<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-14-2013-05-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6E63318731A3898EC1257BB4002C9FDB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=6E63318731A3898EC1257BB4002C9FDB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-14-2013-05-23.DZ" n="14">
               <name>Redna</name>
               <date when="2013-05-23"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-14-2013-05-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 14. seje</stage>
            <stage type="chairman">Sejo so vodili predsednik Državnega zbora Janko Veber ter podpredsednice Renata
            Brunskole, Polonca Komar in Romana Tomc.</stage>
            <stage type="time">Seja se je začela ob 9. uri.</stage>
         

            <sp xml:id="SDZ6-Redna-14-2013-05-23.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke, kolegi poslanci, gospe in gospodje!</p>
               <p>Začenjam nadaljevanje 14. seje Državnega zbora. Obveščen sem, da se današnje seje ne
               morejo udeležiti naslednji poslanci: gospod Roberto Battelli, gospod Bojan Starman,
               gospod Samo Bevk od 11. do 14.30 in gospod Ivan Simčič od 15. ure dalje.</p>
               <p>Vse prisotne pa lepo pozdravljam.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O FINANČNEM POSLOVANJU, POSTOPKIH ZARADI
                  INSOLVENTNOSTI IN PRISILNEM PRENEHANJU, NUJNI POSTOPEK.</title>
               </p>
               <p>Predlog zakona je v obravnavo zboru predložila Vlada in za dopolnilno obrazložitev
               predloga zakona dajem besedo predstavniku Vlade dr. Senku Pličaniču, ministru za
               pravosodje.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-14-2013-05-23.sp2">

               <speaker>DR. SENKO PLIČANIČ:</speaker>

               <p>Spoštovani predsednik, spoštovane poslanke in poslanci, lepo pozdravljeni!</p>
               <p>Pred vami je novela zakona o finančnem poslovanju, postopkih zaradi insolventnosti
               in prisilnem prenehanju. Na kratko ZFPPIPP oziroma še bolj na kratko stečajni zakon.
               Gre za izjemno pomembne spremembe, ki jih slovensko gospodarstvo nujno potrebuje, da
               bi lahko preusmerilo trenutne negativne trende v primežu, v katerih se je znašla. Ta
               novela bo namreč omogočila prestrukturiranje plačilno nesposobnih podjetij, pospešila
               bo postopke znotraj takih podjetij ter okrepila položaj njihovih upnikov. S to novelo
               bomo prevetrili zakonsko ozadje za prezadolžena podjetja, za tista, ki praga
               insolventnosti še niso prestopila, pa bo nekaj rešitev ponudil zakon, ki ga
               pripravljamo in bo v kratkem tudi pripravljen. To je zakon, ki nosi delovni naslov
               Zakon o sistemski razdolžitvi. Novela, ki je pred vami, je torej prvi del prenovljene
               insolventne zakonodaje in je eno ključnih reformnih orodij, s katerimi vlada pristopa
               k reševanju problemov slovenskega gospodarstva, in upam, da bo pripomogla k ohranitvi
               čim večjega dela slovenskega gospodarstva.</p>
               <p>Na splošno bi spremembe v tej noveli lahko predstavil na naslednji način. Če sta v
               dosedanji ureditvi imela ključno vlogo v stečajnih oziroma drugih insolventnih
               postopkih stečajni sodnik in stečajni upravitelj, ki imata – s tem se bomo najbrž vsi
               strinjali – najmanj "vložka" v teh postopkih, bodo sedaj tisti, ki majo največ
               "vložka" v teh postopkih, to so pa upniki, imeli bistveno močnejši položaj. Pri tem
               naj posebej poudarim, da upniki, o katerih govorim, niso samo banke, o čemer se
               pogosto piše, o čemer tudi pogosto, ko se govori o stečajih, tudi o tej stečajni
               noveli, govorijo sindikati, ki so se bali, da bi ta sprememba poslabšala položaj
               delavcev – ob tem naj posebej poudarim, da so upniki tudi delavci, ne samo banke,
               torej tudi delavci, in ne samo delavci, ampak tudi država, ko gre za neplačane davke.
               Tako imamo različne vrste upnikov in vsem tem upnikom s to novelo krepimo oziroma
               utrjujemo položaj oziroma povečujemo pristojnosti.</p>
               <p>Če nadaljujem z bistvenimi novostmi, ki jih prinaša novela zakona, ki je pred vami,
               jih lahko strnem v nekaj skupin. Prva skupina, o kateri sem že uvodoma govoril, se
               nanaša na ohranjanje zdravih jeder gospodarstva. Pomeni boljše možnosti učinkovitega
               prestrukturiranja prezadolženih in plačilno nesposobnih podjetij, od samostojnih
               podjetnikov do velikih gospodarskih družb. Mala podjetja bodo tako lahko v postopku
               poenostavljene prisilne poravnave, ki je ena od pomembnih novosti, torej
               poenostavljena prisilna poravnava, lahko bistveno ceneje in hitreje izvedla postopek
               finančnega prestrukturiranja. Upniki večjih insolventnih podjetij pa bodo lahko v
               postopku prisilne poravnave brez soglasja lastnikov svoje terjatve preoblikovali v
               lastniške deleže in tako ohranili sposobnost nadaljnjega poslovanja podjetja.</p>
               <p>Drugi sklop se nanaša na preprečitev neprimernih vplivov insolventnega dolžnika in z
               njim povezanih subjektov. Pristojnosti organov insolventnega dolžnika v postopku
               prisilne poravnave bodo omejene. Prav tako bo omejeno sodelovanje z njim povezanih
               subjektov v upniških odborih, kar bo preprečilo odločitve, ki bi bile v postopku
               prisilne poravnave v nasprotju s cilji tega postopka. Upniki in novi investitorji, ki
               bodo v postopku prisilne poravnave dokapitalizirali insolventnega dolžnika, bodo bolj
               zaščiteni, saj bodo kot vplačnik novih delnic lahko pridobili upravičenje za vodenje
               poslov insolventnega dolžnika za obdobje do prve skupščine po potrjeni prisilni
               poravnavi. Nadalje sta tu še dva sklopa, eden se nanaša na izboljšanje položaja
               upnikov in delavcev, o čemer sem že prej govoril, in sklop, ki se nanaša na povečanje
               učinkovitosti postopkov, v sklopu česar je cela vrsta rešitev.</p>
               <p>Novela zakona bo morda na prvi pogled prinašala samo spremembe nekaterih členov,
               vendar gre v resnici za precejšnje premike v razmišljanju. Od te novele pričakujem
               veliko. Hvala lepa.</p>
            </sp>
            <sp xml:id="SDZ6-Redna-14-2013-05-23.sp3">

               <speaker>PREDSEDNIK JANKO VEBER:</speaker>

               <p>Hvala tudi vam za dopolnilno predstavitev zakona.</p>
               <p>Zakon je obravnaval tudi Odbor za pravosodje kot matično delovno telo. Predvideno je
               bilo, da predstavitev poročila odbora poda mag. Branko Grims, ki pa ga ta hip ne
               vidim v dvorani. Ima kdo od članov odbora pooblastilo?</p>
               <p>Gospa Jasmina Opec, izvolite.</p>
            </sp>
            <sp xml:id="SDZ6-Redna-14-2013-05-23.sp4">

               <speaker>JASMINA OPEC (PS SLS):</speaker>

               <p>Dober dan vsem skupaj!</p>
               <p>Odbor za pravosodje je na 11. seji 8. maja 2013 kot matično delovno telo obravnaval
               Predlog zakona o spremembah in dopolnitvah Zakona o finančnem poslovanju, postopkih
               zaradi insolventnosti in prisilnem prenehanju, ki ga je Državnemu zboru v obravnavo
               predložila Vlada, s predlogom, da se obravnava in sprejme po nujnem postopku. Predlog
               zakona je objavljen na spletni strani Državnega zbora v Poročevalcu z dne 23. 4.
               2013. Kolegij predsednika Državnega zbora je na 51. seji, 26.4.2013, odločil, da se
               predlog zakona obravnava po nujnem postopku.</p>
               <p>Predstavnik predlagatelja, minister za pravosodje dr. Senko Pličanič, je v
               dopolnitveni obrazložitvi členov povedal, da je ključni namen predlaganega zakona
               rešitev problema prezadolženosti slovenskih podjetij oziroma ohranitev zdravih jeder
               podjetij, ki bi še lahko preživela. Spremembe, ki jih zasleduje novela, je povzel v
               treh sklopih. Najprej je okrepitev položaja upnikov, saj so po zdaj veljavni ureditvi
               pogosto popolnoma v podrejenem položaju nasproti stečajnemu upravitelju. Položaj
               upnikov je z novelo okrepljen tako, da lahko večina upnikov v upniškem odboru razreši
               stečajnega upravitelja. Okrepitev nadzora Ministrstva za pravosodje nad delom
               stečajnih upraviteljev in uzakonitev poenostavljene prisilne poravnave za samostojne
               podjetnike in mikro podjetja, kar prinaša bistveno hitrejši in cenejši postopek
               finančnega prestrukturiranja za te subjekte.</p>
               <p>Predstavnici Zakonodajno-pravne službe Andreja Kurent in Nataša Voršič sta podali
               konkretne pripombe k 1. členu predloga zakona, saj ta uvaja nov člen, ki nima značaja
               pravne norme, gre za pravno in nomotehnično nepravilnost. Glede 8. člena, ki uvaja
               mediacijo, je bilo opozorjeno na odsotnost posebne utemeljitve, ki pa je dopustila
               odstop od sistemske ureditve mediacije v matičnem zakonu. Polega tega sta opozorili
               na protiustavnost posameznih določb, ki urejajo zavrnitev dovoljenja za stečajnega
               upravitelja že zaradi teka kazenskega postopka, kar utemeljuje ustavna odločba, s
               katero je Ustavno sodišče v podobni situaciji že razveljavilo določbo Zakona o
               notariatu. Po mnenju Zakonodajno-pravne službe je pomanjkljiva tudi predlagana
               ureditev dopisnih sej upniškega odbora. V okviru 17. člena sta izpostavili pomisleke
               glede začasne ustavitve imenovanj upraviteljev in njihove razrešitve.
               Zakonodajno-pravna služba opozarja na nepreglednost zakonske ureditve v novem
               poglavju, ki uvaja postopek poenostavljanja prisilne poravnave. Glede prehodnih
               določb je bilo opozorjeno na nepravilnost noveliranja zakona o prevzemih s tem
               predlogom zakona. Roki, navedeni v prehodnih določbah, so po mnenju
               Zakonodajno-pravne službe nerazumno dolgi, glede na to, da se zaradi potrebe po
               hitrem sprejemanju novela zakona sprejema po nujnem postopku.</p>
               <p>Predstavnica Državnega sveta državna svetnica Bojana Potočan je v predstavitvi
               pisnega mnenja Komisije Državnega sveta za državno ureditev povedala, da komisija
               podpira predlagane rešitve. Posebej je poudarila, da komisija podpira ureditev, ki
               določa, da se v nabor stečajnih upravitelji vključeni tudi odvetniki. Svoje stališče
               na odboru so podali tudi predstavniki Zbornice upraviteljev Slovenije, predstavnik
               Združenja stečajnih upnikov, Odvetniške zbornice Slovenije, Gospodarske zbornice
               Slovenije, Obrtno-podjetniške zbornice Slovenije, Notarske zbornice Slovenije, Banke
               Slovenije in Združenje bank Slovenije, ki so izrazili podporo predlagani noveli.</p>
               <p>V razpravi so poslanci predlagani zakon pozdravili in mu izrazili široko podporo. S
               strani nepovezanega poslanca je bilo izraženo nasprotovanje sprejetju zakona po
               nujnem postopku, saj ta po njegovem mnenju ni primeren za sprejem zakonov, ki
               vplivajo na številne gospodarske subjekte. Opozicijski poslanci so pozdravili
               odločitev predlagatelja, da prisluhne upnikom ter predlagali, da se rokovnik
               posameznih opravil insolvenčnih postopkov skrajša ter da se v disciplinske postopke
               zoper stečajne upravitelje v večji meri vključi ministrstvo. Predlagali so tudi
               črtanje predlagane ureditve mediacije v tem zakonu, saj je po njihovem mnenju
               mediacija primerno in zadostno urejena v zakonu o alternativnem reševanju sporov ter
               zakonu o mediaciji in o civilnih in gospodarskih zadevah. V nadaljevanju so
               opozicijski poslanci predlagali, da bi bilo smiselno odvetnikom prepovedati
               opravljanje funkcije stečajnega upravitelja, saj so v praksi pogosti primeri, ko se
               odvetniki kot stečajni upravitelji v imenu dolžnika najeli sami sebe za opravljanje
               odvetniških storitev.</p>
               <p>V nadaljevanju je odbor sprejel amandmaje poslanske skupine SDS k 13., 19., 29.
               členu, ni sprejel amandmajev Poslanske skupine SDS k 8. in 73. členu ter ni glasoval
               o amandmajih Poslanske skupine SDS k 15. in 74. členu, ker ju je predlagatelj na seji
               umaknil. Odbor je sprejel tudi naslednje amandmaje k 1., 3., 5., 7., 8., 10., 11.,
               15., 16., 17., 19., 27., 30., 36., 38., 47., 52., 62., 71., 72., 73. in 75. členu.
               Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Odbor je nato sklenil, da skladno z drugim
               odstavkom 153. člena Poslovnika Državnega zbora predlaga Državnemu zboru sprejetje
               sklepa, da Zakonodajno-pravna služba pripravi uradno prečiščeno besedilo zakona.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona v katerem so
               sprejeti amandmaji vključeni. Dopolnjeni predlog zakona je sestavni del tega
               poročila. Hvala.</p>
            </sp>
            <sp xml:id="SDZ6-Redna-14-2013-05-23.sp5">

               <speaker>PREDSEDIK JANKO VEBER:</speaker>

               <p>Hvala, gospe Jasmini Opec, za predstavitev poročila odbora. Sledi predstavitev
               stališč poslanskih skupina.</p>
               <p>Gospod Rihard Braniselj bo predstavil stališče Poslanske skupine Državljanske liste.
           </p>
            </sp>
            <sp xml:id="SDZ6-Redna-14-2013-05-23.sp6">

               <speaker>RIHARD BRANISELJ (PS DL):</speaker>

               <p>Hvala, predsednik. Spoštovani minister!</p>
               <p>Zakaj to novelo zakona sprejemamo po nujnem postopku, verjetno nam je vsem jasno.
               Novela zakona, ki je bila pripravljena tudi že v času Pahorjeve vlade, tudi tista je
               bila predlagana po nujnem postopku, vendar se je ugotovilo, da ne prinaša bistvenih
               novosti, ne prinaša tistega, kar bi naše gospodarstvo ta trenutek potrebovalo, zato
               je bila takrat tudi umaknjena. Mislim, da je to zdaj že tretja novela. Naše mnenje
               je, da je ta novela pravzaprav v tem trenutku optimalna, dobra in rezultat pravzaprav
               pogajanj, stališč, stroke, gospodarstva in da jo pravzaprav vsi nestrpno pričakujemo
               in je smiseln in nujen postopek pravzaprav na mestu.</p>
               <p>Gre za zakon, ki je verjetno eden od najbolj kompliciranih in pomembnih zakonov v
               tej državi in že sama implementacija tega zakona je zahtevna, kaj šele priprava in
               pisanje tega zakona, tako da že na tem mestu čestitke ministru, ekipi in vsem tistim,
               ki so sodelovali pri pripravi tega zakona. Kaj ta novela prinaša? Kaj izboljšuje?
               Pomeni boljše možnosti učinkovitega prestrukturiranja prezadolženih in plačilno
               nesposobnih podjetij tudi s konverzijo terjatev v lastniške deleže brez soglasja
               lastnikov. Pomeni preprečitev neprimernih povezav med insolventnim dolžnikom in
               povezanimi subjekti, pomeni boljši položaj upnikov, pomeni možnost razrešitve
               stečajnega upravitelja s strani upnikov, pomeni boljši položaj delavcev, pomeni
               pravzaprav večji vpliv delavcev na vodenje stečajnega postopka, pomeni boljšo
               učinkovitost postopkov, oprostitev plačila sodnih taks stečajnemu dolžniku, kadar
               vlaga tožbe zoper odgovorne v poslovodstvu. Uvaja nizozemski sistem dražb, to pomeni
               spuščanje cene, bolj transparentno in obetamo si tudi boljši izplen in bolj pravične
               dražbe in uveljavitev enostavne prisilne poravnave – kjer ni več špekulacij –,
               sklenjene pri notarju in brez obremenjevanja sodnega sistema.</p>
               <p>Kaj je pravzaprav bistveno pri stečajnih postopkih? Bistveno za uspešnost postopkov
               je, da se ti predlagajo takoj, ko je dolžnik trajnega nelikviden ali dolgoročno
               plačilno nesposoben, kar pomeni, da več kot dva meseca zamuja z izpolnitvijo 20 %
               svojih obveznosti ali pa je prezadolžen ali da je njegova izguba dosegla polovico
               osnovnega kapitala. Kot vemo, v slovenski realnosti ta pravila upoštevajo le redki.
               Kapital je večinoma ob vložitvi predloga za začetek postopka že krepko negativen. To
               jasno kaže, da največja težava insolvenčnih postopkov pri nas ni v sami zakonodaji,
               temveč v tem, da se ta ne spoštuje. Takšno nespoštovanje pa se ne sankcionira. Po
               domače povedano, ko dolžnik ne more enega samega računa v roku plačati, je to že
               obveznost po zakonu, da uvede določene postopke. Z vsakim dnem zamude pravzaprav
               ravna v škodo upnikov in v škodo prezadolženega podjetja, kar je vedno lahko tudi
               možnost odškodninske odgovornosti takšne neodgovorne uprave. Uprave in nadzorni sveti
               družb so dolžni vsak trenutek spremljati kratkoročno in dolgoročno plačilno
               sposobnost ter nemudoma predlagati ukrepe za upravljanje likvidnostnih tveganj, sicer
               nosijo popolnoma kazensko in solidarno odškodninsko odgovornost za povzročitev
               oškodovanja upnikov. V sodni praksi so že dalj časa potrjene prisilne poravnave
               redkost, poplačane obveznosti iz potrjenih prisilnih poravnav pa prej ko ne izjeme.
               Nikakor pa niso izjeme prej pravilo je zloraba teh prisilnih poravnav insolventnih
               postopkov. V premislek in opozorilo, kako je glede nadzora. Društvo stečajnih upnikov
               z gospodom Oblakom je naredilo en pomemben preboj. Dosegli so prvo obsodbo stečajnega
               upravitelja in tako odločili, da smo dobili tudi na tem področju neko sodno prakso in
               je pravici zadoščeno. Gospodarstvo že dolgo čaka na sprejem tega zakona.</p>
               <p>Poslanska skupina Državljanske liste najavlja podporo tej zakonski noveli. Hvala
               lepa.</p>
            </sp>
            <sp xml:id="SDZ6-Redna-14-2013-05-23.sp7">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Jasmina Opec bo predstavila stališče poslanske skupine Slovenske ljudske
               stranke.</p>
            </sp>
            <sp xml:id="SDZ6-Redna-14-2013-05-23.sp8">

               <speaker>JASMINA OPEC (PS SLS):</speaker>

               <p>Hvala za besedo.</p>
               <p>Stečajni postopki so pri nas dolgotrajni, začenjajo se prepozno. Upniki iz stečajne
               mase dobijo le drobtinice, še slabše jo odnesejo delavci. Najbolj absurdno pa je, da
               so na koncu stečajnih postopkov mnogi tako imenovani propadli podjetniki bogatejši
               kot kadarkoli in prosti vseh obveznosti do delavcev, upnikov in države. Mnogo zgodb
               smo slišali v zadnjih letih, ko stečajni upravitelji denimo prodajajo premoženje
               podjetja po sramotno nizkih cenah, ko stečajni upravitelji ne vedo, kje se nahaja
               premoženje podjetja, ko upniki ne smejo biti navzoči pri odpiranju ponudb ali ko
               nekdanji lastniki premoženja z le-tem prosto razpolagajo in se z njim okoristijo.
               Eden največjih problemov je ta, da se do sedaj stečajni upravitelji imeli v postopkih
               zaradi insolventnosti preveliko avtonomijo odločanja, sploh napram upnikom, saj je
               bila njihova vloga zelo podrejena, če ne celo zanemarjena. Zato v Poslanski skupini
               Slovenske ljudske stranke pričakujemo, da bo nova zakonodaja vsaj na tem področju
               bolj učinkovita, saj prinaša spremembo, po kateri bodo v prihodnje stečajni postopki
               tekli pod budnim očesom upnikov kot nekakšnega nadzornega sveta stečajnega
               upravitelja. Upniki bodo tako sedaj imeli možnost upravitelja tudi zamenjati, kar
               upamo, da bo v prvi vrsti prineslo korak k skupnemu timskemu delu upniškega odbora in
               upravitelja. Cilj obojih mora biti, da se premoženje čim bolje proda ali pa da se
               ohrani zdravo jedro po novem s spremembo terjatev upnikov v lastniške deleže.
               Ohraniti zdravo jedro po našem mnenju pomeni izvajanje poplačil dolgov, ohranitev
               delovnih mest, referenc in poslov.</p>
               <p>Poslanska skupina Slovenske ljudske stranke podpira tudi rešitve, ki gredo v smeri
               hitrejše in cenejše uveljavitve prisilne poravnave, še najbolj pa poenostavljeno
               prisilno poravnavo za mala podjetja. Nadalje menimo, da ni glavni problem to, ali je
               stečajni upravitelj odvetnik ali ne, ampak preprosto dejstvo, da morajo imeti
               postopki v primerih insolventnosti in prisilnih poravnav jasna pravila in tudi jasno
               določene roke, v katerih mora stečajni upravitelj izpeljati potrebna dejanja. Naj na
               tem mestu sicer neodvisno od tega zakona, vendar pa v duhu boljših, kvalitetnejših
               pravilnejših in pravičnejših dejanskih stečajnih postopkov, izrazim pričakovanje po
               konkretnem razpletu v zadevi Prijatelji v stečaju. Saj veste, črka na papirju ne
               pomeni nič, če ni dejanskega premika v vsakodnevni praksi in dejanskih dejanj, da se
               položaj spreminja na boljše. Prav tako v Poslanski skupini Slovenske ljudske stranke
               pričakujemo čim prej vložen predlog zakona o sistemski razdolžitvi, ki naj bi
               prinesel bistvene spremembe na področju spremembe terjatev upnikov lastniške deleže.</p>
               <p>Novelo tako imenovanega stečajnega zakona bomo v Poslanski skupini Slovenske ljudske
               stranke podprli, saj pomeni dolgo pričakovan in prepotreben korak naprej. Od
               akterjev, ki bodo zakon uporabljali v praksi, pa pričakujemo, da bo zakon uporabljan
               v duhu pravičnosti in ne, kot je to prepogosto v slovenski navadi, v duhu moje
               največje koristi. Hvala.</p>
            </sp>
            <sp xml:id="SDZ6-Redna-14-2013-05-23.sp9">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Marjana Kotnik Poropat bo predstavila stališče Poslanske skupine Demokratične
               stranke upokojencev Slovenije.</p>
            </sp>
            <sp xml:id="SDZ6-Redna-14-2013-05-23.sp10">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospod predsednik. Lepo pozdravljam ministra gospoda Pličaniča s
               sodelavcem. Poslanke in poslanci, tudi vam lep pozdrav!</p>
               <p>Novela tega zakona je zelo pomembna, saj bo pripomogla na eni strani k
               učinkovitejšim stečajnim postopkom in na drugi strani k ohranitvi zdravih jeder,
               sicer že izčrpanih podjetij. Zato podpiramo sprejetje zakona po nujnem postopku. To,
               da podjetja v težavah prestrukturiramo in ohranimo zdrave dele podjetja, ki se je
               znašlo v težavah, je danes v času gospodarske krize bistvenega pomena za ohranjanje
               delovnih mest, saj se socialna slika Slovenije iz dneva v dan slabša tudi oziroma
               predvsem zaradi stečajnih postopkov v številnih podjetjih. Ohranitev zdravega jedra
               podjetja, ki je v težavah, lahko omili izgubo delovnih mest in s tem zmanjša
               naraščanje števila brezposelnih. Pri tem pa v Poslanski skupini DeSUS upamo na
               vzklitje novih gospodarskih idej v teh ohranjenih zdravih jedrih, kar bo nedvomno
               pripeljalo do ponovne rasti v gospodarstvu in novemu zaposlovanju. Glede na to, da so
               pri oblikovanju predloga zakona sodelovale tudi Gospodarska zbornica,
               Obrtno-podjetniška zbornica, Trgovinska zbornica, Vrhovno sodišče Republike
               Slovenije, Državno pravobranilstvo, Zbornica stečajnih upraviteljev Slovenije,
               Združenje stečajnih upnikov, Združenje bank in sama Banka Slovenije, smo lahko
               prepričani, da bodo spremembe in dopolnitve sedaj veljavne insolvenčne zakonodaje
               dale pozitivne rezultate. Ne nazadnje je vendarle najpomembnejše, da zakonodaja
               izhaja iz prakse, kar je značilno za to novelo. Pričakovati je, da bo ugotavljanje
               insolventnega položaja v podjetjih, s tem zakonom hitrejše, kar je ključno za
               nadaljnje hitro in učinkovito ukrepanje. Prav tako je pričakovati, da bo stopnja
               poplačljivosti upnikov višja, da bodo postopki javnih dražb krajši in da bo bistveno
               manj stečajev.</p>
               <p>Uvedba instituta poenostavljene prisilne poravnave je pomembna, saj bodo odslej mala
               in mikro podjetja lahko hitreje in ceneje rešila likvidnostne težave in dosegla
               ohranitev podjetja. Z odobravanjem sprejemamo tudi krepitev zaščite upnika in večanje
               moči upniškega odbora v razmerju kontrole nad stečajnim upraviteljem. Če slednji
               zaradi svojih ravnanj ne bo več užival zaupanje odbora, ga bo odbor lahko razrešil s
               te funkcije. Zakon rešuje še eno zelo pomembno situacijo v zvezi s stečajnim
               upraviteljem, in sicer v skladu s kodeksom odvetniške poklicne etike uvaja prepoved
               stečajnemu upravitelju, da v isti zadevi opravlja tudi odvetniške storitve.</p>
               <p>V Poslanski skupini DeSUS smo zadovoljni s predlogom novele zakona, saj smo
               prepričani, da so predlagane rešitve korak bližje k temu, da ustavimo težave
               prezadolženosti naših podjetij. Poslanke in poslanca Poslanske skupine DeSUS
               soglašamo, da se zaradi aktualnosti zakon sprejme po nujnem postopku in ga bomo tudi
               podprli. Hvala lepa.</p>
            </sp>
            <sp xml:id="SDZ6-Redna-14-2013-05-23.sp11">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Iva Dimic bo predstavila stališče Poslanske skupine Nove Slovenije.</p>
            </sp>
            <sp xml:id="SDZ6-Redna-14-2013-05-23.sp12">

               <speaker>IVA DIMIC (PS NSi):</speaker>

               <p>Hvala za besedo, spoštovani predsedujoči. Spoštovane kolegice in kolegi!</p>
               <p>Celovita reforma insolventne zakonodaje je eden od pomembnih in nujnih korakov v
               smeri izhoda iz gospodarske krize. Sprememba obravnavanega zakona je zagotovo korak
               naprej pri urejanju področja prisilnih poravnav in stečajev. Žal je prišla z
               nekajletno zamudo.Večinski val stečajev se je v naši državi že odvil. Kljub temu pa
               menimo, da je bolje začeti z reformo pozno kot nikoli. Nekatere rešitve, ki jih
               prinaša novela tega zakona predvsem na področju postopkov prisilnih poravnav,
               pozdravljamo. Prinašajo namreč krajše, enostavnejše in cenejše postopke. Pri tem
               mislimo zlasti na postopke poenostavljanja prisilne poravnave, ki se uporabljajo za
               samostojne podjetnike ter mikro in mala podjetja. Pomembna novost je tudi povečanje
               pooblastil upniškega odbora pri imenovanju uprave insolventnega dolžnika, možnost
               dokapitalizacije insolventnega dolžnika s strani upnikov in možnost konverzije
               terjatev v lastniški kapital. Ob ohranjanju sedanjega koncepta stečajnih postopkov pa
               pogrešamo korekcije v smeri pospešitve in tudi pocenitve stečajnih postopkov.
               Najmanj, česar bi se zakonodajalec lahko poslužil, bi bil predpis rokov za izvedbo
               posamičnih opravil stečajnih upraviteljev, pa tudi vezanost nagrade stečajnega
               upravitelja na hitrost in uspešnost izvedbe stečajnih opravil, predvsem prodaj
               premoženja stečajnega dolžnika. Dosedanja praksa kaže, da se stečajni postopki
               vlečejo nerazumno dolgo, tudi po nekaj let. Stečajni upniki, predvsem pa delavci, ki
               so bili zaposleni pri stečajnem dolžniku, pa ostajajo praktično nepoplačani. Žal pa
               novela tega zakona ne prinaša konceptualne novosti pri reševanju stečajnih postopkov,
               ki pa bi dejansko pomenili približanje naše insolventne zakonodaje rešitvam, kakršne
               poznajo v razvitih zahodnih državah. Kar je v zahodnih državah pravilo, pri nas
               ostaja, žal, kljub današnji noveli insolventnega zakona še vedno izjema. Po našem
               konceptu pomeni stečaj praviloma prenehanje družbe in za zaposlene delavce prenehanje
               delovnega razmerja. Osnovni cilj in namen stečajnih postopkov in ne le postopkov
               prisilnih poravnav pa bi moral biti ohranitev zdravega jedra družbe, nadaljevanje
               poslovanja in ohranitev delovnih mest. V tem smislu je na mestu temeljit razmislek o
               tem, kdo lahko opravlja funkcijo stečajnega upravitelja. Pri sedanjem konceptu to
               funkcijo opravljajo predvsem pravniki in ekonomisti. Ti seveda poskrbijo za pravilno
               pravno izpeljane postopke prenehanja stečajnega dolžnika. Ta koncept pa bo nujno
               treba zamenjati in stečaj ne bo smel pomeniti prenehanja insolventnega dolžnika.
               Nasprotno, cilj stečajnega postopka mora biti ohranitev zdravega jedra družbe. Za ta
               koncept pa bo treba na mesta stečajnih upraviteljev izbrati zaupanja vredne ljudi z
               znanjem in izkušnjami iz menedžmenta ali še bolje, iz kriznega menedžmenta. Ti
               strokovnjaki bodo morali poskrbeti za čim hitrejši prvi preizkus terjatev in zatem po
               pregledu bilanc sprejeti odločitev, če in kateri del dejavnosti predstavlja zdravi
               del, ter nadaljevati s proizvodnjo. Zatem pa takoj začeti tudi s prestrukturiranjem
               insolventnega dolžnika.</p>
               <p>Od nove vlade pričakujemo, da bo v najkrajšem možnem času pripravila popolnoma novo
               insolventno zakonodajo, z rešitvami, ki bodo primerljive z zakonodajo evropskih
               držav.</p>
               <p>Poslanci Poslanske skupine Nove Slovenije bomo sicer novelo Zakona o finančnem
               poslovanju, postopkih zaradi insolventnosti in prisilnem prenehanju podprli, ker
               menimo, da izboljšuje obstoječo zakonodajo na tem področju. Pričakujemo pa, da bo
               Vlada pripravila popolnoma nov zakon, ki bo temeljil na sodobnejšem konceptu.</p>
            </sp>
            <sp xml:id="SDZ6-Redna-14-2013-05-23.sp13">

               <speaker>PREDSEDNIK JANKO VEBER:</speaker>

               <p>Hvala za predstavitev stališča Poslanske skupine Nove Slovenije.</p>
               <p>Gospa Aleksandra Osterman bo predstavila stališče Poslanske skupine Pozitivne
               Slovenije.</p>
            </sp>
            <sp xml:id="SDZ6-Redna-14-2013-05-23.sp14">

               <speaker>ALEKSANDRA OSTERMAN (PS PS):</speaker>

               <p>Hvala za besedo, gospod predsednik. Spoštovane poslanke in spoštovani poslanci,
               gospod minister!</p>
               <p>Prvi učinki recesije so se v Sloveniji začeli kazati v letu 2009. Po podatkih Ajpesa
               je bilo v letu 2009 začetih 332 stečajnih postopkov, 82 likvidacijskih postopkov ter
               14 postopkov prisilne poravnave. Dramatičen podatek, da je bilo samo v prvih treh
               mesecih letošnjega leta začetih 149 stečajnih postopkov, 24 likvidacijskih postopkov
               ter 15 postopkov prisilne poravnave, pa jasno kaže na to, da je treba narediti prav
               vse, kar je v naši moči, da bodo ti postopki učinkoviti in hitri in da se v največji
               možni meri zaščitijo upniki, predvsem upniki delavci ter da se naredi vse to, da se
               podjetjem, ki imajo likvidnostne težave, omogočijo tudi druge rešitve, katerih
               rezultat ne bo nujno stečaj in izguba obstoječih delovnih mest. V Poslanski skupini
               pozitivna Slovenija smo prepričani, da lahko novela skupaj z zakonom o sistemski
               razdolžitvi, ki je v pripravi, ta trend zaustavi ali ga celo obrne. Posebno pozornost
               novela posveča zagotovitvi večjih možnosti učinkovitega in realnega finančnega
               prestrukturiranja insolventnih podjetij s konverzijo terjatev oziroma prenosom
               terjatev upnikov v lastniške deleže ter ohranitvijo zdravih jeder gospodarstva. Vse
               to pa z uzakonitvijo poenostavljene prisilne poravnave za espeje in mikro podjetja,
               ki bo sklenjena izvensodno pred notarjem, vendar z minimalnim nadzorom sodišča in
               ministrstva. Zato bo posledično pomenila bistveno cenejši in hitrejši postopek
               finančnega prestrukturiranja za te subjekte. Z razširitvijo uredbe glede povečanja
               osnovnega kapitala insolventnega dolžnika tudi s konverzijo terjatev v lastniške
               deleže ter z dopolnitvijo pravil o glasovanju o prisilni poravnavi. Izboljšuje se
               tudi položaj upniškega odbora, ki se mu poleg širitve pravice do vpogleda v
               dokumentacijo daje nujno potrebna pravica, da lahko z večino glasov v upniškem
               odboru, če se pokaže nezaupanje v delovanje stečajnega upravitelja, le-tega brez
               obrazložitve razrešijo. Glede na izkušnje zadnjih let se je izkazalo, da je treba
               dodatno zaščititi upnika, predvsem upnika delavca insolventnega dolžnika, in sicer se
               kot nova prednostna terjatev določa nadomestilo za neizrabljen letni dopust,
               oprostitev predujma za plačilo začetnih stroškov stečajnega postopka in določa nov
               razlog za ugovor proti vodenju prisilne poravnave. Glede na odmevne afere, povezane z
               vodenjem stečajnih postopkov s strani stečajnih upraviteljev, pa se z novelo
               zagotavlja tudi bolj učinkovit nadzor nad delom stečajnih upraviteljev s strani
               ministra in zaostritev položajev upraviteljev za začasno ustavitev imenovanja
               upravitelja v novih zadevah. Poleg tega pa predlagamo še amandma, na podlagi katerega
               upravitelj insolventnega dolžnika, ki ima položaj odvetnika, ne sme kot odvetnik
               zastopati tega istega insolventnega dolžnika v sodnih in drugih postopkih, ki se
               vodijo v zvezi s tem istim stečajnim postopkom. Sankcija za kršitev takšne določbe pa
               je odvzem dovoljenja za opravljanje funkcije stečajnega upravitelja.</p>
               <p>V Poslanski skupini Pozitivna Slovenija novelo podpiramo, saj smo prepričani, da je
               ta novela skupek vseh nujno potrebnih sprememb insolventne zakonodaje. Predstavlja
               eno bistveno reformnih orodij za reševanje gospodarske krize v naši državi, saj je
               njen glavni namen ohranjanje zdravih jeder gospodarstva in s tem nujno ohranjanje
               obstoječih delovnih mest. Predlagana novela bo hkrati povzročila tudi pozitivne
               posledice na socialnem področju, saj se bo povečala zašita upnikov, predvsem upnikov
               delavcev, njihovih pristojnosti in njihovih pravic. Hvala.</p>
            </sp>
            <sp xml:id="SDZ6-Redna-14-2013-05-23.sp15">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Dr. Vinko Gorenak bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-14-2013-05-23.sp16">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Kar se tiče tega zakona, ki je pred nami, ga bomo v SDS podprli. Vložili smo
               nekatere amandmaje, če lahko povem, s ciljem izboljšanja tega zakona, vendar
               sprejetje ali nesprejetje teh amandmajev s strani koalicije ni pogoj in našo podporo.
               Zakon bomo v vsakem primeru podprli, ker tudi koalicijski amandmaji gredo v neko
               smer, ki je prava. Splošno pa lahko rečem to, da se spomnim, da smo se v prejšnjem
               mandatu smo se veliko ukvarjali s tako imenovano stečajno zakonodajo, tudi nekaj
               novel je bilo sprejetih in vse te novele so šle v popolnoma drugačno smer, kot gre
               novela dr. Pličaniča. Šle so celo v to smer, da so omogočale kriminal, bi lahko
               rekli, da so ga podpirale, pa vendarle je Državni zbor v prejšnji sestavi podprl vse
               te odločitve in vse te predloge prejšnjega ministra gospoda Zalarja. Sami smo
               velikokrat vlagali amandmaje, imeli smo tudi nekaj izrednih sej Odbora za notranjo
               politiko, javno upravo in pravosodje, kot se je takrat imenoval. Nekateri smo
               opozarjali na številne probleme na področju stečajev. Nič niso zalegli tudi naši
               amandmaji, vse je šlo po svoje. Zato lahko v tem trenutku pravzaprav rečem, da
               predlog sedanjega ministra je zelo pomemben korak, ki bi ga morali doživeti leta 2009
               in ne šele leta 2013. Zakon gre absolutno v pravi smeri, ščiti tako delavce,
               pospešuje postopke in dela pomemben odmik od tiste klasične slovenske logike, ker
               beseda stečaj pomeni zapreti podjetje in odpustiti delavce. Zakon dela pomemben korak
               v tisti smeri, da bomo lahko vendarle ohranjali zdrava jedra in da beseda stečaj ne
               bo pomenila zaprtja podjetja in odpustitev delavcev, ampak bo vendarle pomenila tudi
               ohranjanje zdravih jeder in nadaljevanje proizvodnje, kar je v tem trenutku izjemno
               pomembno. Meni je sicer žal, da minister ni vključil v to novelo vprašanje
               disciplinskih postopkov zoper stečajne upravitelje. Mi smo že imeli v tej državi
               sistem, v katerem je ministrstvo vendarle imelo glavno besedo, pa je prejšnji
               minister gospod Zalar vse skupaj prenesel na zbornico stečajnih upraviteljev, seveda
               po sistemu "vrana vrani ne izkljuje oči" in zadeva je popolnoma jasna. Nič ni narobe,
               kadar sam sebi sodijo. Taki sistemov v tej državi je še zelo veliko, ampak jaz
               verjamem, da bo prišlo tudi to na vrsto, ker minister napoveduje nadaljnje spremembe
               oziroma celo nov zakon. To je ena zadeva. Hkrati pa moramo vedeti, da kljub temu da
               danes vsi, tako opozicija kot koalicija, hvalimo ta zakon in verjamem, da bo dobil
               tudi praktično stoodstotno podporo parlamenta, treba pa je opozoriti, gospod
               minister, da je vendarle to res dober korak, pa kljub temu nas afera Prijatelji v
               stečaju opozarja na to, da imamo tako minister kot mi še veliko veliko dela. Še
               veliko veliko dela, ne samo s stečajnim zakonom, ampak jaz sem globoko prepričan,
               tako afera Prijatelji v stečaju, vsi veste, za kaj gre, kot najnovejši dogodki okoli
               Tovšakove zahtevajo poseg tudi tam, kamor si do danes nekako nismo upali poseči, to
               pa je poseg v sodno vejo oblasti. Brez posega v sodno vejo oblasti, seveda na zakonit
               način, tudi vsega, da ne rečem kriminala ali še česa, kar imamo na področju stečajev,
               ne bomo nikoli ustavili. Naj vas samo spomnim, kako je leta 2008 neki sodnik nekemu
               stečajnemu upravitelju dodelil 150 tisoč evrov preveč, ker se je zmotil. Pozabil je,
               da je akontacijo dodelil, pa mu je potem vse skupaj še enkrat nakazal, kar je
               potrdilo tudi Višje sodišče v Ljubljani in se ... Ampak ta človek ni nikoli vrnil te
               stečajne nagrade. Nikoli. 150 tisoč evrov. Zato je torej sprega med tem zakonom in
               delom pravosodja še kako pomembna.</p>
               <p>Zakon bomo podprli. Hvala.</p>
            </sp>
            <sp xml:id="SDZ6-Redna-14-2013-05-23.sp17">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Matevž Frangež bo predstavil stališče Poslanske skupine Socialnih demokratov.
           </p>
            </sp>
            <sp xml:id="SDZ6-Redna-14-2013-05-23.sp18">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>V gospodarskem življenju pridejo časi, ko se podjetnik sooči z negotovimi
               okoliščinami in zaradi svoje krivde ali brez nje zapade v insolventnost. Dolžnost
               pravnega in gospodarskega sistema, ki želi biti delujoč, je, da vzpostavi pogoje za
               učinkovito prestrukturiranje in razdolžitev takšnega podjetja, sistem, po katerem bo
               nedvoumno ugotovljeno, da je gospodarski subjekt dobil novega lastnika, da so
               obstoječi lastniki, ki so odgovorni za to, da je podjetje prišlo v stanje
               insolventnosti, zamenjani z novimi lastniki, dovčerajšnjimi upniki. To je temeljna
               ideja sklopa zakonodaje, ki jo danes začenjamo sprejemati v Državnem zboru. Če bi
               zakon, ki je danes pred nami, bil osamljen in bi predstavljal edine rešitve na tem
               področju, bi Socialni demokrati zanj ocenili, da je nezadosten, da je premalo, da
               pomeni sicer pomembne premike, a da do celostne rešitve problemov, ki jih imamo v
               insolventni zakonodaji, zgolj z njim ne moremo priti. Zato velja še enkrat opomniti
               na to, da je vlada konec aprila sprejela izhodišče o zakonu o sistemski razdolžitvi,
               ki skupaj s tem zakonom predstavlja resno reformo insolventne zakonodaje.</p>
               <p>Socialne demokrate veseli, da danes vse politične sile v Državnem zboru končno
               prepoznavajo pomembnost insolventne zakonodaje in njenega vpliva na to, da uspešno
               začnemo postopek razdolževanja prezadolženega slovenskega gospodarstva. Spomnimo pa,
               da smo pred več kot enim letom imeli pred seboj podoben zakon, z nekaterimi
               podobnimi, če ne celo identičnimi rešitvami, ki pa je v tem istem državnem zboru
               doživel usodo izglasovanja sklepa o njegovi neprimernosti.</p>
               <p>Ne glede na to, smo danes veseli, da smo v oceni enega od ključnih problemov
               slovenske države, ki je zaradi neustreznih rešitev dodatno zaostril problem
               prezadolženosti gospodarstva, in da očitno obstaja politična volja, da to področje
               odločno uredimo. Dvajset let stečajev, dvajset let dolgotrajnih postopkov, dvajset
               let ekscesnih primerov, o katerih so nekateri predhodniki govorili, ne kaže zgolj na
               to, da je bilo izvrševanje zakonodaje napačno, malomarno ali celo zlorabljeno, kažejo
               na to, da je bil sistem insolventnih postopkov v tej državi napačen. Šele s tem
               zakonom in zakonom o sistemski razdolžitvi postopek reformiramo tako, da bo
               zagotavljal hitro in učinkovito varstvo upnikov, predvsem pa bo s konverzijo
               lastništva, zamenjavo lastnikov omogočil prestrukturiranje podjetij na način, da se
               bodo ta razdolžila in s tem ohranila zdrava jedra za ohranitev delovnih mest,
               nadaljevanja proizvodnje, ohranitve blagovnih znamk, referenc, patentov in s tem
               ohranitev tistega, kar sam pojmujem kot gospodarsko substanco te nacije.</p>
               <p>Stečajni postopek smo vse od leta 1993 v državi pojmovali na napačen način. Stečajni
               postopek ni po defoltu prenehanje stečajnega dolžnika, stečajni postopek ni zgolj
               razprodaja stečajne mase in razdelitev izkupička med upnike znotraj katerega se
               izgubijo seveda velika sredstva tudi za nagrade stečajnega upravitelja in različne
               malverzacije, ki smo jim bili, žal, v praksi priča. Stečajni postopek mora biti
               preprosto zamenjava neustreznih lastnikov z novimi lastniki, dovčerajšnjimi upniki,
               in ne predstavlja nujno prenehanja stečajnega dolžnika kot pravne osebe. Šele ko bomo
               dokončno spoznali in to ureditev vpeljali v slovenski pravni red, šele takrat bomo
               lahko zadovoljni, tako kot je večina v Državnem zboru danes izražala.</p>
               <p>Kot zanesljiv korak v tej smeri bomo Socialni demokrati predlog zakona podprli.</p>
            </sp>
            <sp xml:id="SDZ6-Redna-14-2013-05-23.sp19">

               <speaker>PREDSEDNIK JANKO VEBER:</speaker>

               <p>Hvala tudi za predstavitev stališča Poslanske skupine Socialnih demokratov.</p>
               <p>Končali smo predstavitev stališč poslanskih skupin in prehajamo na razpravo o členih
               in vloženih amandmajih.</p>
               <p>V razpravo dajem 3. člen in amandma koalicije k temu členu. Želi kdo razpravljati?
               Odpiram možnost prijave.</p>
               <p>Besedo ima gospa Ljubica Jelušič.</p>
            </sp>
            <sp xml:id="SDZ6-Redna-14-2013-05-23.sp20">

               <speaker>DR. LJUBICA JELUŠIČ (PS SD):</speaker>

               <p>Najlepša hvala, spoštovani predsednik. Kolegi z Ministrstva za pravosodje, spoštovane
               kolegice in kolegi!</p>
               <p>Podpiram amandma k 3. členu, bi pa rada opozorila na eno posebnost tega zakona, s
               katerim se danes ukvarjamo, in sicer da je začel veljati oktobra 2008 in da je bil od
               takrat dalje spremenjen petkrat. Štirikrat uspešno, torej tako, da so bile spremembe
               sprejete v Državnem zboru, enkrat neuspešno, kot smo danes že slišali, to je bilo
               leta 2011. In če bo danes uspešno prestal glasovanje, bo uspešno spremenjen petič.
               Torej v petih letih delovanja zakona pet sprememb, kar bi lahko kazalo na več stvari,
               dve pa bi izpostavila. Ena je, da je morebiti na začetku zakon bil napisan na način,
               da ni zaobsegel vseh predvidenih problemov, ki lahko prizadenejo podjetja, ki imajo
               težave s finančnim poslovanjem, so insolventna oziroma so v postopku prisilnega
               prenehanja. Drugo razlago pa lahko najdemo tudi v dejstvu, da gre za področje, ki se
               neverjetno hitro spreminja in lahko preko njega v teh petih letih spremljamo
               zgodovino hitrega spreminjanja in neverjetne iznajdljivost lastnikov podjetij v
               stečaju, ki poskušajo z raznimi, lahko rečem, tudi mahinacijami preslepiti zakonodajo
               in vse tiste, ki morajo v imenu zakona izvajati stečajne postopke. Mislim, da je ta
               dopolnitev oziroma sprememba in dopolnitev zakona, kot jo imamo zdaj pred sabo,
               vključno s spremenjenim 3. členom oziroma z dopolnitvijo 3. člena, take vrste, da
               poskuša prehitevati iznajdljivost teh lastnikov v stečaju in da poskuša ponuditi
               predvsem eni skupini prizadetih ljudi v stečajih, to je upnikom, tudi več moči.
               Seveda upam, in bi že kar tudi pri tej točki izrazila svoje pričakovanje, da bo
               vendar očitno treba poseči še v eno področje, ki zadeva lastništvo lastnikov podjetij
               v stečaju, in sicer tako, da bi ne bilo možno, če je jasno, da izčrpavajo svoje
               podjetje in je to podjetje na poti k prisilni poravnavi ali prenehanju, da bi svojega
               lastništva ne mogli in ne smeli prenašati na družinske člane oziroma ga zavarovati z
               zemljiškim dolgom, kar je skladno z našo sedaj obstoječo zakonodajo, vendar je to
               pravzaprav ena od tistih sivih lukenj, ki omogočajo tem iznajdljivim lastnikom, da
               preslepijo postopke, ki jih poskušamo tudi s spreminjanjem zakonodaje nekako
               preprečiti oziroma prehiteti. Najlepša hvala.</p>
            </sp>
            <sp xml:id="SDZ6-Redna-14-2013-05-23.sp21">

               <speaker>PREDSEDNIK JANKO VEBER:</speaker>

               <p>Hvala tudi dr. Ljubici Jelušič.</p>
               <p>Besedo dajem gospodu Mirku Brulcu.</p>
            </sp>
            <sp xml:id="SDZ6-Redna-14-2013-05-23.sp22">

               <speaker>MIRKO BRULC (PS SD):</speaker>

               <p>Spoštovani, dober dan!</p>
               <p>Ta stečajna zakonodaja je zelo zahtevna in vsaj v pripravljalnem obdobju smo imeli
               tako gradivo, za kar zaslužijo pripravljavci tega zakona čestitke, ker končno
               prihajamo do nekih poti, ki bi bile v normalni družbi in so v normalni družbi
               pričakovane in normalne. Položaj upnikov se z zakonom okrepi in jaz bi poudaril to,
               da se okrepi položaj majhnih upnikov, to so delavci. Ne vem, če je kakšen primer,
               kjer bi bili v teh stečajnih zadevah delavci poplačani. Vedno banke odnesejo vso
               smetano, ostali pa ostanejo bosi.</p>
               <p>Dalje. Ohranjajo se zdrava jedra firm. Imamo nekaj primerov, pa na Primorskem bi
               omenil samo dve zadevi, ki žarita – MIP in Primorje, pa bi še kakšno lahko naštel. Če
               bi rešili ti dve firmi, bi bile ne samo za območje, kjer živijo in delajo te firme,
               tudi za celo Slovenijo zelo koristne.</p>
               <p>Pomembno je tudi, da je možno stečajnega upravitelja razrešiti, da ga lahko
               razrešijo upniki. Nekateri so dobesedno zacementirani v to dejavnost, imajo 10 in več
               upniških zadev. In potem se stvari ne premikajo, saj niso nadljudje, da lahko
               opravljajo tako zahtevne posle v tolikih primerih. Mala podjetja pa se lahko tudi
               hitro prestrukturirajo in izvedejo to finančno prestrukturiranje in zaživijo na novo.
               Povedati moram, da bi bila še kakšna izboljšava možna, pa mogoče to v naslednjih
               korakih, kajti v nekaterih primerih, kot je bilo danes že rečeno, gre dobesedno za
               kriminal, za izigravanje zakonodaje in podobno. Ne v vseh, mnogo je takšnih, ki se
               trudijo, da bi rešili problem, so pa tudi kriminalni primeri. Zato mislim, da je
               enkrat treba narediti konec in ta zakonodaja je na tej poti. To, kar je bilo že danes
               rečeno, glejte, ni nobena kazen danes očitno grožnja z zaporom, kazen je odvzem
               premoženja, kazen je, da se prepreči, da lahko že v predhodnem obdobju vse premoženje
               prenese ne vem na koga in potem ni kaj vzeti in vsi so blazni reveži, ob vseh
               apartmajih, ki jih imajo na morju in ne vem čem, so reveži in nimamo jim kaj vzeti.
               Ampak kazen je samo odvzem premoženja, in to je italijanska oblast naredila in je
               stisnila mafijo s tem, da jim odvzame premoženje. Mislim, da je preveč gnojnice zlite
               že na pravno državo v zadnjih dneh in preteklih obdobjih, da je državljanom in
               državljankam tega že dovolj, preveč in nas bo vse skupaj lahko strašno udarilo.</p>
               <p>Zato bom podprl tudi amandma k 3. členu, ne nazadnje pa tudi vso zakonodajo, ker je
               na pravi poti in je končno nekaj pametnega, s čimer se danes ukvarjamo, če se
               spomnimo, kaj smo včeraj, predvčerajšnjim premlevali. To je tisto, kar ta država rabi
               in kar državljani pričakujejo. Jaz še enkrat izražam čestitke ministrstvu in vsem v
               odboru in tako dalje, da smo prišli v to fazo in prepričan sem, da bo ta zakon
               sprejet. Hvala lepa.</p>
            </sp>
            <sp xml:id="SDZ6-Redna-14-2013-05-23.sp23">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi mogoče še kdo razpravljati? Odpiram možnost prijave.</p>
               <p>Besedo ima gospod Jani Möderndorfer. Proceduralno?</p>
               <p>Gospod Frangež, izvolite, proceduralno.</p>
            </sp>
            <sp xml:id="SDZ6-Redna-14-2013-05-23.sp24">

               <speaker>MATEVŽ FRANGEŽ (PS SD):</speaker>

               <p>Spoštovani gospod predsednik!</p>
               <p>Želim samo razčistiti dilemo. Jaz na e-klopi ne najdem amandmaja k 3. členu.</p>
            </sp>
            <sp xml:id="SDZ6-Redna-14-2013-05-23.sp25">

               <speaker>PREDSEDNIK JANKO VEBER:</speaker>

               <p>Hvala za opozorilo, vendar v naši evidenci to je, bomo pa preverili. Predlagam, da
               počakamo z razpravami, dokler ne ugotovimo. Prosim? Predvidevam, da je zagotovo člen
               odprt, vendar bomo na podlagi tega opozorila dodatno preverili. Upam, da bom lahko
               povzel. Na e-klopi sicer ni objavljen ta amandma, je pa v pregledu, ker je bil
               amandma vložen že pred sklicem seje. Tako da v vsakem primeru je amandma k temu členu
               vložen. Nadaljujemo z razpravo.</p>
               <p>Besedo dajem gospodu Janiju Möderndorferju.</p>
            </sp>
            <sp xml:id="SDZ6-Redna-14-2013-05-23.sp26">

               <speaker>JANI MÖDERNDORFER (PS PS):</speaker>

               <p>Hvala lepa.</p>
               <p>Naj na začetku samo povem, da toliko enih predlogov, sprememb in sodelovanja
               različnih gospodarskih subjektov in organizacij zainteresiranih združenj, kolikor jih
               je bilo pri tem zakonu, pomeni samo dokaz, kako pomemben je zakon, da se čim prej
               uveljavijo vse te spremembe, da bi lahko stanje v gospodarstvu in v vseh teh
               postopkih, ki jih ta zakon predvideva, postalo toliko znosno, da bi lahko postali
               rezultati v gospodarstvu bistveni hitreje rešljivi in na koncu tudi učinkoviti.</p>
               <p>Kljub temu pa se je znotraj tega zakona pojavilo tudi tisto razmišljanje, o katerem
               so danes nekateri že razpravljali in o katerem želim sam posebej ekstra razpravljati,
               to pa je vloga stečajnih upraviteljev, kadar nastopajo v dveh vlogah. Vsi vemo, da
               kolikor je stečajnih upraviteljev, je kar nekaj stečajnih upraviteljev v vlogi
               funkcije odvetnika. In s tem, ko so kot odvetniki, se meni postavlja vedno vprašanje,
               da v resnici nikoli ne vem, kdaj ravnajo oziroma delujejo kot odvetniki v stečajnem
               postopku oziroma kdaj ravnajo kot stečajni upravitelji. Postavlja se mi tudi
               vprašanje samega nadzora nad delom teh stečajnih upraviteljev odvetnikov, ki, kot sem
               že rekel, ne vemo, kdaj kaj so. In kadarkoli tisti, ki je zadolžen, da opravlja
               nadzor – vemo, da sta to dve zbornici, eno je zbornica stečajnih upraviteljev, drugo
               je odvetniška zbornica – stečajni upravitelj odvetnik vedno lahko reče, da ga
               nadzoruje napačna zbornica, kajti vsakič, ko pride zbornica stečajnih upraviteljev,
               je v vlogi odvetnika, in obratno, kadar nastopi odvetniška zbornica, je v vlogi
               stečajnega upravitelja. Zato pozdravljam amandma, ki ga je vložila SDS, koalicija je
               imela popolnoma podobna razmišljanja, da bi nastopila v vlogi, da se odvetnikom v
               resnici prepove opravljati funkcijo stečajnega upravitelja. Seveda je nastala dilema,
               ali so kršene ustavne pravice določeni skupini poklica, ki bi lahko opravljala ali ne
               bi smela opravljati določenega dela. Tudi Zakonodajno-pravna služba je imela nekaj
               pomislekov oziroma konkretne direktne pomisleke, istočasno so nekateri govorili o
               tem, da je to ustavno sporno. Sam sem prepričan, da o tem, kaj je ustavno sporno in
               kaj ne, lahko govori samo Ustavno sodišče in ne vsakokratni razlagalci. Zato moram
               reči, da me vedno bolj in bolj preseneča, da enostavno ne sprejmemo enega preprostega
               dejstva, da tisti, ki je po zakonu in po etičnem kodeksu same odvetniške zbornice ne
               more opravljati stečajnega postopka, se opravičujem, odvetnik ne more opravljati
               funkcije direktorja ali prokurista, lahko pa opravlja funkcijo stečajnega
               upravitelja. Nekaj preprosto v tej razlagi ne gre skupaj. Še posebej ne gre skupaj
               zato, ker je to v nasprotju z njihovim etičnim kodeksom. Moram pa reči, da je
               odvetniška zbornica bila tista, ki se je hitro odzvala in povedala, da ne podpira
               tega amandmaja oziroma tovrstne spremembe, češ, da jim je kršena pravica. V Sloveniji
               imamo tisoč 500 odvetnikov, od tega jih je 39 stečajnih upraviteljev, od tega je 1 že
               v zaporu, proti dvema tečejo postopki, in to točno s temi razlogi, zaradi katerih je
               tekla razprava, da pravzaprav odvetnik naj ne bi bil več stečajni upravitelj. In zato
               smo na začetku, ko smo se pogovarjali o teh spremembah zelo rigorozno, razmišljali,
               da ni noben problem, če pravnik postane stečajni upravitelj. Daleč od tega. Pa vendar
               v tistem trenutku ne more biti član odvetniške zbornice in na ta način zastopati in
               se skrivati po drugo kapo.</p>
               <p>Na koncu smo skozi diskusijo in nepogumom, ali kako bi ste temu lahko reklo,
               zapisali v amandma, da pravzaprav odvetnik, ki opravlja vlogo stečajnega upravitelja,
               ne more opravljati odvetniške posle v vlogi tistega stečajnega postopka, ki ga vodi.
               Sam osebno mislim, da gre tukaj za prvi korak, kjer se pravzaprav odvetnikom zelo
               jasno da vedeti, da pravzaprav ne morejo opravljati tiste naloge. Naj povem naslednjo
               stvar. Tisti trenutek, ko je odvetnik vodil stečajni postopek, je določal določene
               tarife svoje storitve po odvetniški zbornici. Kadar to naredi odvetnik, mora imeti
               nek spis. In sedaj se sprašujem, če je nekdo stečajni upravitelj, kje ta spis hrani.
               Ali ga hrani v podjetju, kjer vodi stečajni postopek? Ali ga hrani v odvetniški
               pisarni? Vi pa vsi sami veste, da če odvetniška zbornica opravlja nadzor, mora priti
               do spisa. Če hoče opraviti stečajna zbornica nadzor, mora tudi preverjati, ali je
               temu res tako ali ne. In vsi veste, da takšen nadzor je praktično zelo težko izvesti
               oziroma se praktično ne da izvesti, ker morata biti prisotna druga dva odvetnika po
               pooblastilu oziroma nadzoru odvetniške zbornice. Skratka, zadeva je tako
               zakomplicirana, da preprosto bi morali narediti tukaj enkrat jasen in zelo čist rez
               in omogočiti tisto, kar si nekateri pa res želijo: da stečajni upravitelji začnejo to
               delo opravljati kot poklic. In tako se bodo zelo hitro lahko odločili, ali bodo
               opravljali delo stečajnega upravitelja ali bodo opravljali odvetniški poklic. In
               takrat bodo zelo jasno povedati, kaj pravzaprav v resnici so. Če smo v tej državi
               zelo jasno povedali, katere funkcije so nezdružljive z drugimi funkcijami, jaz
               mislim, da je nastopil čas, da to povemo tudi v primeru odvetnikov. Odvetniki, bom
               zelo grobo rekel, se vedno pojavljajo kot neki določene "svete krave". So praktično
               nedotakljivi in se lahko s svojim znanjem in s svojimi potrebami pojavljajo takrat,
               kadar to ni potrebno. Prepričan sem, da bo ministrstvo v spremembah zakona, novelo
               zakona pričakujem zelo hitro, v nekaj mesecih, naredilo verjetno lahko ta korak
               naprej, da bomo do takrat našli tudi določene pravne razlaga in, bom rekel, neke
               določene moralne in etične čistke, da si razbistrimo glave, kaj je pravzaprav prav in
               kaj ne, in da v tej državi povemo, kdo lahko na kakšen način kakšno stvar opravlja.
               Sam osebno nimam nič proti odvetnikom. Daleč od tega. Samo kadar so odvetniki, naj
               bodo odvetniki. In kadar so stečajni upravitelji, naj bodo stečajni upravitelj. Samo
               za to gre, nič drugega. Zato od ministrstva pričakujem, in to je drugi del
               neposrednega predloga, namreč ta zakon, ko ga berete, jaz sem prepričan, da
               potrebujete mir v pisarni in kar nekaj ur sedeti, da boste razumeli vsaj nekaj
               členov, zato ker morate nonstop primerjati z ostalimi členi, kje kakšna stvar piše,
               da ga preprosto sploh lahko razumete. In če ga tisti, ki se vsak dan ukvarjamo z
               različno zakonodajo, razen tisti, ki ta zakon dnevno uporabljajo ob svojem poklicu,
               ga še toliko manj razumejo državljani, kaj šele uporabniki, ki se pravzaprav dnevno
               srečujejo s tem zakonom. Zato je poziv ministrstvu v tej smeri, da naredi enkrat ne
               čistopis zakona veljavnosti, tega bodo itak po zakonu morali narediti, ampak da bo
               berljiv in razumljiv, se pravi, da bo združilo vse tisto, kar danes, ko berete
               posamezne člene, se sklicuje v primeru na ta in ta člen in praktično je nejasen in bi
               takrat lahko v nekaj mesecih zelo jasno tudi razčistili vprašanje odvetnikov in tudi
               stečajnih upraviteljev, kakšna je njihova vloga.</p>
               <p>Zato še enkrat, hvala lepa vsem za pripombe in tudi pohvala za en izdelek, ki sicer
               ni berljiv, je pa koristen in težak in zato imate še ogromno dela in verjamem, da
               boste že v septembru v Državnem zboru z novo novelo zakon.. Seveda v smeri, ki sem jo
               tu predlagal. Hvala.</p>
            </sp>
            <sp xml:id="SDZ6-Redna-14-2013-05-23.sp27">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem gospodu Jožefu Horvatu.</p>
            </sp>
            <sp xml:id="SDZ6-Redna-14-2013-05-23.sp28">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice in kolegi, spoštovana
               predstavnika ministrstva!</p>
               <p>V Novi Sloveniji smo že napovedali podporo temu zakonu, lahko dodamo samo, hvala
               bogu, končno. In ena pripomba z naše strani, premalo ambiciozno. Ni nam žal, da smo,
               kot je že bilo povedano pred kakšnim letom, zavrnili takratni predlog tega zakona, ki
               ga danes obravnavamo. Zato nam ni žal, ker je to besedilo bistveno boljše,
               ambicioznejše, ampak kot rečeno, mi bi pričakovali še več. Če velja za tržno
               ekonomijo ali če se spomnim moje prejšnje firme, gospodarske družbe, kjer sem delal,
               in ko smo uvajali ISO standard 9001, smo rekli: Kupec je kralj. Najbrž je to res. In
               kot je danes tudi že bilo povedano s strani spoštovanega kolega Mirka Brulca, da
               upniku dajemo več moči, lahko tukaj rečemo, da dejansko zakon nekako zasleduje to
               vsebino ali ta slogan pri insolventnih postopkih: Upnik je kralj. Vsi se seveda
               zavedamo, da je temeljna težava slovenskega gospodarstva prezadolženost in izrazito
               povečanje nezdravega, celo katastrofalnega razmerja med dolžniškim in lastniškim
               kapitalom. To je problem množice slovenskih gospodarskih družb, in ta problem
               dejansko onemogoča dostop do bančnih virov. Podjetja zaradi tega apatično padajo v
               vse večje težave, saj sanacijske ukrepe začnejo prepozno, posledice pa zaradi
               številnih stečajev občutijo tudi banke, ker morajo izvajati korekcije svojih terjatev
               do teh podjetij v svojih poslovnih knjigah.</p>
               <p>Nekaj pomanjkljivosti, na katere želim v imenu Nove Slovenije opozoriti, pa bom
               omenil samo dve. Ena pomanjkljivost tega zakona o finančnem poslovanju, postopkih
               zaradi insolventnosti in prisilnem prenehanju je v nepravični in nesorazmerni
               porazdelitvi koristi in bremen oziroma tveganj v postopku prisilne poravnave, saj v
               tem postopku navadni upniki nosijo večji del bremena finančne reorganizacije,
               lastniki pa imajo od takšne ureditve največje koristi. In še druga je ta, da zakon ne
               spodbuja, to se nam zdi ključno, zakon ne spodbuja zgodnjega prestrukturiranja
               podjetja, posledično pa zaradi ustavitve poslovanja, ki je posledica plenjenja
               premoženja s strani zavarovanih upnikov, podjetje konča v stečaju. Uvedba mnogih
               insolventnih postopkov se odlaga in tudi zaradi izogibanja izpodbijanja pravnih
               dejanj stečajnega dolžnika v enoletnem roku izpodbojnosti. Jaz sem bil priča v
               začetku našega mandata 2004–2008, mislim, da je bilo v začetku leta 2005, stečaju
               Planike. Mnogi se tega stečaja tudi spomnite, mislim, da je bil stečajni upravitelj
               gospod Marinc, in jaz sem mu takrat čestital, da je vložil veliko naporov, da
               proizvodnje Planike v Turnišču v Prekmurju ni ustavil. Tam je za delo trepetalo 250
               delavcev, vloženi so bili izjemni napori, proizvodnja je kontinuirano tekla,
               proizvodnja za svetovne blagovne znamke. Če bi tam stroje ugasnili, bi najbrž na
               dvorišču tega podjetja imeli podobno situacijo, kot je pogorišče. Mogoče se bom
               dotaknil še posledic sprememb insolventne zakonodaje. Glavna posledica bo najbrž ta,
               da podjetja ne bodo več talec lastnikov kapitala, ampak da bo njihova usoda v rokah
               ekonomskih lastnikov, torej upnikov. Takšen premik bo tudi izboljšal plačilno
               disciplino v gospodarstvu, saj bodo podjetja, ki ne bodo plačevala svojih obveznosti,
               hitro prešla iz rok lastnikov v roke upnikov, to pa bo prisililo lastnike, da občutno
               prej začnejo postopke sanacije, da se ne bi izpostavili tveganju iztisnitve. Podjetja
               bi se tako prej začela prestrukturirati, zdaj imajo to možnost, da se bodo začela
               prej prestrukturirati. In tudi čas prestrukturiranja bo lahko krajši.</p>
               <p>Kot rečeno, Poslanska skupina Nove Slovenije podpira predlagano zakonodajo. Seveda
               nimamo problemov tudi s podporo 3. členu, ki ga predlaga koalicije, kasneje se bomo
               oglašali tudi glede podpore še drugim amandmajem. Seveda je treba izreči besedo
               zahvale vsem tistim, ki so prispevali k temu zakonu, da ga danes lahko Državni zbor
               obravnava. Se je pa ves čas zdelo, da sprememba te zakonodaje teče občutno prepočasi.
               To je neverjetno, koliko časa smo potrebovali, da smo prišli do tega besedila, in ves
               čas se je zdelo, da so tukaj zadaj bili neki lobiji, ki so dejansko v kolesje
               priprave te zakonodaje potiskali palice oziroma sprožali zavoro. Res je, kot je bilo
               danes že rečeno, stečajni upravitelji – nočem metati vseh v isti koš, da se razumemo,
               imamo poštenjake, stečajne upravitelje, ki gledajo in so že sedaj gledali na to, da
               se dejansko proizvodnja v podjetjih, ki imajo težave in so tik pred pragom stečaja,
               da se ni ustavila, kot sem prej povedal primer Planike, imamo pa tudi stečajne
               upravitelje, ki so v času nekaj stečajnih postopkov nenormalno obogateli, bili so
               blizu informacij in so zaradi tega lahko prišli do premoženja. In potem seveda je
               logično, da so stečajni postopki v Sloveniji trajali in trajajo nenormalno dolgo.
               Tukaj bi si res morali za zgled vzeti v razvitih gospodarskih državah, recimo v
               Nemčiji, tam, kolikor pač zasledujem zadevo, se stečaj dejansko zgodi čez noč, skoraj
               delavci tega ne občutijo, prav tako tudi ne kupci, proizvodnja teče naprej. Menja se
               lastnik in ne dela se gospodarska škoda in tudi ni prostora za gospodarski kriminal.</p>
               <p>Še enkrat izražam v imenu Poslanske skupine Nove Slovenije podporo temu zakonu in
               želim, da se bo tako, kot smo si zamislili, se pravi v duhu zakona, da se bo tudi
               izvrševal. Hvala lepa.</p>
            </sp>
            <sp xml:id="SDZ6-Redna-14-2013-05-23.sp29">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem mag. Katarini Hočevar.</p>
            </sp>
            <sp xml:id="SDZ6-Redna-14-2013-05-23.sp30">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lepo vas pozdravljam!</p>
               <p>Če bi morala to novelo opisati v treh besedah, bi dejala: hitreje, transparentno in
               pa učinkovito. In seveda so to vse vrednote, ki jih zagovarjamo v Državljanski listi,
               zato čestitke našemu ministru za vložitev novele, čeprav pozno. Strinjam se, če bi
               imeli dobro insolventno zakonodajo pred nastankom krize, da bi lahko ohranili več
               delovnih mest. Zato napovedujem podporo noveli, bi se pa v tej razpravi omejila na
               amandma k 3. členu, katerega obravnavamo in razpravljamo, in sicer s tem amandmajem
               odpravljamo probleme v praksi, ki so nastajali pri razlagi 14. člena prvotnega
               zakona, in sicer pri položaju, ko je dolžnik zamujal za več kot tri mesece s plačilom
               plač in je šele po vložitvi predloga za začetek stečajnega postopka, samo tistim
               delavcem, ki so vložili tak predlog, izplačal zamujene obveznosti. S tem amandmajem
               te nejasnosti odpravljamo, zato ima ta amandma mojo podporo.</p>
               <p>Če pa govorimo o ohranitvi delovnih mest, bi se vseeno dotaknila, da v tem času, ko
               obravnavamo novelo tega zakona, katere cilje tudi ohranitev zdravih jeder, moram – v
               istem času poteka tudi seja vlade – zahvaliti vladni ekipi v imenu delavcev Svee, ki
               že dva meseca hodijo na delo, čeprav niso dobili plač in danes upam, da bodo naši
               ministri potrdili paket državne pomoči podjetju in tako pomagali pri ohranitvi 50 let
               stare blagovne znamke in pomagali k temu, da bodo kuhinja Svea pet srce naših domov.
               Hvala.</p>
            </sp>
            <sp xml:id="SDZ6-Redna-14-2013-05-23.sp31">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem gospe Mariji Plevčak.</p>
            </sp>
            <sp xml:id="SDZ6-Redna-14-2013-05-23.sp32">

               <speaker>MARIJA PLEVČAK (PS DeSUS):</speaker>

               <p>Hvala za besedo in prav prisrčen pozdrav vsem prisotnim.</p>
               <p>V naši poslanski skupini smo že napovedali podporo tej zakonodaji, vendar pa mislim,
               da prihaja 10 let prepozno, kajti v tem času smo izgubili, ne glede na gospodarsko
               krizo, ki je prišla od zunaj, ogromno delovnih mest, ogromno zaprli tovarn in
               podjetij in s tem podprli veliko tistih, ki so bili "pri koritu", kot radi rečemo in
               so se na račun poznanstev okoristili z bančnimi krediti in naša podjetja, ki so še
               imela možnost, poslali v stečaj. V vsem tem kriznem času je delavstvo bilo tisto,
               ljudje ki delajo, ki so opazovali zadeve, kako se nazaduje v posameznih gospodarstvih
               in opozarjali na to, vendar menedžment se tega verjetno ni zavedal in ni reagiral.
               Mislim, da bi v vseh subjektih gospodarstva, ko nastanejo neplačilne sposobnosti, ki
               podjetja postanejo nesolventna, morali začeti ukrepati takoj, ker dobro vemo, da
               denarja in kapitala ni na razpolago in da je čimprejšnja intervencija potrebna zato,
               da določene firme oziroma podjetja ohranimo. Naj bodo to mala ali večja, velikih že
               itak v bistvu nimamo več.</p>
               <p>Mislim, da je prav, da smo predlagali oziroma da ta zakon prinaša varovanje delavcev
               in vseh tistih, ki so kot upniki v določenih podjetjih in da bodo obravnavani
               prioritetno. Naj banka ostane zadaj, če ni dobro zanalizirala situacije, v kateri je
               kreditirala slaba podjetja.</p>
               <p>Naslednje, česar bi se rada dotaknila, so stečajni upravitelji. Povedano je že bilo,
               da imamo takšne in drugačne, da imamo tudi obsojene. Poznam nekaj primerov, kjer so
               se res nekateri enormno obogateli na račun opravljanja tega posla. Moje mnenje pa je,
               da morajo biti stečajni upravitelji eksperti, in sicer v finančnem, pravnem, predvsem
               pa v gospodarskem poslovanju, kajti če hočemo v velikih firmah ohraniti tista zdrav
               jedra, je potrebno sodelovanja, tudi gospodarstva. Mislim, da je tega v našem
               gospodarstvu oziroma v naših stečajnih postopkih premalo opazno. Nekako obstaja
               občutek v javnosti, da se samo poskušajo izkoristiti delavci, ki so ostali največkrat
               brez dohodkov in na cesti. Vidimo, kaj se zdaj dogaja v Mariboru. Z vrečko
               prehrambnih izdelkov, in tako dolgo delati v neki firmi, je zagotovo velik psihični
               in moralni poraz. In me je strah za te ljudi.</p>
               <p>Zato mislim, da bo treba določene stvari v tem zakonu dopolniti, seveda prek
               postopkov, prek dobrih in doslednih analiz. Ta zakon pa podpiram. Kot sem pa
               povedala, je gotovo deset let prepozno. Prepričana sem, da bi marsikatera gospodarska
               organizacija, podjetje in tudi zasebniki, samostojni podjetniki lahko preživeli.
               Hvala.</p>
            </sp>
            <sp xml:id="SDZ6-Redna-14-2013-05-23.sp33">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Ker je še interes za razpravo, odpiram možnost prijave. Razpravljamo o 3. členu.
               Želite proceduralno?</p>
               <p>Maša Kociper, izvolite, imate besedo.</p>
            </sp>
            <sp xml:id="SDZ6-Redna-14-2013-05-23.sp34">

               <speaker>MAŠA KOCIPER (PS PS):</speaker>

               <p>Proceduralni predlog kolegom poslancem, da se vendarle držimo ustaljene prakse in pri
               posameznem amandmaju govorimo o tistem amandmaju. Veliko razpravljavcev je pri
               amandmaju k 3. členu razpravljalo o amandmaju k 15. členu, se pravi o stečajnih
               upraviteljih, odvetnikih in tako naprej. Člen številka 15 je člen, ki govori o tej
               vsebinski spremembi. Predlagam, da vztrajamo pri ustaljeni praksi. Hvala.</p>
            </sp>
            <sp xml:id="SDZ6-Redna-14-2013-05-23.sp35">

               <speaker>PREDSEDNIK JANKO VEBER:</speaker>

               <p>Hvala. No, saj ne gre za prakso, gre za poslovnik. Pa vendar, ta zakon ima tako močno
               podporo, zato mislim, da kakšnih pomislekov glede teh razprav ali izmenjav različnih
               stališč ne bo.</p>
               <p>Besedo dajem dr. Vinku Gorenaku.</p>
            </sp>
            <sp xml:id="SDZ6-Redna-14-2013-05-23.sp36">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Res je, da poslovnik to pravi, kar je bilo pravkar povedano. Hkrati je pa res tudi
               to, da včasih gremo mimo, tako kot ste rekli, in zlasti takrat, kadar smo soglasni.
               Tudi sam imam nekoliko ta namen, čeprav ne bom dolg.</p>
               <p>SDS, kot sem tudi povedal v uvodnem nastopu, zlasti z vidika vprašanja odvetniki da
               ali ne, smo res vložili tak močnejši amandma, ostrejši, čeprav bomo, če koalicija
               meni, da ni primeren, podprli tudi koalicijskega. Splošno je pa treba reči res nekaj
               pri tem zakonu. In sem zelo vesel, da debata teče tako, kot teče, da vsi podpirajo
               zadevo. Saj mogoče bi se lahko odpovedali razpravi, pa bi prej končali stvar, kar bi
               bilo tudi v redu, kajne.</p>
               <p>Mislim, da res mora minister, kot je bilo že povedano, in tu se pridružujem vodji
               Poslanske skupine Pozitivne Slovenije in to mnenje delijo tudi sodniki – treba je
               zelo jasno povedati, da je to tisti zakon, to pravijo sodniki, kjer najlažje stopiš
               na mino, kot pravijo oni, ali v luknjo. Res je tudi to, spoštovani z ministrstva, da
               se je zdaj prvič zgodilo, da zakona ni pripravljala neka oseba, ki je imela, mislim,
               da 20 let avtorske pravice nad spremembami tega zakona. In tudi zato gre ta zakon v
               pravo smer, jaz to res pozdravljam. Mislim pa, da je res treba narediti ta napor, da
               bi tekom jeseni to zakonodajo, tako kot je minister napovedal, naredili še boljšo in
               še bolj pregledno in s tem pomagali podjetjem, ki so v težavah. Res je pa tudi to,
               veste, da tudi če bi bil pred 15 leti tak zakon ali pa taka sprememba sprejeta,
               verjetno stečajev ne bi povsem preprečili, tako da si utvar ne kaže delati. Resnica
               je samo ta, da bomo precej lažje in bolje ohranjali zdrava jedra, vsaj tako jaz
               razumem te spremembe zakona, in da stečaj vedno ne bo pomenil ključavnice na
               proizvodni hali in odhoda delavcev domov. Glede na stopnjo soglasja menim, da bi
               lahko tudi skrajšali razpravo. Hvala.</p>
            </sp>
            <sp xml:id="SDZ6-Redna-14-2013-05-23.sp37">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem gospe Evi Irgl.</p>
            </sp>
            <sp xml:id="SDZ6-Redna-14-2013-05-23.sp38">

               <speaker>EVA IRGL (PS SDS):</speaker>

               <p>Najlepša hvala za besedo, gospod predsednik. Spoštovane poslanke in spoštovani
               poslanci!</p>
               <p>Res smo pri amandmaju k 3. členu, pa vendar mi dovolite, da tako kot že ostali moji
               predgovorniki vendarle malce širše spregovorim o zakonu, ki ga imamo pred seboj, ker
               gre vendarle za kompleksno zadevo, ki jo javnost tudi že dolgo časa pričakuje. In ne
               vidim nikakršnega razloga, zakaj poslanci ne bi smeli tudi pri amandmajih malce širše
               povedati svojega mnenja o predmetni zadevi. Pred seboj imamo vsebinsko izjemno
               zahtevno zakonodajo, to smo pojasnjevali tudi že na samem odboru za pravosodje. S tem
               so se vsi strinjali, tudi tisti, ki do obisti in dobro poznajo te postopke. Seveda pa
               smo to zakonodajo pričakovali, da bo prišla v parlamentarno proceduro že bistveno
               prej. Gospod minister za pravosodje Senko Pličanič je še v prejšnji vladi zelo veliko
               govoril o tem, kaj vse je treba narediti na tem področju, ampak od besed je bilo
               težko očitno preiti k dejanjem. Danes se to uresničuje in mi v Slovenski demokratski
               stranki pozdravljamo ta korak, ki je bil narejen. Zakaj je potrebno, da danes
               govorimo o insolvenčni zakonodaji in zakaj je potrebno, da jo tudi sprejmemo?
               Predvsem zaradi tega, ker je prezadolženost slovenskih podjetij izjemno velika, ker
               postopki prisilnih poravnav predolgo trajajo in ker je splošna gospodarska situacija,
               kjer si vsi želimo, da bi se vendarle ohranila tudi zdrava jedra v podjetjih, pač
               izjemno slaba. Tako slaba, da nekateri delavci sploh ne dobijo več plačil za sicer
               opravljeno delo ali pa ostanejo kar na cesti. Če pogledamo tudi samo statistiko
               stečajev, lahko vidimo, da smo leta 2009, se opravičujem, imeli začetih stečajev 332,
               leta 2010 510 in leta 2011 675. Poleg ostalih kazateljev, ki kažejo slabo sliko
               stanja v tej državi – od brezposelnosti, gospodarske rasti, ki vemo, kako se je
               odvijala, do javnega dolga in tako naprej, je pomembno tudi to, koliko so se
               povečevali začeti stečaji glede na leta. Približno leto dni nazaj je Odbor za
               pravosodje – leto dni nazaj, zakaj na to opozarjam? Ker smo pričakovali, da bo
               vendarle po tisti javni razpravi mnenj v Državnem zboru, kjer so sodelovali vsi, ki
               kaj vedo o teh vprašanjih in so globoko vpeti v ta vprašanja, seveda smo pričakovali,
               da bo takrat minister bistveno prej reagiral in zakonodajo čim prej dal v
               proceduralni postopek. Pa se to ni zgodilo. Ampak zdaj smo, kjer smo. Hvala bogu, da
               smo vsaj ta korak naredili. Ampak kljub temu ni bilo zaman, da smo takrat
               organizirali javno predstavitev mnenj, kajti takrat so se dejansko začela kresati
               mnenja različnih udeležencev in verjamem, da so marsikateri napotki tudi pomagali
               potem ministru pri pripravi te zakonodaje. Namen javne predstavitve je tako kot vedno
               bil pridobiti različna stališča tako stroke kot ostalih deležnikov. Takrat smo
               najbolj spraševali, naj nam kdo od tistih najbolj kompetentnih in strokovno
               podkovanih odgovori, koliko je bilo v zadnjih letih uspešno izglasovanih prisilnih
               poravnav in koliko je bilo izplačil v celoti. Seveda nas je takrat zanimalo tudi
               vprašanje dosedanjega položaja upniškega odbora v prisilni poravnavi in v stečaju.
               Zanimalo pa nas je tudi, ali je ustrezen in ali bi bilo treba položaj upniškega
               odbora tudi razširiti. In ta zakonodaja je to upoštevala. Ta zakonodaja jasno krepi
               položaj upnikov in večina upnikov je potem tistih, ki lahko stečajnega upravitelja
               tudi razreši. Tisto, kar pa prinaša ta zakonodaja in je nedvomno ključnega pomena, pa
               je, da se zagotovi hitrejše in učinkovitejše ukrepanje v stečajnih postopkih. Dejstvo
               je, kot sem že na začetku povedala, naša podjetja in slovensko gospodarstvo so
               prezadolžena in se moramo proti temu boriti. In ne nazadnje interes vseh nas, tudi
               ministra, ki je uvodoma povedal, kakšno je njegovo mnenje oziroma stališče do
               predlagane zakonodaje, in to je nedvomno, da se ohrani čim več slovenskih podjetij
               oziroma da se ohrani čim več zdravih jeder znotraj teh podjetij.</p>
               <p>Jaz bom zato podprla zakonodajo. Podprla bom tudi naše amandmaje, ki smo jih
               predlagali. Mogoče pa kasneje še več v nadaljevanju pri ostalih odprtih členih.
               Hvala.</p>
            </sp>
            <sp xml:id="SDZ6-Redna-14-2013-05-23.sp39">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem mag. Mateju Toninu.</p>
            </sp>
            <sp xml:id="SDZ6-Redna-14-2013-05-23.sp40">

               <speaker>MAG. MATEJ TONIN (PS NSi):</speaker>

               <p>Drage kolegice in kolegi lepo pozdravljeni!</p>
               <p>Ko govorimo o tem amandmaju k 3. členu, ta amandma vendarle govori o tem, da
               predvideva nekoliko jasnejše postopke ali pa določila, kdaj se lahko začnejo določeni
               postopki proti dolžnikom. To je vendarle korak k upnikom. In tisti, ki natančno
               poznate situacijo na tem področju do sedaj, boste lahko priznali, da so bili stečajni
               upravitelj in stečajni sodniki carji, da so razumeli, da se je cel svet vrtel okoli
               njih. In da so določeni postopki tekli samo zaradi postopkov kot takih in da se je v
               teh postopkih lahko "izmolzlo" čim več denarja. Poznate primer stečajnega upravitelja
               SCT, ki je 200 tisoč evrov potegnil zato, da je vodil stečajne postopke. Meni se zdi
               to veliko, vsak naj pa presodi sam.</p>
               <p>Razlog, zakaj bom jaz in naša poslanska skupina ta zakon podprla, je zagotovo ta, da
               se premika, da se teža v tem zakonu daje ali se premika v smeri upnikov. Seveda pa
               nimamo nekih utvar, da bo ta zakon rešil vse probleme, čeprav danes v tej razpravi
               padajo zelo visokoleteče besede, ampak sem prepričan, da vsi problemi ne bodo rešeni.
               Kljub vsemu ostajajo še številne težave. In mi v poslanski skupini bi v nadaljevanju
               vendarle predlagali še določene izboljšave in popravke. Kljub vsemu da ste te
               predloge danes vsi relativno hvalili, pa vendarle manjka še, da bi bili veliko
               jasnejši roki za opravila v samem stečajnem postopku in da bi bile predpisane zelo
               jasne kazni, kaj se zgodi, če se teh rokov ne držiš. Te stvari mislim, da v tem
               popravku manjkajo.</p>
               <p>Zadnja stvar. Mislim, da moramo počasi vsi skupaj, predvsem pa tisti, ki se s temi
               stvarmi ukvarjajo, razumeti, da stečaj ne pomeni nujno konec podjetja, ampak lahko na
               nek način pomeni nov začetek, s tem da se tisti lastniki, ki so to podjetje
               pripeljali do stečaja, na nek način razlastijo oziroma se umaknejo iz lastništva. To,
               mislim da, je tisti pogled, na katerega bi morali gledati. In končna ali zadnja faza
               izboljšave teh zakonov, nad katerimi imajo vsi veliko pripomb, pa je, da bi vendarle
               našli način, da tisti, ki spravljajo podjetja za podjetjem v stečaje, da vendarle v
               nekem časovnem obdobju ne morejo odpreti novih podjetij. Če je to možno v Avstriji,
               jaz ne razumem, zakaj to ni možno v Slovenijo. Tako pa, saj veste, kaj se dogaja,
               spraviš podjetje v stečaj, naslednji dan odpreš novega, in postopki se nadaljujejo.
           </p>
            </sp>
            <sp xml:id="SDZ6-Redna-14-2013-05-23.sp41">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi mogoče še kdo o 3. členu? Imamo pa možnost potem razprav naprej še okoli 13. in
               15. člena in v povezavi s tem je še kar veliko členov ali jih bo odprtih. Vidim, da
               je želja za razpravo še pri tem členu. Ali želi še kdo razpravljati o 3. členu in o
               amandmaju k 3. členu? Odpiram možnost prijave za razpravo.</p>
               <p>Besedo ima gospa Maša Kociper, izvolite.</p>
            </sp>
            <sp xml:id="SDZ6-Redna-14-2013-05-23.sp42">

               <speaker>MAŠA KOCIPER (PS PS):</speaker>

               <p>Hvala lepa.</p>
               <p>Pri amandmaju k temu členu bi povedala samo nekaj besed v zvezi z bolj uravnoteženo
               vlogo upnikov. Res je, kar je povedal gospod Tonin pred menoj, da je bil po
               prepričanju mnogih prejšnji zakon veliko bolj naklonjen, če se tako izrazim,
               stečajnemu dolžniku in temu, kako se izvede stečajni postopek, se pravi sami
               proceduri. V temu smislu morda res zdaj govorimo o večji uravnoteženosti tega zakona,
               v katerem so bolj enakomerno zastopani vsi deležniki stečajnega postopka in tudi
               drugih insolventnih postopkov. Kar se mi zdi v tej zvezi posebej pomembno, je, da je
               zakon rezultat širokega in dolgotrajnega dialoga med številnimi deležniki, ki jih ta
               zakon določa, med Gospodarsko zbornico Slovenije, med Obrtno zbornico, med
               predstavniki stečajnih upraviteljev, tudi odvetniki so se na koncu vključili, potem
               tudi Združenje bank, Banka Slovenije in tako naprej. Gre za rezultat enega
               dolgotrajnega in širokega dialoga, ki je pred nami v obliki zakona, kot je, s
               katerim, zanimivo, nihče od teh deležnikov ni čisto popolnoma zadovoljen in bi še kaj
               spremenil, v principu so pa vsi zadovoljni. In to se mi zdi pravi rezultat, se pravi,
               nihče ni preferiran v tem smislu, da bi bil v boljšem položaju, kajti potem se drugi
               ne bi strinjali, vsi so v bolj izenačenem položaju, kot so bili prej.</p>
               <p>Strinjam se tudi z navedbami predhodnikov, da je ta zakon še vedno preveč
               kompleksen, da onemogoča v obliki, kot je sedaj, uporabo pri podjetnikih, pri
               posameznikih, pri članih uprav in drugih, ki izvršujejo ta zakon, v praksi pa nimajo
               specifičnih pravnih znanj, se pravi, da bi imeli končano pravno fakulteto, pravosodni
               izpit in tako naprej. In to seveda ni prav. Zakon, kot je ta, bi moral biti napisan
               tako, da bi ga vsaj v principu razumeli tisti, ki ga izvršujejo. In to žal ni tako in
               tudi sama podpiram, že večkrat sem na ministrstvo apelirala v smeri, da se ta zakon v
               prihodnosti pripravi na novo. In se spomnim, ko sem jaz opravljala pravosodni izpit
               in se učila po tem zakonu, je bil ta zakon desetino tako obsežen, kot je sedaj, in
               popolnoma razumljivo si je bilo mogoče na njegovi podlagi predstavljati, kako
               stečajni postopek teče, kako teče postopek prisilne poravnave in kaj so naloge
               posameznikov, ki v tem sodelujejo.</p>
               <p>Toliko za začetek. Pozitivna Slovenija seveda podpira zakon, misli, da je zelo
               pomemben ne samo zaradi razdolžitve gospodarstva, zaradi ohranjanja zdravih jeder, o
               čemer je bilo že veliko govora, ampak zlasti tudi zato, ker naša stranka že ves čas
               poudarja, da se bo treba boriti za vsako posamezno delovno mesto in za vsako
               gospodarsko družbo, ki jo je treba in mogoče rešiti. Kot veste, ves čas govorimo o
               zakonu gospodarstva kot pomembnem dejavniku za okrevanje države, ne samo varčevanje,
               tudi zagon gospodarstva bo po mnenju naše stranke bistveno prispeval k okrevanju, in
               če ne bo ostalo nobenih gospodarskih družb z referencami, z znanjem, z zdravimi
               jedri, ki bi to gospodarstvo zagnale, potem nam vsi dobri ukrepi in želje ne
               pomagajo.</p>
               <p>Tako ukrepi vlade na zadevi Cimos, tudi naša odločitev v zadevi Peko, tudi to, kar
               se zdaj dogaja s Sveo, vse to gre v to smer, da se reši tisto, kar se rešiti da, da
               bomo imeli kje zagnati gospodarstvo in da bomo ohranili in naknadno na tej podlagi
               pridobili nova delovna mesta. Hvala.</p>
            </sp>
            <sp xml:id="SDZ6-Redna-14-2013-05-23.sp43">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem gospe Aleksandri Osterman.</p>
            </sp>
            <sp xml:id="SDZ6-Redna-14-2013-05-23.sp44">

               <speaker>ALEKSANDRA OSTERMAN (PS PS):</speaker>

               <p>Hvala za besedo.</p>
               <p>Novela, ki je pred nami, predstavlja eno bistveno reformnih orodij za reševanje
               gospodarske krize pri nas. Zavedati se moramo, da v postopku prisilne poravnave
               ohranjamo delovna mesta in obstaja velika verjetnost, da bo podjetje oziroma
               gospodarski subjekt posloval naprej. V naši gospodarsko-finančni situaciji, ki je
               zelo slaba in je povzročila takšno stanje, da se je povečalo število postopkov
               insolventnosti, je zelo pomembno, da se ohranjajo zdrava jedra gospodarstva in da se
               ohranjajo delovna mesta.</p>
               <p>Bistveno je tudi, da novela povzroča pozitivne spremembe pri zaščiti upnika,
               predvsem upnika delavca, saj se mu povečujejo pristojnosti in tudi pravice. Pomembno
               je poudariti novost, da se lahko izklicna cena tudi niža pri prodaji nepremoženja
               dolžnika, kar bo zagotovo povečalo delež njegovega premoženja in ne bo prišlo tako
               hitro do samega stečajnega postopka. Rada pa bi poudarila, da se je v praksi
               izkazalo, da v stečajnih postopkih največ zaslužijo prav odvetniki, stečajni
               upravitelji, cenilci, izvršitelji, upniki pa utrpijo največjo škodo, saj zaradi
               izčrpavanja stečajne mase ostanejo brez poplačila dolgov. Zato bom zakon podprla.
               Hvala.</p>
            </sp>
            <sp xml:id="SDZ6-Redna-14-2013-05-23.sp45">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem gospodu Matevžu Frangežu.</p>
            </sp>
            <sp xml:id="SDZ6-Redna-14-2013-05-23.sp46">

               <speaker>MATEVŽ FRANGEŽ (PS SD):</speaker>

               <p>Očitno je, da smo zdaj pri tem členu, ki govori o malenkostni dopolnitvi 3. člena,
               dopustili zelo splošno razpravo in zato bom se na tem mestu tudi sam oglasil, podobno
               kot predhodniki. Če mene vprašate, je najboljša stečajna zakonodaja tista zakonodaja,
               ki je zelo kratka in ki zgolj na osnovni ravni definira temeljne vloge udeležencev v
               procesu. Poglejmo, kdo so udeleženci. Sodišče, ki bi moralo imeti zgolj vlogo
               tistega, ki bdi nad zakonitostjo postopka. Upravitelj, ki izvaja operativne
               aktivnosti v zvezi z insolvenčnim postopkom, naj bo to finančno prestrukturiranje ali
               stečaj. Na drugi strani pa imamo skupino, ki je za razliko od prvih dveh neposredno
               in ekonomsko zainteresirana za to, da se insolventni postopek zaključi z
               maksimiranjem izplena za upnike. To so seveda upniki. Vse novele do zdaj, to ni prva
               med njimi, so pravzaprav postopno jačale vlogo upniškega odbora in pavice
               individualnih upnikov v postopku insolventnosti. Ali so pa zdaj upniki resnično, bom
               rekel, takšni gospodarji postopka, da bi bilo treba o tej noveli govoriti v
               presežkih, ki jih danes slišimo? Ne, še vedno ne. Nekdo je prej dejal, upniki so
               nadzorni odbor podjetja v stečajnem postopku ali drugem postopku insolventnosti. In
               točno to bi moralo biti. Oni bi morali izbirati upravitelja, s to novelo ga imajo
               možnost razrešiti, kar je absolutno prav, absolutno pravico do vpogleda v celotno
               dokumentacijo, predvsem pa, kot rečeno, že prej spremeniti logiko postopka. Logika
               postopka ni zgolj razprodaja stečajne mase, ampak preprosto to, da je treba
               ugotoviti, da je v podjetju, ki je insolventno, že prišlo do efekta razlastitve, ne
               da bomo mi lastnika že raslatninili, ampak dejstvo, da obstaja negativni kapital, že
               samo po sebi pomeni, da titular tega premoženja preprosto več ni v kondiciji biti
               lastnik. Če hočete tudi v pravnem kontekstu. Če sem jaz dolžan 110 enot, sem pa
               lastniški titular 100 enot, je jasno, da jaz nisem več lastnik ničesar. V tem pogledu
               je nujno, da pravni postopek to ekonomsko dejstvo zgolj pripozna. In jaz trdim, kljub
               temu da je ta novela izjemen napredek, o presežkih te novele pa bomo govorili šele
               potem, ko se bo izkazala v praksi, da odločilnega koraka na tem področju še nismo
               storili. Drugič. Nekateri so že omenjali nekatere ekscesne primere. Jaz trdim, da mi
               ne rabimo v tem zakonu enega samega roka. Mi rabimo močan upniški odbor, ki bo
               zainteresiran za to, da se postopek izpelje na način, ki bo maksimiral izplen iz mase
               dolžnika. Oni bodo tisti, ki bodo pritiskali na upravitelja in poskrbeli za to, da bo
               ta upravitelj izpeljal vsa ravnanja v najkrajših rokih na zakonit način in na način,
               ki bo upnikom, med njimi pa tudi delavcem, omogočil največje poplačilo terjatev, ki
               jih imajo do dolžnika. Še en vidik. Jaz soglašam s tistim, kar je Maša Kociper prej
               dajala o kompleksnosti te zakonodaje. Ena od bistvenih novostih te novele je
               poenostavljena prisilna poravnava, ki je de facto v tem zakonu opisana tako: za
               postopek poenostavljene prisilne poravnave se ne uporabljajo ti pa ti členi in ta pa
               ta poglavja. Zdaj pa naj nekdo postavi logični opis poenostavljene prisilne
               poravnave, če je zmožen v tej dvorani ali izven. Socialni demokrati smo v okviru
               obravnave tega zakona predlagali, da člene, ki urejajo prisilno poravnavo, uredimo
               tako, da bo iz teksta zakona jasno, kaj se v tem postopku uporablja in kako postopek
               poenostavljene prisilne poravnave izgleda.</p>
               <p>Mariborska livarna je eden od dobrih primerov. Stečaj Saniteca in Armala je dober
               primer tega, ki mu verjetno ne bi bili priča, pa še marsikaterega drugega podjetja,
               če bi pravočasno, morebiti takrat, ko je večina v Državnem zboru izglasovalo
               neprimernost prejšnjega poizkusa te novele, da poenostavimo postopke in da naredimo
               insolventni postopek efektiven. Tudi mene, pa verjamem, da tudi mojo someščanko Majdo
               Potrato, boli srce, ko vidimo, da ljudje z vrečko v roki odhajajo iz tovarn, v
               katerih so pustili desetletja svojega dela. Tovarn, ki imajo še vedno perspektiven
               proizvodni program, močno blagovno znamo. Ampak kaj je manjkalo v tem primeru in v
               mnogih drugih primerih, ki jih tudi ta zakon in zakon o sistemski razdolžitvi ne bo
               rešil, če ne bomo rešili drugega problema, in to je problem bank? Banke so Mariborski
               livarni že konvertirale delež svojih terjatev, morale bi še večji delež, da bi
               podjetje izplavalo. In predvsem, kar pa je zame navadni kriminal, različni posredniki
               strateškemu investitorju, kupcu dela tovarne, to je Saniteca in Armala, ne bi smeli,
               govoriti, "počakajte, ne kupujte sedaj za 11 milijonov evrov", ki bi rešili, ne samo
               Armala, pač pa tudi preostanek livarne. "Ne kupujte za 11 milijonov, počakajte na
               stečaj, takrat boste dobili vsaj pol ceneje." To se je zgodilo v primeru Armala in
               Saniteca. Nekdo je odgnal investitorja, resnega investitorja, ki je bil pripravljen
               nadaljevati proizvodnjo in krepiti blagovno znamko te tovarne. Veste, teh primerov
               noben zakon ne more rešiti, dokler mi ne bomo z ustrezno odgovornostjo vseh ravni
               družbe pristopili do problemov in se zavedali, da je treba vse delati pod budnim
               nadzorstvom tistih, ki so za ta nadzor zainteresirani: pa naj bomo to politiki,
               državni zbor, vlada ali upravitelji v stečajnih postopkih. Brez tega učinkovitega
               pravnega sistema, s tem pa učinkovitega konkurenčnega gospodarskega okolja ni mogoče
               ustvariti.</p>
            </sp>
            <sp xml:id="SDZ6-Redna-14-2013-05-23.sp47">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ali lahko sklenemo razpravo pri 3. členu? Ugotavljam, da ni prijavljanjih k
               razpravi, zato zaključujem razpravo o 3. členu in prehajamo na obravnavo 13. člena in
               dveh amandmajih. Amandma koalicije in amandma Poslanske skupine SDS je vložen k 13.
               členu. Želi kdo razpravljati o amandmajih k 13. členu? Ugotavljam, da ni
               prijavljenih, zato zaključujem razpravo.</p>
               <p>Prehajamo na obravnavo 15. člena. K 15. členu je vložen amandma koalicije, ki je
               povezan s 16., 17., 19., 73.a,členom. Drugi amandma pa je vložen s strani Poslanske
               skupine SDS in je povezan s 16., 72. in 75. členom. Zato dajem v obravnavo ta 15.
               člen, kot tudi 16., 17., 19., 72., 73.a in 75. člen. Na vse te člene se navezujejo
               vloženi amandmaji. Želi kdo razpravljati? Odpiram možnost prijave za razpravo.</p>
               <p>Besedo dajem gospodu Matjažu Zanoškarju.</p>
            </sp>
            <sp xml:id="SDZ6-Redna-14-2013-05-23.sp48">

               <speaker>MATJAŽ ZANOŠKAR (PS PS):</speaker>

               <p>Hvala. Spoštovani predsednik, spoštovani predstavniki tudi ministrstva, lep
               pozdrav!</p>
               <p>Tako amandmaju, ki ga vlaga koalicija, moram pritrditi in tako kot prejšnjega tudi
               tega podpiram, podpiram pa tudi celotni zakon. Ta amandma podpiram zato, ker danes bo
               verjetno od te točke naprej veliko besed o odvetnikih in opravljanju funkcije
               upraviteljev. Verjetno se bo na tej točki razplamtela razprava, ki bo nekako
               raztrgala to romantično vzdušje. Malo kdaj pride na naše mize zakon, novela, ki bi
               imela tako zelo enotno podporo, kot jo ima ta zakon. Vsi smo si enotni v tem, da bi
               zakon morali sprejeti že mnogo prej, vsi smo si enotni v tem, da ker nismo sprejeli
               zakona, je bila povzročena velika škoda gospodarstvu, veliko zdravih jeder smo
               spustili pod vodo in jih nismo ohranili. Tako da je ta enotnost pravzaprav
               pričakovana in pa zelo dobra. Od tukaj naprej pa bo dilema o tem, ali lahko odvetniki
               opravljajo funkcijo upravitelja ali ne. Seveda mi z amandmajem hočemo doseči to, da
               odvetnik, ki je imenovan za upravitelja, ne more zastopati dolžnika v nekih sodnih in
               drugih postopkih, kar se nam zdi prav. Če je imenovan za upravitelja, naj opravi to,
               saj za to dobiva tudi nagrado in je sankcioniran, če bi še posebej opravljal kakšne
               druge postopke v zvezi z dolžnikom.</p>
               <p>Najbrž bo v nadaljevanju veliko govora o tem, da bi odvetnikom povsem odvzeli
               pravico biti imenovani za upravitelje. V temu primeru bi rekel tako, morda ne bi imel
               nič proti, če bi bilo razčiščeno, kakšno je pravno stališče, kakšno je tudi ustavno
               mnenje o tem, ali lahko diskriminatorno opravljamo nek poklic in mu prepovemo
               opravljanje neke funkcije. Na koncu koncev, odvetniki so usposobljeni za upravljanje
               funkcije stečajnih upraviteljev, saj so za to morali pridobiti licenco, so morali
               narediti izpit kot vsi ostali in zato bi bilo verjetno diskriminatorno, da bi rekli,
               sedaj pa poklic odvetnika ni tisti, ki bi lahko opravljal to funkcijo. Če bi bilo to
               razčiščeno tudi s pravnega stališča, ali je to možno ali ne, potem bi se lažje
               odločili in verjetno bi se tudi vsi lažje odločili. Na koncu koncev, ko pogledamo
               tudi na to, da v tem trenutku približno štirideset odvetnikov opravlja to funkcijo,
               bi najbrž sprejetje tega amandmaja, ki preprečuje opravljanje funkcije odvetnikom,
               kar krepko zarezalo v stečajne postopke, ker bi štirideset odvetnikov moralo
               prenehati opravljati to funkcijo. To je dilema, ki je povezana z nekaterimi drugimi
               vprašanji, ki bi se morala razrešiti prej, da bi se lahko poslanci lažje odločili in
               pravilneje odločili o tem.</p>
               <p>Naj pa rečem, da je veliko zadovoljstvo sprejetja te novele tudi v tem, da se vnaša
               več discipline, nadzora nad delom stečajnih upraviteljev. Poglejte, stečajni
               upravitelji, vsaj nekateri, ne bom posploševal, ker nekateri so pošteni in verjetno
               opravljajo svoje delo tako, kot je bila tudi njihova zaprisega pred sodiščem, da bodo
               to opravljali učinkovito hitro in pravično. Veliko pa je takšnih stečajnih
               upraviteljev, tudi iz svojega okolja lahko povem, ko imajo v postopku stečaja svoje
               interese, interese neke verjetno materialne osnove, postopki stečaja se vlečejo, ker
               stečajni upravitelj ve, dokler je stečajna masa, dokler je še kaj za vzeti, bo tam. A
               na koncu, ko se stečajni postopek konča, ostanejo na spisku brezposelnih delavci,
               obubožani in užaljeni, ogorčeni delavci, na drugi strani ostanejo neke hale, ki
               propadejo, ostane pogorišče, iz katerega nekateri, lahko bi rekel kar mnogi stečajni
               upravitelji gredo z debelo torbo denarja, ki ga zaslužijo na takšnem stečaju.</p>
               <p>Zato pozdravljam to, da se vtej noveli, ki najbrž absolutno ni zadnja, ker stvar se
               ne more zdaj z nekim hitrim posegom rešiti dokončno in v takšni formi, ki bi bila
               zadovoljiva, da se bo nadaljevalo še naprej, da se bo spreminjalo še naprej, ampak ta
               vnos discipline in neke kontrole nad opravljanjem tega dela, pa je zelo, zelo
               primeren, zelo potreben, in je prav, da se vnese.</p>
               <p>Sam amandma k 15. členu podpiram, ne podpiram pa še, dokler nimamo tudi jasnih
               izhodišč, jasnega mnenja o pravnih stvareh, ki zadevajo tudi člen, amandmaja
               opozicijske stranke SDS. Hvala.</p>
            </sp>
            <sp xml:id="SDZ6-Redna-14-2013-05-23.sp49">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem gospe Alenki Jeraj.</p>
            </sp>
            <sp xml:id="SDZ6-Redna-14-2013-05-23.sp50">

               <speaker>ALENKA JERAJ (PS SDS):</speaker>

               <p>Hvala.</p>
               <p>Bom poskušala kolegu Matjažu razložiti, zakaj bi bilo pametno, da odvetniki ne bi
               mogli biti stečajni upravitelji. Mi smo v zvezi z insolventno zakonodajo že marsikaj
               naredili. Leta 2008 oziroma v obdobju 2004–2008 je bil zakon spreminjan, zmanjšale so
               se nagrade za stečajne upravitelje, prisilne poravnave so postale javne in objavljene
               na Ajpesu, kolegica Hočevarjeva je govorila o transparentnosti. Takrat je bilo precej
               nasprotovanja temu, zakaj bi to bilo javno. Podobno, kot je bilo na primer pri Zakonu
               o prevzemih, ko smo uvedli, da se morajo lastniški deleži družbenikov objaviti javno,
               ki so se do takrat skrivali, poznali smo tihe družbenike in tako naprej. In to potem
               konstantno izkoriščate za to, da rečete, da je bilo največ tajkunov v obdobju
               2004–2008. Ni res, ker so bili že prej in so se pripravljali na prevzeme podjetij,
               vendar do takrat niso bili javno objavljeni. S to spremembo zakonodaje pa so bili
               javno objavljeni in takrat so se lahko začeli tudi neki postopki in so se začele
               kršitve zakona preganjati. Postopek na primer proti gospodu Kordežu in Merkurju se je
               začel takrat, sodni epilog smo videli lani. Pa se ne bi, če ne bi bilo treba deležev
               takrat objaviti.</p>
               <p>Naredili smo pa tudi nekaj neumnosti. Na primer leta 2009 je minister Zalar
               spremenil Kazenski zakonik. Spremenili smo Kazenski zakonik tako, da smo iz njega
               črtali kaznivo dejanje povzročitelja stečaja z nevestnim gospodarjenjem. In smo notri
               zapisali na predlog ministra Zalarja novo kaznivo dejanje "lažni stečaj z namenom
               oškodovanja upnikov", za kar pa je nujen naklep in ne več malomarnost pri delu, kot
               je bilo prej. Mi smo na to takrat opozarjali, minister Zalar in takratna koalicija
               tega ni želela slišati in zadeva se je na tak način vpisala v Kazenski zakonik in
               tako velja. Kriminalisti, s katerimi sem jaz govorila zaradi nekaterih drugih zadev
               preiskovalne komisije, ki sem jo vodila, so rekli, da je najtežje dokazati naklep. In
               mi smo zdaj to zapisali, zato ne moremo nekaterih stvari preganjati, ki bi jih sicer
               lahko. Situacija je danes takšna, da beremo o povezavah med sodniki in stečajnimi
               upravitelji in nastane iz tega cela afera, minister zahteva podatke, analize oziroma
               poročila, podobno kot zahteva zdaj v primeru pobega Hilde Tovšak, ampak se na koncu
               ne zgodi nič oziroma mislim, da je bil ovaden eden od stečajnih upraviteljev, mislim,
               da Bončina, sodnica niti ne in tako naprej. Se pravi, da nismo kaj pametnega naredili
               in da tudi neka javna afera na koncu ne prinese nekih zaključkov.</p>
               <p>Zdaj pa zakaj odvetniki po mojem ne morejo biti stečajni upravitelji oziroma zakaj
               smo mi ta amandma vložili. Če bi opravili kakšen pregled, na primer Davčna uprava ali
               Računsko sodišče, stečajnih upraviteljev, kako se je njihovo finančno stanje
               izboljšalo, ko so postali stečajni upravitelji, bi najbrž marsikaj ugotovili, saj
               papirno bi bilo vse v redu, ker vemo, da upravitelj, ki po navadi vodi več stečajev,
               sam tudi predlaga nagrado, sodišče jo potem odobri in je papirno v bistvu vse v redu.
               Čeprav vemo, da namesto da bi bili poplačani upniki, je stečajni upravitelj bogato
               nagrajen za delo ali pa počasno delo, nedelo in tako naprej, med tem ko za vse
               ostale, ki so v postopku, torej upnike, nas pa kaj veliko ne zanima. Večina teh
               stečajnih upraviteljev ima odprtih po več espejev, po več firm, preko katerih to
               delajo. Delajo tudi na več postopkih, sedem do deset stečajev. Kako, če gre za tako
               zahtevne postopke? To so sami super ljudje ali kaj? Da imajo odvetniško pisarno,
               popoldan še espe, vodijo stečaj nekih desetih, sedmih, petih velikih podjetij,
               komplicirano zadevo, ki traja leta in leta. Ampak to očitno nekateri zmorejo brez
               težav.</p>
               <p>Sedaj pa poglejmo nekaj primerov. Kar nekajkrat se je zgodilo tudi, da odvetniki,
               tisti, ki so stečajni upravitelji, obenem kar sami tudi vlagajo tožbe. Mimogrede si
               zaračunajo sami sebi odvetniške storitve, da so to počeli. Kar nekaj takih primerov
               je in jih bom v nadaljevanju tudi povedala. V vsakem primeru je pa odvetnik tisti, ki
               ima nek zaupen odnos s stranko, in to je lahko včasih v konfliktu s tistim, kar počne
               kot stečajni upravitelj. Igorja Bončino sem že omenila kot stečajnega upravitelja.
               Veste, da je bil v tisti aferi, ki se nam je dogajala, povezana s sodnico Matejo
               Levstek zaradi nevestnega dela in tako naprej. Policija preiskuje zaradi minulih
               stečajev in prisilnih poravnav Bonično, ampak on še vedno vodi stečajne postopke v
               kar nekaj podjetjih, Dom Interiera, prisilno poravnavo Dunajske vertikale in tako
               naprej. Prihodkov ima od lani od afere sicer nekaj manj, kot jih je imel prej, ampak
               še vedno ni kakšen hud revež.</p>
               <p>Potem gospod Boris Dolamič, stečajni upravitelj, veste, da tudi zadnji direktor
               podjetja Gradbeno podjetje Grosuplje, ki je v stečaju. Stečaj vodi ena druga gospa,
               Melita Butara. Ampak gospod Dolamič pa vodi nekaj deset stečajev, stečajnih
               postopkov, med drugim tudi v Rimskih termah. O tem sem vprašala ministra, kako je
               lahko nekdo, ki spravi svoje podjetje v stečaj, da se nekdo sedaj z njegovim
               podjetjem ukvarja, on pa drugje vodi stečaj in mu ni odvzeta možnost in odvzeti
               primeri, kajti za moje pojme bi se to moralo takoj zgoditi. In spet gre za zelo
               zahtevne postopke, gospod je sposoben voditi deste stečajev naenkrat. Povejte mi,
               kako.</p>
               <p>Naprej, stečajni upravitelj SCT Leon Beniger Tošič. Lani ga je preiskovala Zbornica
               upraviteljev, Policija in Komisija za preprečevanje korupcije, ker je za 200 tisoč
               samemu sebi oddal odvetniške storitve. Zakaj odvetniki ne morejo biti stečajni
               upravitelji? Vložil je namreč več kot 170 izpodbojnih tožb, s katerim izpodbija
               plačila SCT v letu dni pred insolventnostjo. Če to kdo razume in če se to lahko
               dogaja, ne da bi na to odreagirali, jaz imam s tem, moram reči, velike težave. Še
               enkrat, najbrž stvar za davčni pregled in pregled Računskega sodišča vseh teh
               gospodov in še koga. Je pa, med tem ko se je branil, ko je ugovarjal temu, je
               povedal, da stečajna zakonodaja ne prepoveduje oddajanja poslov povezanim družbam.
               Torej ima pač več podjetij, espejev, firm in prek ene svetuje, prek druge vodi stečaj
               in tako naprej. Ali to odpravljamo? Po tem, kar jaz berem, ne. Sprašujem ministrstvo,
               ali to odpravljamo.</p>
               <p>Potem odvetnik Andrej Toš, ki vodi sedem postopkov. Tudi pri njem naj bi bilo
               podobno kot pri Beniger Tošiču, ko je kot stečajni upravitelj sam sebi zaračunaval
               odvetniške storitve. Zgodi se nič. Vodi stečajne postopke kar nekaj večjih podjetij
               in finančnih institucij, med drugim Slovenske hranilnice in posojilnice Kranj,
               Skupine KIK Kemijske industrije Kamnik, domžalske industrije oblačil Univerzale, IPC
               Holdinga ter hčerinskih družb propadlih gradbincev SGP Zasavje Invest in SCT
               Primorska.</p>
               <p>Gospa Alenka Gril, stečajna upraviteljica gradbinca Vegrad ima tudi dve podjetji,
               Galbi potem pa še en espe. Stečaj Vegrada vodi prek espeja, tam je bilo lani 62 tisoč
               evrov prihodkov, med tem ko v tem podjetju, ki sem ga omenila, v Galbiju je pa skoraj
               podvojila na slabih 100 tisoč evrov prihodkov in poleg tega vodi še štiri postopke.
               Stečajni upravitelj Radeče papirja Borut Soklič vodi pet postopkov, sindikat Pergam
               mu očita odločno premalo aktivnosti v stečaju Radeče papirja, ki traja od aprila
               lani.</p>
               <p>Večina teh gospodov, ki sem jih naštela, pozabila sem pa seveda omeniti glavnega,
               gospoda Goršeta, ki je mislim, da je že na prestajanju zaporne kazni, ki pa je bil
               edini do zdaj menda obsojen na štiri leta zapora zaradi zlorabe položaja. Ampak tukaj
               je mogoče treba omeniti še to, da bi moral biti verjetno za zapahi tudi Andrej Sever,
               ustanovitelj in direktor HKS Sikure, ampak tukaj so malo zatajili tožilstvo in
               sodišče, stvari so zastarale in gospod se lepo sprehaja, niti pobegniti mu ni treba,
               tako kot je morala Hilda, ker pač ga nihče ne preganja, ker smo malo zamudili,
               prepozno vložili in o tem najbrž bodo kaj povedali sodniki, predvsem sodnik Jernej
               Potočar, ki je za to zadolžen, pa še kdo.</p>
               <p>Jaz mislim, glede na povedano, da odvetniki ne bi smeli biti stečajni upravitelji
               oziroma menim celo, da bi morali razmišljati o profesionalizaciji te funkcije in da
               bi tisti, ki bi vodil stečaj, delal samo to, ne pa bil zraven še odvetnik, imel še ne
               vem koliko podjetij in tako naprej. To predlagamo, prav tako predlagamo tudi omejitev
               števila stečajev, ki jih lahko nekdo vodi. Če gre res za tako zahtevno materijo, ne
               moreš voditi naenkrat 10 stečajev oziroma če bi vodil enega, bi se mogoče zadeva
               končala v enem letu, ne pa v nekaj letih. Če jih vodiš deset, se pa sploh razvleče
               zgodba na mnogo let. Za tiste, ki pravite, da so odvetniki dobri stečajni
               upravitelji, jaz mislim, da za voditi stečaj, poiskati zdravo jedro ali pa poiskati
               kupca za zdravo jedro in tako naprej, so veliko bolj pomembna ali pa primerna
               ekonomska znanja kot pa pravna znanja. In za moje pojme bi morala biti to osnova,
               torej ekonomsko znanje tistega, ki vodi stečaj, ne pa, da se spozna na pisanje tožb
               in tako naprej, da je pravnik. Jasno, da bi bilo odlično, da se združuje oboje, ampak
               stečajni upravitelj, ekonomist, zagotovo najame ali pa sodeluje tudi z odvetniki, ker
               jih pač pri svojem delu potrebuje.</p>
               <p>Nekateri ste omenjali delovna mesta, če ne bi ti gospodje imeli treh firm, bi bilo
               to kar nekaj delovnih mest novih stečajnih upraviteljev, ki bi se ukvarjali samo s
               tem. Tudi kolega Kavtičnik je na odboru zadnjič rekel, da naj vsak dela svoje delo,
               pa bo. Jaz sem tudi prepričana, da ne moreš dopoldan opravljati eno delo, popoldne še
               tri druga, razen, če si nek superčlovek, da lahko delaš 16, 18, 20 ur na dan. Mogoče
               nekaj časa to celo gre, ampak da bi ves ta čas efektivno in stvari zelo dobro delal
               ... Tam sem sicer dala primer na primerov centrov za socialno delo, kjer imajo
               nekateri direktorji svoja podjetja ali pa direktor psihiatrične bolnišnice, ki ima
               javni zavod, ki raziskuje in tako naprej. Ti gospodje ali pa gospe za moje pojme v
               službi dopoldan delajo premalo, če imajo potem še ogromno energije, da se celo
               popoldne ukvarjajo z drugimi stvarmi. In te stvari bomo morali enkrat urediti v tej
               državi. Jaz sem vesela, da podobno razmišljajo tudi nekateri v Pozitivni Sloveniji,
               ne sicer tukaj bližnja Matjaž in gospa Kociper, ampak tako sem razumela gospoda
               Möderndorferja. Kot rečeno, dajmo razmišljati o profesionalizaciji te funkcije, ker
               se potem to tudi lažje nadzoruje in tudi lažje ugotavlja, ali je kdo opravil svojo
               nalogo tako, kot je bilo treba, ali ne.</p>
               <p>Predlagam, mislim, da tudi nekdanji predsednik Odvetniške zbornice gospod Kozinc
               zagovarja tako stališče, da odvetniki ne bi smeli biti stečajni upravitelji, in še
               kdo, da amandma k 15. členu podprete. Obžalujem, da to ni bilo že v osnovnem predlogu
               zakona. Tukaj pač leti to na ministra oziroma na vlado. Mislim, da bi s tem naredili
               velikodobrega za vse bodoče stečaje. Te gospode, ki sem jih omenila in so v
               postopkih, pa ministru predlagam, da jim čim prej vzame licenco, da lahko opravljajo
               stečaje.</p>
            </sp>
            <sp xml:id="SDZ6-Redna-14-2013-05-23.sp51">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Maša Kociper.</p>
            </sp>
            <sp xml:id="SDZ6-Redna-14-2013-05-23.sp52">

               <speaker>MAŠA KOCIPER (PS PS):</speaker>

               <p>Hvala lepa, predsedujoča.</p>
               <p>Najprej naj povem, da zelo in odločno nasprotujem načinu takšne razprave, kot jo je
               imela zdaj kolegica pred mano in ki jo imajo nekateri zlasti iz stranke SDS. Jaz
               vedno znova ponavljam, da se mi zdi to, da se za to govornico v Državnem zboru na
               javnem mestu po imenih omenjajo osebe pod nekimi predpostavkami, "govori se, baje,
               slišati je, mislim ...", ki niso prisotne, ki se ne morejo braniti, se mi zdi
               nepravilno in nedopustno. Pa ne poznam nobenega od teh gospodov in gospe, da ne bo
               kakšne pomote, nobenega ne poznam, z nobenim nimam stikov, nobenega interesa nimam,
               da to rečem, ampak to se mi zdi nepravilno in enostavno nefer, da en poslanec s svojo
               močjo javno govori o nekih nedokončanih postopkih, o predvidevanjih, ljudje se pa
               nimajo možnosti braniti. In potem berete, gospa Jeraj, sezname in vi sodite, koliko
               zahteven je postopek in kako on sigurno ne more imeti toliko časa in kako je vložil
               190 izpodbojnih tožb, katastrofa, kdor to razume, in tako naprej. Ena od bistvenih
               stvari, zaradi katerih je stečajna masa podjetij manjša, je ta, da se proti koncu
               delovanja, ko že podjetje vidi, da ima insolventne težave, sklepajo na hitro neki
               posli. To vsi vemo. In ena od bistvenih nalog stečajnega upravitelja je, da te posle
               potem izpodbija, to tudi ZGD dopušča, in v tem smislu že vnaprej govoriti "glejte,
               vložil je 190, haha, haha, ali to morete verjeti, naj verjame, kdor hoče". Ne moremo
               tako pavšalno delati. Verjetno je res tudi med stečajnimi upravitelji v Sloveniji
               nekaj ljudi, ki ne delajo etično in ne delajo tako, kot je treba, to kažejo zadnji
               postopki, ampak ne moremo zopet v tej zadevi tako kot mnogo kje drugje kar povprek
               vseh soditi, da so slabi, da so zanič in tako naprej. Zdaj jaz razpravljam, vidim pa,
               da boste imeli repliko, gospa Jeraj, saj ni problema, saj se bova zmenile. Hočem
               reči, malo manj posploševanja, malo več korektnosti. Gotovo je med stečajni
               upravitelji tudi kdo, ki dela dobro, pa če je to pravnik ali nepravnik, saj ni važno.
               Stečajni upravitelj po vlogi, kot jo jaz razumem, ima zelo, zelo zahtevno nalogo v
               stečajnem postopku. On bi moral priti kot en krizni menedžer na koncu in reševati,
               kar se rešiti da. In to je zelo zahtevno in odgovorno delo, ki bi moralo biti tudi
               ustrezno plačno. Ker s tem znižanjem plačil in tako naprej ... Kdo se bo pa potem
               odločil, da to naredi? Ali če jih bomo omejevali, da potem, če vendar pride do
               stečaja, ne morejo nikoli več delovati kot stečajni upravitelji, kot upravitelji in
               tako naprej, kar je bila intenca zakonodaje, ki jo je predlagala Slovenska ljudska
               stranka in za katero je zdaj dokončno reklo Ustavno sodišče, da je popolnoma zgrešena
               in je skoraj popolnoma razveljavilo ta zakon? Zato ker so to kompleksna vprašanja, ki
               posegajo v pravice in jih je treba razumno in s premislekom urejati. Zato si bi tudi
               jaz želela, da se stečajno upraviteljstvo uredi tako, kot je treba, da so ljudje
               ustrezno plačani, da svoje delo opravljajo etično. Strinjam se, da je bilo v
               preteklosti v Sloveniji delo stečajnega upravitelja vse prevečkrat tudi s strani
               stečajnih upraviteljev percipirano v smislu nekega likvidatorja, na hitro
               likvidatorja podjetja, tako kot je prej omenil gospod Frangež.</p>
               <p>Če grem zdaj direktno k amandmaju k 15. členu. Kot je povedal gospod Möderndorfer,
               tudi v Pozitivni Sloveniji verjetno pod istim vtisom teh raznih postopkov smo pri
               sprejemanju te zakonodaje razmišljali tudi o opciji, tak je bil prvi predlog, da
               odvetniki ne bi smeli opravljati funkcije stečajnega upravitelja. Ampak po nekem
               premisleku in potem nasprotovanju, ki so ga izrazili ne samo Odvetniška zbornica,
               Zbornica stečajnih upraviteljev in Državni svet, ampak zelo izrazito tudi
               Zakonodajno-pravna služba. smo našo rešitev modificirali v tem smislu, da še vedno
               zagovarja ta isti cilj, ki ga želite tudi vi z vašim amandmajem doseči, vendar po
               našem mnenju ustrezneje. Tudi Zakonodajno-pravna služba tako kot že jaz na odboru je
               opozorila, da bi izločitev ene cele poklicne skupine iz upravljanja nekega poklica
               bil prekomeren ukrep, ki bi lahko posegel tudi v ustavne pravice, kot je pravica do
               svobodne gospodarske pobude ali pravica do svobodne izbire poklice oziroma
               upravljanja poklica in da se je tudi Ustavno sodišče na to temo že opredelilo, da je
               takšna rešitev neprimerna. Zaradi nekih anomalij eno celo poklicno skupino izločiti
               iz tega upravljanja poklica oziroma opravil stečajnega upravitelja, tudi po mnenju
               Zakonodajno-pravne službe ne bi bilo korektno in bi lahko, to pa dodajam jaz,
               pripeljalo do absurda, ko bi lahko vsi drugi poklici, učitelji, cvetličarji,
               bolničarji in ne vem kdo, opravljali to funkcijo, odvetniki, ki so diplomirani
               pravniki, pa ne. Pa tudi jaz ne mislim, da lahko samo odvetnik ali pa pravnik
               opravlja funkcijo stečaja, seveda so tukaj pomembna tudi gospodarska znanja in
               najbolj pomembna, res pa je, da ta oseba mora poznati in uporabljati izjemno, izjemno
               kompleksen zakon, to je zakon, o katerem danes govorimo, in zato ta znanja niso
               odveč. Po idealni funkciji seveda stečajni upravitelj v stečaju sodeluje z različnimi
               osebami, ki potem prispevajo dodatna znanja in si lahko njihova znanja tudi pridobi.</p>
               <p>Zato je Pozitivna Slovenija zdaj v končni fazi predlagala amandma, ki je pred vami,
               ki rešuje isto problematiko in jo nagovarja in zaradi vsega, kar je bilo povedano,
               tudi zaradi tega, kar je povedala gospa Jeraj, pravi, da kadar je odvetnik tudi
               stečajni upravitelj, ne sme zastopati tega stečajnega dolžnika v sodnih in drugih
               postopkih v zvezi s tem stečajnim postopkom in ne sme uporabljati naziva odvetnik. To
               rešuje po vsebini problematiko, o kateri danes govorimo, ne rešuje pa seveda dokončno
               problema, kajti tako kot povsod so seveda tudi tukaj možne zlorabe. Da je to res,
               kaže to, da je ta odločba že sedaj vsebovana v kodeksu odvetniške etike na podoben
               način, pa se do zdaj ni uporabljala, ampak tukaj imamo spet isti problem kot mnogo
               kdaj v naši državi – nadzor. Kdo opravlja nadzor v stečajnem postopku, pa tudi vemo.
               In te funkcije se zdaj krepijo s tem zakonom in dajejo tudi samim upnikom več
               upravičenj, vezanih na stečajnega upravitelja. V obe smeri zdaj gredo ti popravki in
               upam, da bodo tudi v praksi imeli neke pozitivne posledice.</p>
               <p>Kar pa zadeva razpravo o profesionalizaciji funkcije stečajnega upravitelja se pa
               lahko bolj strinjam, ker bi ta profesionalizacija, tudi tako sem razumela gospod
               Jeraj, pa enakovredno obravnavala vse poklice, ki bi se pa morali seveda odločiti,
               ali bodo delali svoj osnovni poklic ali se bodo specializirali za poklic stečajnega
               upravitelja. Problem pri tem je, da ne moremo ad hoc z nekim amandmajem spet reševati
               takšnih stvari, ker lahko to pripelje do situacije, da bo nekdo, ki bo samo stečajni
               upravitelj in bo od tega odvisno njegovo preživetje, imel bo pa recimo tri stečaje
               nekih manjših podjetij, majhne stečaje z majhno stečajno maso, da bi sebi zagotovil
               preživetje, bo vlekel te stečaje, sam opravljal vsa opravila in tako naprej, si
               izplačeval potem na tej podlagi ure dela in tako naprej. Ta rešitev, da se
               profesionalizira to vprašanje, se mi zdi veliko bolj sistemska, ampak zahteva resen
               premislek.</p>
               <p>Pa še pomislek v zvezi z amandmajem SDS, ki ga v Pozitivni Sloveniji oziroma zdaj
               govorim v svojem imenu, ga ne bom podprla. Res je, da govorimo samo o, mislim, da je
               rekel gospod Möderndorfer, šestintrideset odvetnikih, ki so tudi stečajni
               upravitelji, vendar trenutno ti stečajni upravitelji odvetniki opravljajo veliko
               količino dela in takšna takojšnja sprememba zakona bi lahko posegla v dinamiko tega
               delovanja in povzročila zastoje v reševanju stečajnih postopkov, kar bi bilo trenutno
               za gospodarstvo zelo neprimerno in slabo.</p>
               <p>Podpiram amandma Pozitivne Slovenije in ne bom podprla amandmaja SDS. Hvala</p>
            </sp>
            <sp xml:id="SDZ6-Redna-14-2013-05-23.sp53">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospa Kociper.</p>
               <p>Za repliko je prosila gospa Alenka Jeraj.</p>
            </sp>
            <sp xml:id="SDZ6-Redna-14-2013-05-23.sp54">

               <speaker>ALENKA JERAJ (PS SDS):</speaker>

               <p>Hvala.</p>
               <p>Kolegici Kociprovi bi rekla takole, vi zelo pogosto posplošujete. Mi kar naprej
               poslušamo, vi v SDS, mi smo vsi enaki in kar naprej posplošujete. Jaz ne posplošujem,
               ker vem, da niso vsi stečajni upravitelji slabi, da niso vsi odvetniki slabi, da niso
               vsi učitelji slabi, da niso vsi zdravniki slabi. V vseh poklicih se ljudi trudijo
               delati najboljše, enim to uspeva bolj, enim manj, eni se pa vedno prešlepajo z malo
               dela ali pa celo s slabim delom. O tem sem govorila. Zato sem povedala konkretno, za
               katere ljudi pa mislim, da ne delajo dobro. Saj se nisem jaz tega izmislila. V
               postopkih so, zbornica jih preiskuje. Najbrž ne zato, ker delajo zelo dobro – ali
               kako? Najbrž se znajdeš v postopku, ker nekaj nisi naredil v redu. In to se dogaja
               zato, ker so nekatere stvari javne, ker se nekatere stvari objavijo in se vsega ne da
               vreči v spodnji predal in pozabiti na tisto. Če se vam zdi v redu, da odvetnik, ki je
               obenem stečajni upravitelj, sam sebi zaračunava odvetniške storitve in tako zasluži
               200 tisoč evrov, jaz se opravičujem, zame je to problem. Mogoče bi potreboval
               odvetniških uslug za 70 tisoč evrov, ampak ker jih sam sebi zaračuna, je pa to 200,
               jih malo več naredimo. Dajte no, to se da narediti, tako kot sam oceni, če sam sebi
               zaračunava, bo tudi sam sebi tako napisal, da bodo stvari stale papirno, seveda pa
               bodo ob tem prikrajšani, vemo kdo, upniki, kar sem že povedala. Zame primeri, ki sem
               jih povedala, kažejo na to, da je to problem in da je nekaj treba narediti. Jaz vem,
               gospa Kociprova, da ste vi pravnica, da morate svoje kolege braniti, ampak mislim, da
               to pri teh primerih ni na mestu.</p>
               <p>O zahtevnosti primerov. Jaz ne poznam stečajnih postopkov, ampak kar naprej se tukaj
               pogovarjamo, da gre za zahtevne primere, tudi stečajni upravitelji pravijo, da gre za
               zahtevne primere, zato so upravičeni do tako visokih nagrad, zato stvari toliko časa
               trajajo. Jaz jim verjamem, da so to zahtevni primeri in zato ne verjamem, da lahko
               nekdo vodi 10 stečajev nekih velikih firm, razen če si ne želi zagotoviti zaposlitev
               za naslednja tri leta, ko se bo s tem ukvarjal ali za pet let, kolikor časa bo to
               počel. Če bi bil interes, da se primeri rešijo hitro in da se stvari zgodijo hitro,
               tako kot bi radi, potem najbrž si ne bi nekdo nakopal na glavo 10 težkih primerov in
               potem vzdihoval, koliko ima dela in koliko mora delati in da je treba počakati, da se
               bodo stvari izšle.</p>
               <p>Nadzor je do sedaj opravljalo sodišče. Sodišče vemo, kako je, spet ne bom vseh po
               vrsti, ker niso vsi sodniki slabi, ponekod postopki tečejo čisto v redu, tudi
               nekateri se zelo trudijo in veliko delajo, ampak ...</p>
            </sp>
            <sp xml:id="SDZ6-Redna-14-2013-05-23.sp55">

               <speaker>PODPREDSEDNICA RENATA BRUNSKOLE:</speaker>

               <p>Čas za repliko je minil. Se boste lahko še prijavili.</p>
            </sp>
            <sp xml:id="SDZ6-Redna-14-2013-05-23.sp56">

               <speaker>ALENKA JERAJ (PS SDS):</speaker>

               <p>Bom končala. Nadzor zdaj prenašate na upniški odbor, ker očitno sodišče ni svojega
               dela dobro opravilo, pa smo spet pri tem, o čemer ves čas govorimo – kaj je s
               sodišči?</p>
               <p>Sedaj samo še vprašanje. Koliko stečajnih postopkov se je končalo pozitivno, pri
               koliko stečajih smo bili uspešni? Zelo malo ali nič. in najbrž je to in predvsem
               zaradi tega je torej to odvisno tudi in predvsem od tega, kdo je stečajne postopke
               vodil. Še vedno verjamem, da je nekdo z ekonomskim znanjem bistveno boljši stečajni
               upravitelj kot odvetnik s pravnim znanjem.</p>
            </sp>
            <sp xml:id="SDZ6-Redna-14-2013-05-23.sp57">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Še je želja po razpravi. Odpiram prijavo za razpravo. Prijava poteka. Prijavljeni so
               štirje razpravljavci.</p>
               <p>Prvi ima besedo gospod Franc Breznik.</p>
            </sp>
            <sp xml:id="SDZ6-Redna-14-2013-05-23.sp58">

               <speaker>FRANC BREZNIK (PS SDS):</speaker>

               <p>Predsedujoča, najlepša hvala za besedo.</p>
               <p>Predvsem bi se rad nekako vključil v razpravo glede novele zakona, o kateri danes
               govorimo, predvsem pa o zadnji temi, o kateri govorimo: o delovanju odvetnikov v
               stečajnih postopkih. Delno se strinjam z gospo sogovornico kolegico Mašo Kociper, ki
               je govorila o odvetnikih, da vsi niso slabi, vsi niso dobri, da izključevanje ene
               poklicne skupine iz možnosti opravljanja stečajnih postopkov ni na mestu, da je v
               bistvu po eni strani škodljivo. Moje mnenje je zelo logično. Sam bom podprl amandma,
               ki ga je dala naša poslanska skupina, predvsem v sferi zasledovanja prakse, ki se je
               dogajal zadnjih 20 let. Kot je pred menoj govorila kolegica Alenka Jeraj, praksa ne
               kaže nič dobrega. Večina podjetij, tistih največjih podjetij, recimo predvsem iz
               regije, iz katere prihajam, severovzhodne, je doživela klasičen totalni zlom, izbris
               iz sodnega registra. Torej gre za končno dejanje likvidacije podjetja. Zakonodaja, ki
               smo jo poskušali, ki je v bistvu zelo pozna, čisto na koncu prihaja, ko je že večina
               podjetij potopljenih, je vsekakor na mestu. Kaj pa mi danes zasledujemo? Zasledujemo
               predvsem zadeve, da tiste zadeve, ki niso bile v redu, se izključijo. Zakaj govorimo
               o tem, da odvetniki, ki so vpisani v register odvetnikov, naj ne bi opravljali tega.
               Sam zasledujem cilj, da se naj izbrišejo iz Odvetniške zbornice kot take, naj se bolj
               posvetijo ekonomskim znanjem, menedžerskim znanjem in naj z neko prakso v podjetjih
               potem začnejo velike postopke. To je tisto, kar je pomembno. Zame osebno, sem tudi na
               mestu, da recimo stečajne postopke v večjih podjetjih, ki so mednarodna podjetja, ki
               so bila dolgo leta na tržišču, so ti stečajni upravitelji, oprostite izrazu, bili
               zelo nestrokovni, s premalo izkušenj tudi v mednarodnem okolju, in niso znali voditi
               teh postopkov. Predvsem so gledali ali zasledovali cilje, v katerih so nekako videli
               samo ceno nekega zemljišča, videli so ceno nekega stroja in videli so ceno še
               nekaterih nepremičnin, ki jih je to podjetje mogoče imelo in so jih lahko odprodali.
               In takoj so iz te kupnine najprej poplačali sebe, poplačali so predvsem državo, torej
               davke in vse ostalo, delavci, ki so to podjetje soustvarjali, pa na koncu niso dobili
               ničesar, predvsem pa tudi upniki niso dobili ničesar. Do sedaj je vsak stečajni
               postopek na koncu končal v likvidaciji podjetja. Mi po teh 20 letih končno razumemo,
               ko je vse to likvidirano, vsa ta podjetja, vse te blagovne znamke, o katerih smo že
               danes na odboru govorili, sedaj na koncu sprejemamo neko zakonodajo, ki je po vzoru
               neke zakonodaje nekih normalnih držav, ki so v naši soseščini. Sam sem večkrat
               doživel, ko sem delal v Avstriji, prišel sem v podjetje, kjer smo, recimo, nekako
               avtomatizirali nekatere zadeve. "Ja, veste, mi smo v stečaju, ampak to ne pomeni nič,
               podjetje dela, delavci delajo, plače se izplačujejo." V bistvu se bivši lastniki
               razlastninijo. In ta današnja novela zakona je zelo podobna ali je v neki korelaciji
               s tako imenovano slabo banko ali s tako imenovanim zakonom o reševanju preko slabe
               banke. Zakaj? Tudi v slabi banki smo naleteli ne neke ovire. Ker terjatve slabih bank
               bodo ljudje v slabi banki reševali preko tega, da bodo razlastninili lastnike. Zakaj
               korelacija? Zaradi tega, ker do sedaj so slabi lastniki, ki so dostikrat iz državnih
               bank kupovali podjetja, si kupovali deleže v nekih podjetjih, ki so imela neko
               vrednost na tržišču, so ta podjetja zaradi različnih vidikov, največkrat zaradi
               slabih odločitev, največkrat zaradi izčrpavanja, ker so morali sami plačevati
               kredite, ker so brez lastnega kapitala nekako vstopili v podjetje, so to podjetje
               pripeljali kljub dobrim storitvam, konkurenčnim produktom v stečaj. Kaj se je
               dogajalo? Do sedaj so vedno, ko so prišli v stečaj, potem šli na isto banko, kjer so
               imeli svoje tovariše, vzeli ponovno kredit, potem pa kupovali iz stečajne mase
               zemljišča, iz stečajne mase stroje, iz stečajne mase so mogoče vzeli ali pripeljali
               tudi spet določene nepremičnine in ustvarili novo podjetje in ga ponovno izčrpavali.
               Ta praksa se danes s tem končuje, vsaj deloma. Čisto vseh krivic ne bomo popravili,
               bomo pa morda prispevali nekim podjetjem, da bodo neke zdrave celice v podjetjih
               ostale nekako na mestu. Za takšen zakon pa seveda potrebujemo kvalitetne ljudi, ki
               bodo kvalitetno vodili stečajne postopke, imeli prakso, imeli prakso predvsem s
               strateškega ali kriznega menedžmenta in peljati ta podjetja, da bodo preživela.</p>
               <p>Da končam. Zakonodaja, ki jo danes noveliramo, predvsem pa tudi amandma, ki smo ga
               vložili, zahteva, da smo novelirali zakon, ki vsem podjetjem, ki so nekako danes v
               teh insolventnih postopkih zagotavlja, da se lahko rešujejo in da ne pomeni to, kot
               je bilo do zdaj v praksi, končno likvidacijo podjetja, ampak rešujemo zdrave dele
               podjetja. Predvsem pa se v Slovenski demokratski stranki zavezujemo in želimo si, da
               takšne postopke, predvsem tiste bolj zahtevne stečajne postopke, vodijo ljudje, ki
               imajo prakso. Ker hipotetično lahko pogledamo samo nekaj, nekdo, ki konča pravno
               fakulteto, ki naredi pravosodni izpit, ki naredi izpit za stečajnega upravitelja, se
               vpiše v zbornico stečajnih upraviteljev in dobi v stečajnem postopku nek stečaj
               večjega mednarodnega podjetja, teh znanj nima, manjka mu znanja, manjka mu predvsem
               znanja, kako voditi stečaj enega zapletenega tehnološkega podjetja, kako reči, da ta
               celica je zdrava, ta ni. Tu je en prefinjen občutek ljudi, potrebuješ prakso,
               potrebuješ posebna znanja, ki jih sam izpit tudi ne predvideva. In ravno zaradi tega
               govorim, da slovenska družba mora zasledovati cilje, če je nekdo odvetnik, naj se
               ukvarja z odvetništvom, če je nekdo pek, naj peče kruh, če je nekdo kelner, naj se
               ukvarja z gostinstvom in tako naprej. Ne gre posploševati. In odvetniki imajo za
               kompleksne stečajne postopke premalo teh znanj, premalo teh znanj, še enkrat
               ponavljam, in naj se ukvarjajo s svojim primarnim delom, ki ga imajo. Še enkrat
               najlepša hvala.</p>
            </sp>
            <sp xml:id="SDZ6-Redna-14-2013-05-23.sp59">

               <speaker>PODPREDSEDNICA RENATA BRUNSKOLE:</speaker>

               <p>Najlepša hvala.</p>
               <p>Mag. Katarina Hočevar, izvolite.</p>
            </sp>
            <sp xml:id="SDZ6-Redna-14-2013-05-23.sp60">

               <speaker>MAG. KATARINA HOČEVAR (PS DL):</speaker>

               <p>Hvala za besedo, spoštovana podpredsednica. In lepo pozdravljeni še enkrat!</p>
               <p>Moj sin, ki hodi v četrti razred, je v razredu definiral politiko kot nekaj oziroma
               prostor, kjer poveš tisto, kar misliš, da je prav. In sigurno ni prav, če zavajamo.
               Zato bom sama obrazložila amandmaja k 15. členu tako, kot sama mislim, da je prav.
               Koalicija predlaga amandma, ki pomeni, da v bi v podjetju A lahko en človek bil
               stečajni upravitelj ali pa zastopal to podjetje v sodnih ali drugih postopkih,
               nikakor pa ne oboje. Stranka SDS pa predlaga, da nekdo ne more dobiti dovoljenja za
               funkcijo upravitelja, če je vpisan v imenik odvetnikov. Zato, gospa Jerajeva, tudi če
               podpremo amandma koalicije, seveda ne more priti do primerov, ko bi stečajni
               upravitelj sam sebi izdajal račune za odvetniške storitve. Imamo 100 aktivnih
               upraviteljev in če bi tako, kot predlagate vi, se vseh tistih 36 oziroma 40 tako
               odločilo za poklic odvetnika, bi lahko to ogrozilo nemoten potek insolventnih
               postopkov, ki pa so v porastu. Zato sama s tem razlogom podpiram predlog koalicije,
               ker je zagotovljena ta varovalka, da ena oseba ne bo mogla opravljati dveh funkcij.
               Ker pa prihajam iz liberalne stranke, se mi pa zdi, da omejevanje tako podjetniške
               pobude kot pa enega dela državljanov ni potrebno, delo krepi človeka, če ga je
               dovolj, hvala bogu, in tisti, ki je sposoben, lahko dela več. To se mi zdi tako, kot
               če bi rekli, da poslanci ali nekdo drug, ki je v delovnem razmerju, ne more predavati
               na fakulteti ali pa v srednji šoli ali pa še kje drugje.</p>
               <p>Sama pri 15. členu napovedujem podporo amandmaju koalicije. Hvala.</p>
            </sp>
            <sp xml:id="SDZ6-Redna-14-2013-05-23.sp61">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Alenka Jeraj ima repliko.</p>
            </sp>
            <sp xml:id="SDZ6-Redna-14-2013-05-23.sp62">

               <speaker>ALENKA JERAJ (PS SDS):</speaker>

               <p>Hvala.</p>
               <p>Gospa Hočevarjeva, saj niso odvetniki tako naivni ali neumni, da še kakšnega drugega
               izraza ne uporabim. Saj zato pa imajo več podjetij. Preko enega podjetja vodijo
               stečaj, potem pa odvetniške storitve zaračunajo svoji odvetniški firmi, saj ne
               zaračunajo sami sebi. Ampak če smo zelo naivni, verjamemo, da je slučajno svojo
               odvetniško firmo najel zato, da mu je pomagala pri stečaju. Zato pa imajo več
               podjetij, drugače ne bi bilo nobene logike, bi pač s svojo odvetniško firmo delali
               vse, delali stečaj, svetovali, delali računovodske posle in tako naprej. Zato pa
               ustanovijo stečajni upravitelji, poglejte jih, imajo vsi tri firme, dva espeja in
               potem lepo delajo stvari tako, kot sem jih opisala.</p>
            </sp>
            <sp xml:id="SDZ6-Redna-14-2013-05-23.sp63">

               <speaker>PODPREDSEDNICA RENATA BRUNSKOLE:</speaker>

               <p>Besedo ima gospa Aleksandra Osterman.</p>
            </sp>
            <sp xml:id="SDZ6-Redna-14-2013-05-23.sp64">

               <speaker>ALEKSANDRA OSTERMAN (PS DL):</speaker>

               <p>Hvala za besedo.</p>
               <p>Kot je že kolegica iz koalicije povedala, praksa je pokazala, da so stečajni
               postopki sami sebi namen, ki dejansko dajejo velike zaslužke stečajnim upraviteljem,
               odvetnikom, cenilcem, najbolj oškodovani pa so tukaj prav upniki, saj vsi ti delajo
               zato, da se izčrpuje stečajna masa in upniki ostanejo brez poplačil. Vsekakor
               Pozitivna Slovenija podpira amandma, ki daje ministrstvu pristojnost, da odvetniku,
               ki je imenovan za stečajnega upravitelja v istem postopku ne daje možnosti oziroma mu
               prepoveduje, da opravlja tudi funkcijo odvetnika v tem istem postopku, opravlja
               odvetniške storitve in vodi postopke, lahko pa opravlja kot odvetnik funkcijo
               odvetnika v drugem stečajnem postopku. Takšnemu odvetniku, ki v istem stečajnem
               postopku opravlja funkcijo stečajnega upravitelja in funkcijo odvetnika, lahko
               ministrstvo odvzame dovoljenje za opravljanje funkcije stečajnega upravitelja. Hvala.
           </p>
            </sp>
            <sp xml:id="SDZ6-Redna-14-2013-05-23.sp65">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Branko Ficko.</p>
            </sp>
            <sp xml:id="SDZ6-Redna-14-2013-05-23.sp66">

               <speaker>BRANKO FICKO (PS PS):</speaker>

               <p>Hvala predsedujoča.</p>
               <p>Cilj nam ne bi smel biti reševanje stečajnih upraviteljev, pa če so odvetniki ali
               niso, ampak reševanje firm, da ne pridejo v njihove roke ter da imajo čim manj dela.
               Lahko bi sedaj začel naštevati firme, ki čakajo na razdružitev, ne pa imen stečajnih
               upraviteljev. Dejstvo je, da je potrebno hitrejše prestrukturiranje gospodarskih
               družb, predvsem ohranitev zdravih jeder. Zato je zakon o sistemski razdružitvi, ki je
               v pripravi, bistven, da do insolventnosti ne pride. Gre v bistvu za izvensodni
               mehanizem, konverzijo terjatev oziroma vstop upnika v lastništvo. Preprečiti je treba
               trajno insolventnost in stečaje, saj dosedanje izkušnje niso pozitivne, ker so
               stečaji pomenili uničevanje zdravih jeder in blagovnih znamk. Tudi na pomurskem
               področju je takšen primer živilsko predelovalnega podjetja Pomurka, kjer stečaj traja
               že od leta 2009, pa še vedno ni končan. Kar je pa seveda še bolj žalostno, da
               takšnega podjetja več nikoli ne bo in ne more zaživeti, predvsem pa je blagovna
               znamka uničena in seveda je s Pomurko povezan tudi novogoriški NIP. Gola slučajnost
               je bila, da je lastnik obeh poznanih blagovnih znamk bil isti.</p>
               <p>Takšnim in podobnim primerom je treba narediti konec, zato je predčasna sistemska
               razdružitev najbolj pomembna. Se nam pa bo še kolcalo po prejšnjem SDK, ki je
               sistemsko preprečeval, da do propadanja zdravih jeder ni prihajalo. Seveda smo z
               ukinitvijo SDK omogočili bančnemu sektorju dodatni zaslužek, s tem tudi posredno
               krivca za propad podjetij, posledično odpis terjatev na račun davkoplačevalskega
               denarja.</p>
               <p>Podpiram novelo zakona o postopkih zaradi insolventnosti, še bolj pomemben pa se mi
               zdi zakon o sistemski razdružitvi in s tem manj dela ali pa nič za stečajne
               upravitelje. Hvala lepa.</p>
            </sp>
            <sp xml:id="SDZ6-Redna-14-2013-05-23.sp67">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ker je še želja po razpravi, odpiram prijavo za razpravo. Želi še kdo besedo razen
               gospoda Branislja? Ne.</p>
               <p>Besedo ima Rihard Braniselj.</p>
            </sp>
            <sp xml:id="SDZ6-Redna-14-2013-05-23.sp68">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>Nisem se mislil oglasiti na to temo, vendar je bilo izrečeno toliko nepravilnih
               trditev, nepravilnih ugotovitev, pavšalnih in nekorektnih konec koncev tudi. Kaj je
               bistvo stečajnega postopka? Ena od pomembnih paradigem je tudi nadzor. In ta nadzor
               nad stečajnimi upravitelji izvajajo upniki – ali je to upniški odbor ali upniki sami
               ali je to stečajni senat, kakorkoli že. Vse listine, vsi računi so objavljeni na
               spletni strani Ajpesa. In kdorkoli od upnikov, imamo stečaje, kjer je upnikov po
               petsto, tisoč, in kdorkoli od teh upnikov ima že sedaj možnost spremljati vsa dejanja
               stečajnega upravitelja in jim tudi nasprotovati. In v končni fazi upniški odbor tudi
               bdi nad nagrado. In pravzaprav na pamet govoriti, da stečajni upravitelji pravzaprav
               kar sami sebi določijo nagrado in izstavljajo račune in tako naprej. Lahko si
               izstavljajo račune, ampak nekdo jim te račune odobri. Če je karkoli narobe, potem
               imamo te inštrumente že sedaj, pa do tega ne bi smelo priti. Predvsem pa pogrešamo v
               tej državi malo več skrbnosti v lastnih zadevah. Upniki v stečajnem postopku so, žal,
               prevečkrat pasivni in prepuščajo kontrolo in vse skupaj nekim državnim organom, ki pa
               tukaj ne morejo kontrolirati. Imamo primer, ki sem ga že omenil, ko je gospod Oblak,
               ki je ustanovil, prav v ta namen združenje upnikov, sforsiral s svojo prodornostjo,
               vztrajnostjo da smo prišli do praktično prvih obsodb, da smo ugotovili prve anomalije
               in da je to združenje upnikov pravzaprav postalo neka sila tudi v primeru ozaveščanja
               vseh upnikov, da morajo biti bolj aktivni, da morajo biti bolj pazljivi v svojih
               zadevah. Konec koncev, stečajni upravitelj upravlja z njihovim premoženjem in moramo
               biti skrbni, kaj nam ta stečajni upravitelj tudi počne. Jaz sem že uvodoma povedal,
               da ta zakon, ki ga danes obravnavamo, je verjetno eden od najbolj kompliciranih
               zakonov v tej državi. In že ko ga preberemo, kaj šele razumemo in tako naprej, je
               treba ogromno napora, znanja, kaj šele da ga implementiramo, kaj šele, da peljemo
               zgodbo nekega stečaja. In sedaj na pamet govoriti, kateri stečaji so bili katastrofa,
               kje so bile anomalije, kje so bile nepravilnosti. To bodo povedali upniki, ki so bili
               v teh stečajih pravzaprav vpleteni, oni imajo pravico govoriti, kateri stečaji so
               bili katastrofa, nepravilnosti, anomalije in tako naprej. Jaz verjamem, da so vsi
               tisti stečaji, kjer je stečajni upravitelj kaj narobe naredil, bili tudi
               sankcionirani. Predvsem pa upam, da bodo jutri dosledno sankcionirani.</p>
               <p>Za konec samo to, da eni skupini prepovemo opravljati funkcijo, ne poklic, funkcijo
               stečajnega upravitelja, mislim, da je to pa na meji ustavnosti. In govoriti, da so
               odvetniki že a priori nesposobni, nimajo znanja, da so koruptivni, pokvarjeni,
               nekateri so mogoče celo v redu, ampak načeloma so pa vsi taki, mislim, da ni korektno
               do celotnega poklica. In to je pravzaprav nekaj, na kar jaz ne morem pristati na
               pamet.</p>
            </sp>
            <sp xml:id="SDZ6-Redna-14-2013-05-23.sp69">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati?</p>
               <p>Mag. Matej Tonin, izvolite, beseda je vaša.</p>
            </sp>
            <sp xml:id="SDZ6-Redna-14-2013-05-23.sp70">

               <speaker>MAG. MATEJ TONIN (PS NSi):</speaker>

               <p>K tej razpravi me je spodbudil moj kolega gospod Braniselj. Saj veste, on je
               odvetnik in jaz ga razumem, da na nek način on svoj poklic tako ali drugače brani. Pa
               se ne bom v te stvari tako ali pa drugače spuščal. Ko govorimo o 15. členu, ki se
               navezuje na stečajne upravitelje tako ali pa drugače, me je zlasti zmotila izjava, da
               morajo biti upniki pazljivi, da se v tem postopku kaj posebnega ne zgodi. Jaz temu
               najostreje nasprotujem. Mi moramo takšen sistem narediti, da upnikom ne bo treba biti
               pazljiv, ampak da bo zakon in sistem zagotavljal, da bodo postopki tekli tako, da so
               povedali, kaj sledi, kaj sledi nečemu. Če nekdo tri mesece ne plačuje plač, storitev,
               ne morejo biti zdaj upniki tisti, ki morajo biti pozorni na to, ampak mora sistem
               zagotavljati, če se to zgodi, določeni postopki stečejo. In poleg tega mora sistem
               tudi zagotavljati neke varovalke, da se stvari, o katerih so moji kolegi, da ne bom
               tratil vašega dragocenega časa po nepotrebnem, ampak so številni govorili o aferi
               Prijatelji v stečajnem postopku, ki še ni dobila končnega epiloga, in kako obstajajo
               povezave med posameznimi strukturami sodnikov, stečajnih upraviteljev in tako naprej.
               Tako se dogaja, da so povezani od sodnikov, upraviteljev, da so nekateri kupci te
               stečajne mase že kar vnaprej znani, da so privilegirani. Saj boste rekli, zelo na
               splošno razpravljaš, ampak to so tiste stvar, ki nas vse bolijo in h katerim moramo
               stremeti, da jih izboljšamo. In zaradi tega verjamem, da mi gospod Braniselj ne bo
               zameril, ker me je ta razprava res kar malo razjezila in sem prišel in sem rekel, to
               pa moram povedati, da je naša dolžnost, da sistem naredimo takšen, da bo
               funkcioniral, ne pa, da bo moral stalno nekdo paziti, ko se mu dogaja krivica, da se
               mu ne bo zgodila še večja.</p>
            </sp>
            <sp xml:id="SDZ6-Redna-14-2013-05-23.sp71">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Repliko ima gospod Jožef Kavtičnik, izvolite.</p>
            </sp>
            <sp xml:id="SDZ6-Redna-14-2013-05-23.sp72">

               <speaker>JOŽEF KAVTIČNIK (PS PS):</speaker>

               <p>Jaz sem se javil k razpravi, ne morem imeti replike, ker ni mene omenil...</p>
            </sp>
            <sp xml:id="SDZ6-Redna-14-2013-05-23.sp73">

               <speaker>PODPREDSEDNICA RENATA BRUNSKOLE:</speaker>

               <p>Se opravičujem.</p>
            </sp>
            <sp xml:id="SDZ6-Redna-14-2013-05-23.sp74">

               <speaker>JOŽEF KAVTIČNIK (PS PS):</speaker>

               <p>... ampak, če mi dovolite, bi na kratko povedal, da ta zakon gre v pravo smer.</p>
            </sp>
            <sp xml:id="SDZ6-Redna-14-2013-05-23.sp75">

               <speaker>PODPREDSEDNICA RENATA BRUNSKOLE:</speaker>

               <p>Gospod Kavtičnik, samo malo, če se lahko ustavite, se opravičujem. Prednost ima pri
               repliki postopkovno, moramo v skladu s poslovnikom ravnati. Repliko ima gospod Rihard
               Braniselj, vam bom pa dala besedo za razpravo seveda.</p>
            </sp>
            <sp xml:id="SDZ6-Redna-14-2013-05-23.sp76">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>Moj kolega Tonin je pač mislim, da mogoče malo napačno razumel moje stališče. Ampak
               ta izvedba oziroma to stališče, ki ga kolega zagovarja me spominja na to teorijo
               Nachtwächter Stadt, to se pravi država nočni čuvaj, država povsod, država bdi nad
               vsem in tako dalje. Mi tudi na to lahko pristanemo in se odločimo, da tak sistem
               uvedemo, vendar pa moramo povedati, da to stane. To stane. Mi smo rekli, da mora biti
               vitka država, da moramo racionalirati službe, če pa želimo, da bo pa država res v
               vsaki pori pravzaprav imela svoje nadzornike, potem se pa o tem odločimo in ta sistem
               tudi uvedemo. Mislim, da smo ga nekoč že imeli, pa mislim, da tudi ni funkcioniral.
               Liberalci pa absolutno zavračamo ta sistem in pristop.</p>
            </sp>
            <sp xml:id="SDZ6-Redna-14-2013-05-23.sp77">

               <speaker>PODPREDSEDNICA RENATA BRUNSKOLE:</speaker>

               <p>Gospod Jožef Kavtičnik želi razpravljati. Morebiti še kdo? Gospa Alenka Jeraj tudi.</p>
               <p>Najprej ima besedo gospod Jožef Kavtičnik in potem gospa Alenka Jeraj.</p>
            </sp>
            <sp xml:id="SDZ6-Redna-14-2013-05-23.sp78">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Ko sem poslušal razpravljavce, sem nekako dobil vtis, da bomo vsi podprli ta zakon
               in da se vsi nekako strinjamo, da gre zakon v pravo smer. Treba pa bo v zakonu še
               marsikaj narediti, to, kar je dejal kolega Möderndorfer, da bodo zakoni in tudi ta
               zakon takšni, da bomo navadni državljani, tudi tisti, ki nismo odvetniki ali
               advokati, vedeli, kaj v zakonih piše, da ne bodo členi tako zakomplicirani, da bo
               potrebno, da bodo zraven nas sedeli advokati, odvetniki in še kakšni ustavni
               strokovnjaki.</p>
               <p>Zato bom sam ta zakon podprl, sem pa v dilemi, kaj narediti z amandmajem, ki ga je
               vložila SDS, predvsem zaradi tega, ker je vprašanje, če bo zdržal ustavno presojo.
               Kajti izločiti neko skupino poklicev ali poklic iz tega, da lahko nekdo opravlja neko
               delo, mislim da ustavno ne bo zdržalo.</p>
               <p>Zato bom z bolj mirno vestjo podprl zakon koalicije, ki stoprocentno ne rešuje
               problema, ga pa nakazuje v smeri reševanja. Pomeni, da bom kot poslanec podprl
               amandma, ki nima tendence, da je lahko ustavno sporen.</p>
            </sp>
            <sp xml:id="SDZ6-Redna-14-2013-05-23.sp79">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Alenka Jeraj, izvolite.</p>
            </sp>
            <sp xml:id="SDZ6-Redna-14-2013-05-23.sp80">

               <speaker>ALENKA JERAJ (PS SDS):</speaker>

               <p>Poglejte, jaz mislim, da če ugotovimo, da neke stvari ne funkcionirajo, niso v redu
               smo dolžni to spremeniti in popraviti. Primeri, ki jih imamo pred seboj, o katerih se
               pogovarjamo, nekajkrat sem že povedala, da jaz ne pravim, da so vsi stečajni
               upravitelji slabi, da so odvetniki slabi, ki vodijo stečaje, se je pa izkazalo, da
               nekateri izkoriščajo priložnost. Poglejte odvetniške družbe, kako poslujejo,
               odvetniške pisarne, bomo rekli z nekimi normalnimi zaslužki, potem pa postanejo
               stečajni upravitelji in čez noč obogatijo. Ne mi govoriti, da je to vse normalno in
               da je to vse v redu, s tem da se stečaj, ki so ga vodili, ni končal v korist upnikov.
               Upniki niso bili poplačani, zdravega jedra nismo našli, skratka vse skupaj je
               propadlo.</p>
               <p>Prav tako se ne strinjam z gospodom Branisljem, da morajo upniki sami preverjati,
               kaj se je dogajalo in kaj se ni. Ja, za boga, saj zato pa imamo strokovnjake, zato pa
               imamo stečajnega upravitelja, ki se na zadevo spozna, zato imamo sodišče, ki to
               nadzoruje in se na zadevo spozna. Upniku ni nujno, da se spozna na to, da ga je nekdo
               okrog prinesel. Zato imamo pravnike in tako naprej. Kako naj en upnik, ki o stvari pa
               res nima najbrž pojma, nastopa napram nekemu stečajnemu upravitelju, ki je podkovan z
               vsemi žavbami, če je pa še odvetnik, pa še prijatelj s sodnikom, ki pelje postopek,
               mislim, da pa res najbrž vemo, kdo je v veliki prednosti v tem primeru.</p>
               <p>Spomnili se boste, da smo mi imeli tudi primere, ko so recimo iz tožilskih vrst
               prihajali v odvetnike, pa smo to omejili. Spomnite se primera Penko, direktno iz
               posebne skupine tožilske, ki je preiskovala SCT, gospoda Zidarja, je postal Zidarjev
               odvetnik. Ja, dokler bomo takšne stvari tolerirali, bomo imeli probleme in stvari ne
               bomo razčistili. Pa smo spet v mandatu 2004–2008 to omejili, da šele po štirih letih
               lahko gre med odvetnike ali nekaj podobnega, ker smo ugotovili, da se stvari odvijajo
               napačno. Pri težavah, ki jih imamo, nobenega zaupanja v sodni sistem, takšne stvari,
               ki jih delamo in ki jih očitno ne želimo odpraviti, samo še povečujejo nezaupanje.
               Ja, kdo bo zaupal temu, saj že vrabci na strehah čivkajo, da se odvetnika ene stranke
               in odvetnik druge stranke dogovorita, pa enkrat enega ni na narod, drugič drugega ni,
               stranka pa lepo plačuje, da po nekaj letih pridemo do zaključka sodbe.</p>
               <p>Poglejte, jaz, še enkrat, ne pravim, da vsi goljufajo, da so vsi koruptivni in da je
               vse narobe. Ampak izkazalo se je, da odvetniki v teh primerih izkoriščajo. Poleg tega
               sem pa povedala, da gre za primere, ko odvetniki imajo nek odnos s svojo stranko, so
               dolžni o nekaterih stvareh molčati, so dolžni delati v korist stranke, kar pa ni
               nujno vedno v korist podjetja, katerega stečaj vodijo. Samo o tem govorim in po moje
               moramo take stvari odpraviti. In kot sem rekla, taki predlogi prihajajo tudi iz
               odvetniških vrst, ker očitno se nekaj malega odvetnikov pa se le zaveda, da je to
               lahko tudi problem. Omenila sem prej gospoda Kozinca, sicer so ga takoj potem vsi
               napadli. Pa ne mi govoriti, da odvetniki nimajo drugega dela, da morajo ravno to
               početi. Mislim, da s tem, ko jih bomo tukaj omejili, jim ne bomo omejili dela. Dela
               za odvetnike je v tej državi mnogo mnogo.</p>
            </sp>
            <sp xml:id="SDZ6-Redna-14-2013-05-23.sp81">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Romana Tomc bi želela razpravljati. Morebiti še kdo? Ne, potem še gospa Romana
               Tomc in potem nadaljujemo z amandmaji.</p>
            </sp>
            <sp xml:id="SDZ6-Redna-14-2013-05-23.sp82">

               <speaker>ROMANA TOMC (PS SDS):</speaker>

               <p>Hvala lepa za besedo.</p>
               <p>Tudi jaz se nisem nameravala vključiti, ker mi ta problematika ni res v detajle
               poznana, pa vendarle glede združljivosti in nezdružljivosti opravljanja funkcije
               stečajnega upravitelja in odvetnika bi za začetek prebrala stališče protikorupcijske
               komisije, ki pravi, da v zvezi z dilemo, ali je odvetnik lahko stečajni upravitelj,
               da je vsaka situacija, ki predstavlja možnost nastanka nasprotja interesov in
               nedzružljivosti funkcij ali dela po oceni Komisije za preprečevanje korupcije
               določeno tveganje, zato je pričakovati, da bi morebitne tovrstne situacije preprečili
               že pred njihovim nastankom oziroma na sistemski ravni enako oziroma kot je bilo
               storjeno pri uvedbi nezdružljivosti županske in poslanske funkcije. To se pravi,
               dilema o združljivosti oziroma nezdružljivosti je zelo velika. Zato menim, da je
               takšen predlog, kot ga predlaga naša poslanska skupina, zelo utemeljen. Strinjam se s
               kolegi, ki pravijo, recimo, kolegica Maša Kociper in vsi ostali z vsem spoštovanjem,
               predvsem branijo svoj ceh, so pravniki in seveda je logično, da se zavzemajo za svoje
               kolege in poskušajo situacijo prikazati v lepši luči.,Ampak dejstva, ki so se
               izkazala v preteklem letu ali v prejšnjih letih, pa nesporno dokazujejo, da je ta
               dvom, ki ga izraža tudi protikorupcijska komisija, zelo utemeljen.</p>
               <p>Da pa povem še nekaj z vidika same stroke. Po stroki sem ekonomist in razumem
               stečajni postopek kot neke vrste kriznega menedžmenta. Postopek, v katerem se
               zahtevajo izrazito specializirana in poglobljena ekonomska znanja, zato seveda
               zagovarjam pa z vidika moje stroke, da bi morali biti stečajni upravitelji predvsem
               ekonomisti, ki seveda premorejo dovolj tudi pravnih znanj, da so sposobni brati
               ustrezno zakonodajo, jo spoštovati in peljati postopek. Ampak v prvi vrsti je to
               ekonomska situacija. Upravitelj mora za začetek narediti otvoritveno bilanco, mora
               presoditi o terjatvah podjetja, mora biti sposoben nekega menedžeriranja podjetja,
               kar zahteva poglobljena ekonomska znanja. Imajo tudi odvetniki ustrezne izpite, ki
               jim to omogočajo, vendarle se boste z mano najbrž strinjali, da pa nek izpit, kakršen
               koli že, pa ne more kar nadomestiti nekega znanja, ki smo ga ekonomisti, recimo,
               nabirali po fakultetah več let. Tudi s tega vidika se sprašujem, zakaj v takšni meri
               preferirati pravniški poklic v primerjavi z ekonomskim poklicem. Ne strinjam še z
               nekaterimi drugimi navedbami, da gre za omejevanje možnosti nekega poklica pri
               sodelovanju v tem postopku. Najbrž ni neke zelo temeljite pravne podlage, zato pa
               vendar ločim pravnika in odvetnika. Odvetnik je nekaj drugega kot pravnik. Seveda gre
               za vprašanje, ali lahko odvetniki vodijo stečajne postopke, ne pravniki s svojim
               pravnim znanjem.</p>
               <p>Dileme so številne, so resne, so podprte ne nazadnje tudi ne samo s tistim, kar
               mislimo v stranki SDS, ampak so te dileme izrazili številni predstavniki strokovne
               javnosti, ne nazadnje tudi protikorupcijska komisija, na katero kolegi, kadar je to
               prikladno, zelo radi prisegate. Tako se zavzemam za to, da odstranimo vse možne
               potencialne priložnosti, da se takšno stanje, kot smo ga bili do sedaj vajeni, in
               izkoriščanje stečajne mase na račun bogatenja tistih, ki stečajne postopke vodijo, pa
               bi jih morali v bistvu voditi na način, da bi zaščitil upnike, da bi zaščitili
               premoženje – tisto, kar ga je sploh ostalo –, da v prvi vrsti zaščitijo svoj interes
               in poskrbijo za to, da so za svoje delo bogato in pravočasno plačani, kar pa ostane
               komu drugemu, pa pač ostane. Hvala lepa.</p>
            </sp>
            <sp xml:id="SDZ6-Redna-14-2013-05-23.sp83">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Še je želja po razpravi. Bom odprla možnost prijave na razpravo.</p>
               <p>Sedaj ima besedo gospa Tina Brecelj državna sekretarka na Ministrstvu za pravosodje.
               Izvolite.</p>
            </sp>
            <sp xml:id="SDZ6-Redna-14-2013-05-23.sp84">

               <speaker>TINA BRECELJ:</speaker>

               <p>Hvala lepa za besedo, predsedujoča. Pozdravljeni spoštovane poslanke in
               poslanci!</p>
               <p>Rada bi opozorila na to, da ocenjujemo, da bi ureditev, ki bi v celoti prepovedala
               upraviteljem, ki so hkrati tudi odvetniki, opravljati upraviteljsko funkcijo, v tem
               trenutku pomenila pomembno oviro v delovanju pravosodnega sistema. Namreč, upoštevaje
               dejstvo, da so stečajni postopki v porastu, bi brez ustrezne prehodne ureditve,
               ocenjujemo, takšna prepoved, če jo lahko imenujem, pripeljala do novih upočasnitev,
               novih zastojev, pa vendar je osnovni cilj novele prav pospešitev izvajanja stečajnih
               postopkov. Rada bi rekla še to, ker je bilo v razpravi že večkrat opozorjeno, na
               problem dejstva, da upravitelji vodijo hkrati več zahtevnih stečajnih postopkov. V
               zvezi s tem bi mogoče opozorila tudi na to, da takšno predlagano izključevanje
               odvetnikov posledično najbrž pripelje do tega, da bi upravitelji, ki ostanejo, imeli
               istočasno v delu še več stečajnih postopkov. Toliko. Hvala lepa.</p>
            </sp>
            <sp xml:id="SDZ6-Redna-14-2013-05-23.sp85">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. Ker je bila izražena želja, imate repliko gospa Romana Tomc.</p>
               <p>Izvolite.</p>
            </sp>
            <sp xml:id="SDZ6-Redna-14-2013-05-23.sp86">

               <speaker>ROMANA TOMC (PS SDS):</speaker>

               <p>Hvala lepa.</p>
               <p>Saj bi se lahko javila tudi k razpravi. Ampak, ravno na to, kar je državna
               sekretarka zdaj opozorila, pa se mogoče dopolnim, pa izkoriščam to repliko. Ali se
               vprašamo, zakaj je samo 99 stečajnih upraviteljev – kot berem tukaj podatke v javnih
               medijih – in od tega je, recimo, več kot polovica oziroma polovica odvetnikov, če
               prav razumem? Ali se mogoče ob tem podatku in ob teh bajnih zaslužkih, ki izhajajo iz
               vodenja stečajnih postopkov, ne vprašamo tudi, ali niso tudi drugi interesenti za to,
               da bi participirali pri teh zaslužkih ? In posledično, ali ne gre tu v tem primeru za
               ščitenje nekega ožjega kroga ljudi, ki želijo ohraniti monopol pri vodenju stečajnih
               postopkov? Prepričana sem, da je v Sloveniji ob vseh ekonomistih, ob vseh pravnikih
               zelo veliko sposobnih, nadarjenih in zainteresiranih pravnikov in ekonomistov, ki bi
               z veseljem vodili te postopke, pa jim sistem, takšen kot je, onemogoča, da bi
               vstopili v to igro. Jaz to vidim to področje, tudi tako kot na številnih drugih
               področjih, da gre za neke vrste omejevanje konkurence, mehko omejevanje
               konkurence.</p>
               <p>Najbrž je s predpisi podprto vse tako, da to pravnoformalno ni mogoče dokazati, pa
               vendarle vemo, da predpisi so nekaj, potem izvajanje v praksi je nekaj drugega. Ravno
               to, da so tukaj mogoči tako veliki zaslužki pa da je stečajnih upraviteljev tako
               malo, me navaja na takšne zaključke. Ta prostor je omejen, ta prostor je zaščiten in
               ga tisti, ki so v njem, zelo dobro branijo pred vstopom nove konkurence.</p>
            </sp>
            <sp xml:id="SDZ6-Redna-14-2013-05-23.sp87">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Odpiram prijavo na razpravo. Prijavljeni so štirje razpravljavci.</p>
               <p>Prvi ima besedo gospod Jožef Kavtičnik.</p>
            </sp>
            <sp xml:id="SDZ6-Redna-14-2013-05-23.sp88">

               <speaker>JOŽEF KAVTIČNIK (PS PS):</speaker>

               <p>Hvala lepa za besedo.</p>
               <p>Omejevanje konkurence oziroma omejevanje za zaposlitev oziroma opravilo in vodenje
               stečajnega postopka, mislim, da je tukaj predvsem znanje. Ljudje, ki imajo določena
               specifična znanja, se lahko prijavijo oziroma postanejo stečajni upravitelji. Tu so
               lahko tudi ekonomisti, tu so pravniki oziroma odvetniki in tako naprej. Res je, da
               smo morda malo zakomplicirali te naše zakone, da se na zakone oziroma na vse te
               postopke pravniki najbolje spoznajo, zato ker jih tudi v večini primerih pišejo. Tudi
               tukaj v Državnemu zboru se velikokrat srečujemo z določenimi zakoni, ko potrebujemo
               kakšnega prevajalca zraven, da bi vedeli, kaj kakšen člen sploh pomeni. Zato se je
               absolutno treba lotiti tudi revizije določenih zakonov, da jih naredimo takšne, da
               jih bodo ljudje lahko brali, da bomo lahko razumeli in da bodo omogočali
               transparentnost. Pri vsem tem, opravilih, in tudi ne samo pri stečajnih postopkih,
               ampak tudi sicer, je pa pomembna poštenost. Veste, kakor koli bomo obračali in bomo
               rekli ali omejili določene poklice, da opravljajo neko delo, bomo rekli, da zato ker
               so nepošteni – bodo prišli pa drugi lahko nepošteni! Tako da se lahko tudi ekonomisti
               med seboj povežejo, tudi trenerji, učitelji in tako naprej se lahko povežejo in
               naredijo nekaj sebi v prid, če niso pošteni.</p>
               <p>Izhajati moramo iz tega, da moramo na takšna mesta imenovati ljudi, ali jim dati
               možnost, ki so pošteni. Tistim, ki niso pošteni, tistim je treba preprečiti, da
               določena oziroma kakršna koli dela opravljajo. Zato je pomembna ta transparentnost,
               nadzor in možnost, tudi to, kar je kolega Braniselj dejal, možnost, da lahko tudi
               upniki pri tem, pri konkretnem primeru, lahko vplivajo in dajo svoje mnenje,
               kontrolirajo, kako se nekaj izvaja. To je pomembno: transparentnost, nadzor, predvsem
               pa poštenost. Hvala.</p>
            </sp>
            <sp xml:id="SDZ6-Redna-14-2013-05-23.sp89">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Dragan Bosnić.</p>
            </sp>
            <sp xml:id="SDZ6-Redna-14-2013-05-23.sp90">

               <speaker>DRAGAN BOSNIĆ (PS PS):</speaker>

               <p>Hvala za besedo.</p>
               <p>Moja razprava ne bo strokovna, ampak ena nelogičnost je bila prej izrečena s strani
               kolegice. Namreč primerjava z nezdružljivostjo funkcij župana in poslanca. Gre za
               vodenje funkcij in te funkcije niso vezane na izobrazbo, tukaj pa diskriminiramo
               odvetnike, ki so vezani na poklic in ta se mi ne zdi utemeljena. Če bi govorili o
               tem, da poslanec ne sme biti učitelj ali da župan ne sme biti – recimo, kaj jaz vem –
               trgovec, potem bi to sprejel, ampak te razlage pa ne sprejmem.</p>
            </sp>
            <sp xml:id="SDZ6-Redna-14-2013-05-23.sp91">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospa Tomc, replika.</p>
            </sp>
            <sp xml:id="SDZ6-Redna-14-2013-05-23.sp92">

               <speaker>ROMANA TOMC (PS SDS):</speaker>

               <p>Hvala lepa. Samo pojasnila bom.</p>
               <p>Prebrala sem stališče protikorupcijske komisije. To ni moje mnenje, to je mnenje, ki
               ga je izdala protikorupcijska komisija. Samo tako, da smo na jasnem.</p>
            </sp>
            <sp xml:id="SDZ6-Redna-14-2013-05-23.sp93">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jožef Horvat ima besedo.</p>
            </sp>
            <sp xml:id="SDZ6-Redna-14-2013-05-23.sp94">

               <speaker>JOŽEF HORVAT (PS NSi):</speaker>

               <p>Hvala, gospa podpredsednica, bom čisto kratek.</p>
               <p>V Novi Sloveniji zagovarjamo, da stečajni upravitelj oziroma da odvetnik ne sme biti
               tudi stečajni upravitelj. Zakaj? Ker je z opravljanjem odvetništva nezdružljiva
               katera koli druga komercialna dejavnost, kar delo stečajnega upravitelja je, pa še
               zelo donosno. Samo primer vam povem. Če vi danes odprete espe ali deoo in
               registrirate dejavnost zavarovalniško zastopanje, je to lahko edina dejavnost, ki jo
               registrirate. Ne smete nobene druge dejavnosti imeti, če odprete takšen espe Govorim
               iz izkušenj. Zanimivo, ali ne? Zavarovalniško zastopanje! Pa kaj je to v primerjavi z
               odvetniško službo!?</p>
               <p>Poleg tega pa tudi, kar je bilo danes menda že večkrat tudi povedano –in se strinjam
               –, mnenje protikorupcijske komisije, in drugo, kar je povedal nekdanji predsednik
               Odvetniške zbornice in danes seveda njegova izjava ni všeč sedanjemu vodstvu
               Odvetniške zbornice, to je gospod Miha Kozinc, ki je opozoril tudi na to, da imajo
               odvetniki ustavno določen položaj, tako kot sodniki, tožilci in pravobranilci.
               Predvsem pa se jaz pri svojem odločanju nekako opiram na to, da odvetniška dejavnost,
               odvetniško poslanstvo, bom rekel tudi v ustavi zapisano, ne sme biti povezano še s
               kakšno drugo komercialno dejavnostjo.</p>
               <p>Zato v Novi Sloveniji mislimo, da mora biti ta dejavnost, to poslanstvo povsem
               ločeno. Odvetnik torej ne sme biti stečajni upravitelj. Hvala lepa.</p>
            </sp>
            <sp xml:id="SDZ6-Redna-14-2013-05-23.sp95">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jerko Čehovin ima besedo.</p>
            </sp>
            <sp xml:id="SDZ6-Redna-14-2013-05-23.sp96">

               <speaker>JERKO ČEHOVIN (PS PS):</speaker>

               <p>Hvala.</p>
               <p>Pravzaprav se niti nisem mislil javiti, ampak kljub temu se javljam zaradi tega, ker
               menim, da smo spet tam, kjer smo že večkrat bili. Namreč, da je mogoče, da danes
               sprejmemo kakšen tak amandma, ki bo že v osnovi protiustaven. Ne zagovarjam
               odvetnikov in v marsičem se strinjam in tudi razumem intenco predlagatelja amandmaja,
               to je stranke SDS, saj dejansko ta praksa, ki smo jo do sedaj imeli v državi, je bila
               slaba predvsem zaradi tega, ker posamezniki niso delali, tako kot bi bilo treba, in
               tudi sodišča, tako stečajni senat kot pa tudi upniški odbori niso svoje funkcije
               opravljali. Vendar tu je pač neka deviacija na področju nadzora. Menim pa, spoštovana
               kolegica Tomc, da pa je treba razumeti sporočilo protikorupcijske komisije predvsem v
               tem smislu, da je treba odpraviti protikorupcijska tveganja oziroma korupcijska
               tveganja. Ampak to ne na način, da se prepoveduje neki poklicni skupini opravljanje
               nekih nalog, ampak tako da omejimo te možnosti na druge načine. Zato se mi zdi, da je
               ta amandma, ki smo ga mi dali, da je razumen kompromis, ki na nek način odpravlja
               dosedanje napake, po drugi strani pa ne prepoveduje določeni poklicni skupini, kar bi
               utegnilo biti res protiustavno, opravljanje določenega poklica.</p>
               <p>In še nekaj. Ta primerjava med poslanci, župani in tako naprej. Tu mislim, da smo na
               spolzkih tleh, kajti tu gre za mešanje izvršne in zakonodajne oblasti. Vemo, da je to
               nastalo zaradi tega, ker pač župani so v bistvu bili izvršna oblast v občinah, v
               parlamentu, ko so sedeli, so sprejemali pa zakone. Logično je, da so lahko tudi
               vplivali na to, kakšni zakoni bodo, ki so potencialno lahko koristni v delovanju v
               občinah. S tega se mi zdi, da to ni ravno prav posrečene primerjava in mislim, da je
               prav, da smo sprejeli ta sklep o nezdružljivosti. Kajti, gre za mešanje, še enkrat,
               zakonodajne in izvršne oblasti. Tudi mi, poslanci, ne moremo biti razsodniki, ne
               moremo biti sodniki, kot veste, tudi ne moremo opravljati gospodarske dejavnosti.
               Medtem ko pri ostalih poklicih mislim, da taka širitev ali pa kar neko prepovedovanje
               dela celim poklicnim skupinam pa utegne resnično biti ustavno sporno.</p>
               <p>Zato se mi zdi, da je tu treba najti razumen kompromis, prekiniti s to prakso, ki ni
               dobra, ampak po drugi strani pa predvsem poudariti, da je pri izvrševanju tudi teh
               stečajnih postopkov zlasti potreben boljši nadzor. Hvala.</p>
            </sp>
            <sp xml:id="SDZ6-Redna-14-2013-05-23.sp97">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Tomc ima repliko.</p>
            </sp>
            <sp xml:id="SDZ6-Redna-14-2013-05-23.sp98">

               <speaker>ROMANA TOMC (PS SDS):</speaker>

               <p>Razpravo, ali lahko?</p>
            </sp>
            <sp xml:id="SDZ6-Redna-14-2013-05-23.sp99">

               <speaker>PODPREDSEDNICA RENATA BRUNSKOLE:</speaker>

               <p>Razpravo? Želi še kdo razpravljati?</p>
               <p>Potem ima sedaj besedo gospa Romana Tomc, potem gospod Rihard Braniselj.</p>
            </sp>
            <sp xml:id="SDZ6-Redna-14-2013-05-23.sp100">

               <speaker>ROMANA TOMC (PS SDS):</speaker>

               <p>Še enkrat bi poudarila, da jaz ločim odvetništvo kot dejavnost, kot gospodarsko
               dejavnost, in oporekam nezdružljivosti odvetništva kot dejavnosti s stečajnim
               upraviteljstvom. In ne oporekam in ne izločujem nobenih pravnikov, ki jih tretiram
               kot poklic pravnika. Seveda, absolutno! Pravniki, ekonomisti, kdor koli, ki s svojim
               znanjem dokaže, da ima sposobnosti, da lahko vodi stečajne postopke, je lahko
               stečajni upravitelj, vendar pa se mi zdi problematično mešanje dejavnosti odvetništva
               kot gospodarske dejavnosti z neko drugo dejavnostjo, to se pravi s stečajnim
               upraviteljstvom. Hvala.</p>
            </sp>
            <sp xml:id="SDZ6-Redna-14-2013-05-23.sp101">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Rihard Braniselj, izvolite.</p>
            </sp>
            <sp xml:id="SDZ6-Redna-14-2013-05-23.sp102">

               <speaker>RIHARD BRANISELJ (PS DL):</speaker>

               <p>Tudi jaz oporekam združljivosti odvetniške dejavnosti z izvajanjem stečajnega
               upravitelja, vendar v tem konkretnem stečajnem postopku, ne pa na sploh in vse počez.
               Stečajni upravitelj ni dejavnost, ampak funkcija. Kdor koli je stečajni upravitelj,
               je imenovan na to funkcijo, za katero ni rečeno, da bo imenovan še na kakšno drugo,
               ko bo prišel na vrsto, če bo prišel na vrsto. To ni neka stalna zadeva, ampak ko
               prideš po sodnem redu, po nekem ključu do tega.</p>
               <p>Kolegica je prej omenila, mislim, da kolegica Jerajeva, da ko govorim o nadzoru, ki
               bi ga morali tudi upniki sami opravljati, je rekla nekako takole: "Kaj pa upniki
               vedo, ali jih je kdo ogoljufal ali ne?" Veste, govorimo o upnikih, ki so korporacije,
               ki so gospodarske družbe, ki so espeji, ki so nek subjekt, ki vstopa na trg in se
               šteje, da opravlja to dejavnost z neko skrbnostjo dobrega gospodarstvenika.
               Predvidevam, da se vsi ti upniki spoznajo na to, predvsem pa vedo, kdaj jih je kdo
               ogoljufal. Na nas pa je, govorim o konkretnih primerih, na nas pa je, da ustvarimo
               zakon, ki jim bo dajal še večje možnosti te kontrole in tukaj ga imamo s to novelo.
               Upniki bodo, ne samo, kot to sedaj, lahko vse kontrolirali, tudi imeli pomemben
               vzvod, to pa je, da bodo lahko celo kadar koli zamenjali stečajnega upravitelja, ki
               ga do sedaj niso. To je dobra novost, ki jo ta zakon prinaša.</p>
               <p>Drugo je tudi to, kar bom podprl, da odvetniki v stečajnih postopkih, ki so
               istočasno upravitelji, ne morejo več opravljati naloge odvetnika za tega istega
               stečajnega dolžnika.</p>
               <p>Še glede na vstop. Vstop med stečajne upravitelje niti ni tako kompliciran. Kdor
               koli lahko kandidira, seveda je pogoj zelo zelo zahteven izpit. Pogoj je, da ni
               kaznovan in da je vreden javnega zaupanja. Kdor koli lahko v tej državi za to
               funkcijo kandidira in je lahko tudi vpisan v imenik stečajnih upraviteljev. Seveda je
               interes vseh nas, da bodo tukaj najboljši, ki bodo to funkcijo res opravljali, tako
               kot je to treba. Hvala lepa.</p>
            </sp>
            <sp xml:id="SDZ6-Redna-14-2013-05-23.sp103">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izčrpali smo razpravo k sklopu amandmajev. Prehajamo na naslednji amandma, in sicer
               prehajamo k 29. členu in vloženemu amandma Poslanske skupine SDS. Želi kdo
               razpravljati? Če ne, zaključujem razpravo k vloženemu ... Želi predstavnica Vlade
               besedo?</p>
               <p>Izvolite, gospa Tina Brecelj, državna sekretarka na Ministrstvu za pravosodje.</p>
            </sp>
            <sp xml:id="SDZ6-Redna-14-2013-05-23.sp104">

               <speaker>TINA BRECELJ:</speaker>

               <p>Hvala lepa.</p>
               <p>Želela bi samo poudariti, da amandma poslanske skupine podpiramo. Gre namreč za
               amandma, ki odpravlja redakcijsko nedoslednost, ki je nastala s sprejemom amandmaja
               na matičnem delovnem telesu.</p>
               <p>Kot rečeno, amandma Slovenske demokratske stranke podpiramo. Hvala lepa.</p>
            </sp>
            <sp xml:id="SDZ6-Redna-14-2013-05-23.sp105">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo k 70. členu in vloženemu amandmaju k temu členu poslanskih skupin
               Pozitivne Slovenije, Socialnih demokratov, Državljanske liste in Demokratične stranke
               upokojencev Slovenije. Želi kdo razpravljati? Če ne, zaključujem razpravo k 70. členu
               in vloženemu amandmaju. S tem tudi zaključujem razpravo k temu vloženemu zakonu in
               amandmajem.</p>
               <p>O amandmajih bomo v skladu s časovnim potekom seje zbora odločali danes, v okviru
               glasovanj, pol ure po prekinjeni 6. točki dnevnega reda oziroma najkasneje ob 17.25.
               S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA TRETJO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O KAZENSKEM POSTOPKU V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade gospe
               Tini Brecelj, državni sekretarki na Ministrstvu za pravosodje.</p>
            </sp>
            <sp xml:id="SDZ6-Redna-14-2013-05-23.sp106">

               <speaker>TINA BRECELJ:</speaker>

               <p>Hvala lepa za besedo, predsedujoči. Spoštovane poslanke, spoštovani poslanci,
               pozdravljeni ponovno!</p>
               <p>Pred vami je predlog novele Zakona o kazenskem postopku, v zvezi s katero je bila na
               prejšnji seji opravljena druga obravnava. Z amandmaji pristojnega odbora so bili
               takrat iz predlagane novele izločeni členi v zvezi z digitalnim zapisnikom in
               neposrednimi prenosi glavnih obravnav, ki niso bili predhodno usklajeni s strokovno
               javnostjo oziroma z državnimi tožilci, sodniki in odvetniki, na katere se določbe
               konkretno nanašajo. Tako sedaj predlog novele, ki je pripravljen za tretjo obravnavo
               in je pred vami, vsebuje zgolj manjše spremembe Zakona o kazenskem postopku, ki so
               usklajene s pristojnimi organi.</p>
               <p>Opisane manjše spremembe so namenjene predvsem krepitvi učinkovitosti kazenskega
               postopka. Pri tem imam v mislih predvsem določbe, ki pomenijo administrativne
               razbremenitve policije in tudi državnega tožilstva pri poslovanju z ovadbami ter pri
               izvajanju določenih preiskovalnih ukrepov. Spremembe so namenjene tudi krepitvi
               pravne varnosti. Tu gre predvsem za popravo tehničnih ali redakcijskih
               pomanjkljivosti v zakonskem besedilu, odpravo nedorečenosti pri določenih
               procesnopravnih institutih, gre pa tudi za manj zahtevne vsebinske izboljšave
               posameznih zakonskih določb. Takšne so na primer natančnejše določbe v zvezi s
               predlaganjem in odločanjem o priporu ter popravki določb v zvezi s postopki
               mednarodne pravne pomoči, ki so bile sistemsko spremenjenje in modernizirane s
               prejšnjo novelo.</p>
               <p>Naj izpostavim še spremembe v zvezi s stroški postopka, v katere bodo s predlogom
               novele uvrščeni tudi stroški hrambe, upravljanja in uničevanja zaseženih predmetov.
               Navedeno pomeni, da jih v primeru končne obsodilne sodbe ne bo več nosila država,
               ampak obsojenec, kar je tudi pravilno, saj so vsi ti stroški posledica storjenega
               kaznivega dejanja.</p>
               <p>Če na koncu povzamem tako: predlog novele Zakona o kazenskem postopku, novela L
               torej, ne vsebuje obsežnejših sistemskih sprememb in ne uvaja novih pravnih
               institutov, ampak dograjuje in izpopolnjuje obstoječe rešitve oziroma jih prilagaja
               novih spoznanjem ter jih, tam, kjer je potrebno, natančneje definira. Dejansko gre za
               nabor večjega števila različnih med seboj ne neposredno povezanih rešitev, ki pa so
               po naši oceni potrebne, da se bo z njimi izboljšala učinkovitost delovanja državnih
               organov ter okrepila pravna varnost, posledično pa bo zagotovljena tudi višja raven
               spoštovanja pravne države.</p>
               <p>Glede na navedeno predlagam, da poslanci predlog novele v tretji obravnavi
               sprejmete.</p>
               <p>Preden se vam zahvalim za besedo, pa bi rekla še to. Kljub mojemu prejšnjemu
               izvajanju, da gre za manj pomembne redakcijske popravke, pa vendar, kot ste najbrž
               pozorno poslušali in slišali, ker urejamo in natančneje definiramo pripor tam, kjer
               je potrebno, mogoče ta novela le ni tako nepomembna. Hvala lepa za besedo.</p>
            </sp>
            <sp xml:id="SDZ6-Redna-14-2013-05-23.sp107">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske ljudske stranke, gospa Jasmina Opec.</p>
            </sp>
            <sp xml:id="SDZ6-Redna-14-2013-05-23.sp108">

               <speaker>JASMINA OPEC (PS SLS):</speaker>

               <p>Hvala lepa za besedo.</p>
               <p>Predlagana novela ZKP je skozi postopek v Državnem zboru od svoje prve obravnave pa
               do današnje tretje obravnave doživela precejšnje opustošenje. Čeprav je minister, ki
               je novelo predložil v zakonodajni postopek, z imenovanjem nove vlade ostal na svojem
               mestu, so se že v drugi obravnavi zakona na matičnem delovnem telesu zgodile
               spremembe v smislu črtanja predlaganih členov. Malo nas čudi in skrbi dejstvo, da
               minister predlaga nek zakon, za njim stoji in ga zagovarja, potem pa čez noč obrne
               svoje stališče, skupaj s strokovnimi argumenti na glavo. Upamo, da to ne bo postala
               praksa, saj to nikakor ne prispeva k pravni varnosti.</p>
               <p>V Poslanski skupini Slovenske ljudske stranke smo imeli pri sprejemanju novele
               največje pomisleke in dileme glede neposrednega prenosa glavnih obravnav, saj je
               sodna dvorana kraj, kjer se najbolj korenito posega v človekove pravice in dolžnosti,
               v osebno integriteto in dostojanstvo posameznika. Udeleženci sodnih procesov so po
               našem mišljenju že dovolj zaznamovani, posebej če se kasneje dokaže njihova
               nedolžnost. Konec koncev je naša naloga sprejem odgovornih zakonov, ne pa pisanje
               scenarija za najbolj gledane resničnostne TV šove v Sloveniji.</p>
               <p>Ker zakon danes oziroma novelo danes sprejemamo v tretji obravnavi in ker je bilo na
               tem mestu izrečeno že veliko mnenj in razmišljanj, želimo v današnjem stališču
               Poslanke skupine Slovenske ljudske stranke predvsem izraziti pričakovanje, da naj
               ministrstvo v duhu zadnjih dogodkov absurdov in napak pravosodnega sistema, ki jih
               spremljamo že nekaj let, čim prej pristopi k celoviti reformi Zakona o kazenskem
               postopku oziroma kazenske zakonodaje sploh, saj se je v zadnjem času pokazala za
               izrazito luknjičasto, saj skozi luknje naše zakonodaje marsikaj in marsikdo najde
               svojo pot. Naši državljani si namreč zaslužijo varno, pravno in pravično državo, ne
               pa državo, ki jo bodo tuji zaporniki označevali za sodno oazo in po medmrežjih
               izražali željo po obnovi postopka v Republiki Sloveniji.</p>
               <p>Predlagano novelo Zakona o kazenskem postopku bomo poslanci Slovenske ljudske
               stranke podprli.</p>
            </sp>
            <sp xml:id="SDZ6-Redna-14-2013-05-23.sp109">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije gospa
               Marjana Kotnik Poropat.</p>
            </sp>
            <sp xml:id="SDZ6-Redna-14-2013-05-23.sp110">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospa podpredsednica. Lepo pozdravljeni ponovno vsi poslanci in
               poslanke in seveda državna sekretarka s sodelavko!</p>
               <p>O vsebini oziroma o rešitvah, ki jih novela Zakona o kazenskem postopku prinaša, smo
               dokaj podrobno razpravljali tako v prvi kot tudi v drugi obravnavi. Na tokratni
               tretji obravnavi bomo zakon potrjevali in v Poslanski skupini DeSUS bomo svoje
               glasove namenili za njegovo podporo, enako tudi amandmajem koalicije.</p>
               <p>Kot večina poslanskih skupin smo tudi v naši poslanski skupini nasprotovali
               zamenjavi klasičnega zapisnika z digitalnim in uvedbi snemanja ter neposrednega
               prenosa glavnih obravnav. Ker smo v zakonodajnem postopku zakon uspeli amandmirati
               tako, da ostane v veljavi glede tega obstoječe stanje, do predloga zakona v naši
               poslanski skupini nimamo več zadržkov.</p>
               <p>Po naši oceni ta novela prinaša nekaj izboljšav v kazenskem procesu s ciljem
               povečati učinkovitost kazenskega postopka z odpravo administrativnih ovir ter
               povečati pravno varnost tako, da se odpravljajo nedorečenosti in redakcijske
               pomanjkljivosti. V Poslanski skupini DeSUS menimo, da je učinkovit kazenski postopek
               eden od temeljev za to, da postulat o pravni in pravični državi trdno drži. Da je z
               našo ureditvijo procesa v kazenskih zadevah nekaj narobe, več kot očitno vse
               prepogosto pokažejo zaključki medijsko odmevnih in razvpitih procesov. Če pa že pride
               do obsodilnih sodb v teh primerih in le-te tudi pravnomočno obveljajo, pa je kazen za
               obsojence, pa naj storijo delikt zoper življenje in telo, gospodarski delikt ali
               kakršno koli drugo kaznivo dejanje, dobesedno v posmeh tistim, ki živimo pošteno in
               po pravilih ne samo pozitivnega prava, pač pa tudi v skladu z moralno etičnimi
               standardi in načeli. Torej tudi materialno kazensko pravo po naši oceni, in
               ugotavljamo, da tako misli večina slovenskega prebivalstva, ni primerno urejeno.
               Zadnje izginotje obsojenke Hilde Tovšak je resnično kaplja čez rob glede stanja v
               našem sistemu pravosodja. Če takoj na temu področju ne bo primernega in učinkovitega
               ukrepanja, potem je to trenutek slovesa od pravne in pravične države.</p>
               <p>V Poslanski skupini DeSUS se zavedamo, da se odnos do ljudi, do zaupanja v pravo,
               pravičnost, pravno državo in organe pregona ter pravosodja gradi na celotni
               zakonodaji, torej materialni in procesni ter, kar je še pomembnejše, na učinkovitem
               in poštenem delovanju pristojnih organov.</p>
               <p>Zato poslanke in poslanca DeSUS predlagamo pristojnim, da pristopijo ne samo h
               kozmetičnim popravkom, pač pa k vsebinski in celoviti reformi kazenskega prava ter
               tudi k popravkom sistema delovanja vseh pristojnih organov, ki sodelujejo v kazenskih
               postopkih. Hvala.</p>
            </sp>
            <sp xml:id="SDZ6-Redna-14-2013-05-23.sp111">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Nove Slovenije, gospod Jožef Horvat.</p>
            </sp>
            <sp xml:id="SDZ6-Redna-14-2013-05-23.sp112">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Spoštovane kolegice in kolegi, spoštovane
               predstavnice ministrstva!</p>
               <p>Novela Zakona o kazenskem postopku, ki jo imamo pred seboj, uvaja le nekatere
               tehnične rešitve z namenom doseganja večje učinkovitosti kazenskih postopkov in
               odpravljanja redakcijskih pomanjkljivosti in nedorečenosti v sedanjem zakonu. Ti
               kozmetični popravki sicer lahko zagotavljajo notranjo konsistentnost obstoječe
               zakonodaje. V Novi Sloveniji načeloma nismo naklonjeni nenehnemu spreminjanju
               zakonodaje, zlasti ne zaradi manjših popravkov zakonov. Takšen način namreč bolj
               ovira izvrševanje zakona kot pa odstranjuje ovire.</p>
               <p>Po mnenju Nove Slovenije vsi kazalniki dela in učinkovitosti sodišč zahtevajo povsem
               nove temeljne procesne zakonodaje h kazenskem področju. Zavzemamo se za uvedbo
               prenosa sodne preiskave sodišč na državno tožilstvo. S tem bomo dosegli ne le
               razbremenitve sodišč, pač pa tudi odpravo nepotrebnega podvajanja izvajanja dokazov v
               samem sodnem postopku, enkrat v preiskavi in drugič na glavni obravnavi, in
               posledično hitrejše in cenejše sojenje. Aktualni medijsko odmevni procesi, kot na
               primer Balkanski bojevnik, zahtevajo konkretne zakonodajne rešitve, glede priznavanja
               dokazov, zbranih v tujih državah. Teh rešitev ta novela zakona ne ureja. Po mnenju
               Nove Slovenije bo potrebno s prav konkretnimi zakonskimi rešitvami nekako preseči
               pravni formalizem, ki prežema našo kazensko procesno, pa tudi materialno zakonodajo,
               zlasti pa njeno izvajanje v praksi. Sodišča so pri sojenju namesto z vsebino
               ukvarjajo zgolj in samo s postopkom in procesnimi pravicami obdolžencev. Vedno se
               najde taka ali drugačna napaka bodisi pri zbiranju dokazov naših ali tujih
               preiskovalnih organov bodisi pri obtožnih aktih in iz sodišč zmagoslavno odkorakajo
               obdolženci s številnimi nedvomnimi, obremenilnimi dokazi za najhujša kazniva dejanja.</p>
               <p>Te procesne kavtele so v več kot očitnem nesorazmerju s samim namenom, zaradi
               katerega so bile te varovalke določene v procesni zakonodaji. Sklicevanje naših
               sodišč na visoke dokazne standarde zaradi varstva pravic obdolžencev, ki je,
               mimogrede, višja kot v državah razvite demokracije, je pripeljalo do tega, da že
               postajamo zatočišče za kriminalce, državljani pa v pravno državo nimamo nobenega
               zaupanja več.</p>
               <p>Nove zakonodajne rešitve bodo potrebne tudi na področju ukrepov za zagotavljanje
               navzočnosti obdolžencev v kazenskem postopku. Predvsem terjajo nove rešitve razlogi
               za pripor, zlasti za najhujša kazniva dejanja in seveda prav sedanji medijsko
               najodmevnejši dogodek v zvezi z odpravo pripora in pobegom obdolženke kaže na to, da
               je treba mnogo več narediti na področju odgovornosti posameznih udeležencev v
               kazenskem postopku za zakonitost odločitev.</p>
               <p>Pričakujemo konkretne ukrepe zoper vse tiste tožilce in sodnike, ki so s svojim
               nepravilnim, nepravočasnim, ali nezakonitim delom ali opustitvijo njihovih dolžnosti
               omogočili izpustitev na prostost osebe, ki je bila s pravnomočno obsojena na zaporno
               kazen. Gospe in gospodje, danes odgovornost mora imeti tudi ime in priimek.
               Pričakujemo, da bo vsaj do konca letošnjega leta v parlamentarno proceduro vložena
               nova, izboljšanja, sodobnejša, predvsem pa ostalim evropskim zakonodajam
               primerljivejša kazensko procesna zakonodaja. Očitno pa bomo dotlej preteklo še kar
               precej vode, zato ocenjujemo, da je kljub vsemu smiselno, da se sprejmejo predlagane
               rešitve v tej noveli zakona.</p>
               <p>Poslanci Poslanske skupine Nova Slovenija Predlog zakon o spremembah in dopolnitvah
               Zakona o kazenskem postopku podpiramo. Hvala lepa.</p>
            </sp>
            <sp xml:id="SDZ6-Redna-14-2013-05-23.sp113">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Pozitivna Slovenija, gospa Maša Kociper.</p>
            </sp>
            <sp xml:id="SDZ6-Redna-14-2013-05-23.sp114">

               <speaker>MAŠA KOCIPER (PS PS):</speaker>

               <p>Spoštovani!</p>
               <p>Ker gre za obravnavo Predloga zakona o spremembah in dopolnitvah Zakona o kazenskem
               postopku v tretjem branju, pri predstavitvi stališča Pozitivne Slovenije ne bom
               razpravljala o splošnem stanju pravne države in o zadnjih aktualnih dogodkih, ki
               nimajo s to novelo nobene zveze. Namreč, v tej noveli Zakona o kazenskem postopku gre
               resnično samo za popravke v manjšem obsegu in znotraj ustaljenega okvirja, ki
               spreminjajo, dopolnjujejo in razdeljujejo posamezne zakonske določbe. Odpravljajo pa
               nekatere administrativne ovire pri delovanju policistov in tožilcev.</p>
               <p>V predhodnih obravnavah tega zakona je bilo v to novelo sicer umeščeno nekaj novih
               rešitev, naj povem, zakon se je pripravljal v času delovanja prejšnje vlade. Te
               rešitve pa so se nanašale zlasti na uvedbo digitalnega zapisnika in posledično
               ukinitev klasičnega zapisnika ter na možnosti slikovnega, zvočnega in drugega
               snemanja glavnih obravnav, tri možnosti, kar naj bi omogočilo boljši nadzor nad
               javnostjo dela sodišča na glavnih obravnavah. Ker te rešitve, kot že vsi vemo, o tem
               smo obsežno razpravljali, niso bile ustrezno usklajene niti s tretjo vejo oblasti, to
               je sodstvom, niti s strokovno javnostjo, se je v drugem branju koalicija odločila, da
               teh sprememb ne podpre. Tako Vrhovno sodišče Republike Slovenije kot Sodni svet kot
               državno pravobranilstvo kot društvo sodnikov in, kot rečeno, ostale strokovne
               organizacije so namreč rešite zavrnile kot ne dovolj domišljene in ne dovolj določno
               zapisane, kar bi lahko v praksi pomenilo nove težave in nove zastoje pri vodenju
               kazenskih postopkov.</p>
               <p>Sicer pa se, seveda, tudi v Pozitivni Sloveniji zavedamo aktualnih težav, ki jih
               prinaša današnja zakonodaja in s katerimi se srečuje naše pravosodje. V tem smislu
               se, kot veste, pripravljajo zakonodajne spremembe na področju Zakona o sodiščih in
               Zakona o sodniški službi in obsežneje o tem, kaj lahko naredijo v smislu boljšega
               nadzora nad delom pravosodja, bomo v Pozitivni Sloveniji spregovorili pri obravnavi
               tega zakona. Hvala.</p>
            </sp>
            <sp xml:id="SDZ6-Redna-14-2013-05-23.sp115">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, gospa Eva Irgl.</p>
            </sp>
            <sp xml:id="SDZ6-Redna-14-2013-05-23.sp116">

               <speaker>EVA IRGL (PS SDS):</speaker>

               <p>Najlepša hvala za besedo, gospa predsedujoča. Spoštovane poslanke, spoštovani
               poslanci!</p>
               <p>Pred seboj imamo Predlog zakona o spremembah in dopolnitvah Zakona o kazenskem
               postopku. V Slovenski demokratski stranki upamo, da bo ta zakon vsaj malo peljal v
               smeri izboljšanja stanja v pravosodju, pa čeprav niso bile upoštevane nekatere
               spremembe Slovenske demokratske stranke, ki bi po našem mnenju naredile postopke v
               pravosodju bolj transparentne in pregledne.</p>
               <p>Zakon o kazenskem postopku je bil nazadnje noveliran novembra leta 2011. Predlog
               zakona o dopolnitvah in spremembah Zakona o kazenskem postopku, ki ga imamo danes v
               tretji obravnavi, pa ne predstavlja celovite reforme, kot bi si jo v Poslanski
               skupini Slovenske demokratske stranke želeli, uvaja pa nekatere bistvene pozitivne
               spremembe, s katerimi bo v večji možni meri mogoče pričakovati krepitev oziroma
               učinkovitost kazenskega postopka ter krepitev pravne varnosti s popravo
               pomanjkljivosti v zakonskem besedilu in odpravo nekaterih administrativnih ovir pri
               delu policistov in tožilcev.</p>
               <p>Vendar pa ob obravnavi predmetne novele Zakona o kazenskem postopku v tretjem branju
               ne moremo zaobiti najaktualnejšega primera, pobega Hilde Tovšak, ki meče ne samo
               senco na delovanje in učinkovitost pravosodja, temveč še dodatno poglablja nezaupanje
               javnosti v pravno državo in v nepristranskost pravosodnega sistema. To, kar se je
               zgodilo, je naravnost šokantno in nedopustno in zahteva takojšnje odgovore javnosti
               na neverjetno ravnanje sodišč in tožilstva. Razjasniti pa se morajo tudi ozadja, komu
               je pravzaprav ustrezalo, da Hilda Tovšak ne bi spregovorila o drugih tajkunih in
               aferah ter političnih botrih. So ji zato omogočili izginotje zato, ker je na sodišču,
               kjer je bila v več kazenskih postopkih, preveč govorila in so se nekateri ustrašili,
               da bi lahko preveč povedala? Tega seveda ne moremo z gotovostjo trditi, lahko pa
               rečemo, da izginotje ni bilo naključje. In še več, poleg tega je iz kazenskega spisa
               Hilde Tovšak izginilo 150 listov. To pa je že pravo norčevanje iz vseh nas.</p>
               <p>Stanje v sodstvu je ne več samo zaskrbljujoče, ampak že kar alarmantno. Dogajajo se
               nam konflikti interesov, recimo, pri stečajnih upraviteljih, ki so delovali v spregi
               s pravosodjem na vrtnih zabavah, pa še kje. Dogaja se nam Balkanski bojevnik, ko se
               ne upoštevajo evidentni dokazi, zato ker imamo bojda višje standarde človekovih
               pravic v tej državi. Zaradi teh višjih standardov pa danes vpleteni v to afero
               zahtevajo od države 300 tisoč evrov za prestane bolečine. Prvovrstno norčevanje iz
               vseh nas! Dogaja se nam vrsta drugih odmevnih primerov gospodarskega kriminala, ki pa
               večkrat dobijo na koncu, če sploh dobijo, zelo čudne zaključke. In dogajajo se nam ne
               nazadnje politično motivirani procesi, kjer postopki trajajo in trajajo pa spet
               trajajo tudi po več let, kjer se z namenom slabljenja političnega tekmeca ti postopki
               vlečejo od enih volitev do naslednjih.</p>
               <p>Na to dejstvo v Slovenski demokratski stranki opozarjamo že vrsto let. Opozarjamo na
               to, da morajo subjekti v pravosodju končno prevzeti svoj del odgovornosti. V vseh teh
               primerih, ki sem jih naštela, še nihče ni sprejel nikakršne odgovornosti. Pa bi jo
               morali! Vendar smo mi, ki smo v Slovenski demokratski stranki vedno opozarjali na to,
               naleteli na očitke, da posegamo v neodvisnost tretje veje oblasti, pa čeprav
               zahtevamo samo učinkovito sodstvo in pravičnost za vse. Zahtevamo torej takšno
               sodstvo, pri katerem ne bodo državljanke in državljani imeli občutka, da je politično
               pristransko in da ne odgovarja za storjene napake.</p>
               <p>Potrebna je zaveza vseh subjektov v pravosodnem sistemu, s katero bi se zavezali k
               skupnim potrebam in ukrepom za delovanje pravne države. Ta zaveza mora izhajati iz
               sodstva samega, kajti le tako bo dejansko storjen premik naprej k dvigu zaupanja v
               pravosodni sistem. Ta je zaenkrat in sploh danes na ničli. Primer Hilde Tovšak,
               primer Balkanskega bojevnika, nešteto ostalih primerov, kjer so tisti, ki so
               zahtevali pravico, na koncu ostali brez pravnega in človeškega zadoščenja, tisti, ki
               pa so storili kaznivo dejanje, so ostali nekaznovani ali pa je primer zastaral,
               kažejo na neučinkovitost, na nesposobnost in najverjetneje tudi na skorumpiranost
               slovenskega pravosodja.</p>
               <p>Da je temu res tako pričajo tudi dejstva, da celo v primerih, kot je izginotje ali
               pa pobeg, prebeg Hilde Tovšak, nihče od ljudi na pristojnih in visokih odgovornih
               funkcijah v pravosodju ne sprejema nikakršne odgovornosti. Generalni državni tožilec
               gospod Zvonko Fišer pa celo na vprašanje, ali namerava zaradi nedopustne napaka
               odstopiti, arogantno izjavi: "Zakaj pa?" Saj res, zakaj pa, gospod Fišer, zakaj?
               Nekdanji minister za pravosodje gospod Aleš Zalar je včeraj na Odmevih ob tako
               nedoumljivem ravnanju sodstva in tožilstva izjavil, da gre v temu primeru samo za hud
               spodrsljaj. Pri nas torej takšnim stvarem rečemo spodrsljaj in nikomur se nič ne
               zgodi, v tujini pa ob podobnih primerih nemudoma odgovorni ponudijo odstop.</p>
               <p>Pred nekaj leti, ko je v Belgiji s sodišča pobegnil razvpiti pedofil Dutroux, so v
               dveh urah odstopili trije ministri in še nekateri pravosodni funkcionarji. Večina
               zaradi objektivne odgovornosti – pri nas pa, kot da se ni nič zgodilo. Zdi se, da ta
               država ščiti kriminalce, da ta država ščiti preprodajalce drog, da ta država ščiti
               tiste, ki imajo premoženje v davčnih oazah in kopico poštnih nabiralnikov. Ta država
               očitno ščiti tiste, ki so pokradli naše skupno premoženje. Skupno premoženje! Pa
               očitno nikdar ne bodo odgovarjali za to, kar so storili pred pravosodnimi organi.
               Namesto da bi ta država zaščitila tiste, ki zahtevajo samo tisto – in nič več –, kar
               jim pripada.</p>
               <p>Iz predloga zakona, ki ga imamo pred seboj, je razvidno, da so bile pripombe
               znanstvenih in strokovnih institucij upoštevane do te mere, da se ne bi ogrozilo
               temeljnega namena zakona in doseganja ciljev, ki si jih je predlagatelj zastavil. V
               Slovenski demokratski stranki pa obžalujemo dejstvo, da so bili v drugi obravnavi
               zavrnjeni predlogi amandmajev, s katerimi smo želeli vrniti možnost zvočnega in
               slikovnega snemanja ter prenosa glavnih obravnav in nadomestiti klasični zapisnik o
               glavni obravnavi z digitalnim, kot je bilo v predlogu novele Zakona o kazenskem
               postopku, ki ga je pripravila še vlada Janeza Janše. Možnost zvočnega in slikovnega
               snemanja ter prenosa glavnih obravnav bi bila vzpostavljena na naslednji način:
               neposredni prenos informacij s pisnimi sporočili z uporabo telekomunikacijskih
               sredstev; slikovno in zvočno snemanje brez neposrednega prenosa ter slikovno in
               zvočno snemanje z neposrednim prenosom. Sodišča so državni organi in ni razloga, da
               njihove delovanje ne bi bilo neposredno izpostavljeno javnosti, sploh v tistih
               zadevah, ki so odprte za javnost ali pa so za javnost zanimive, tako kot že prej
               našteti primeri. V okviru predloga za nadomestitev klasičnega zapisnika o glavni
               obravnavi z digitalnim bi bilo strankam omogočeno predvajanje in pridobitev kopije
               posnetka iz informacijskega sistema sodišča. Takšna sprememba bi bila po mnenju
               Slovenske demokratske stranke nujno potrebna za pospešitev delovanja sodnih postopkov
               ob hkratnem zagotovilu, da se jamstvo pravic strank pred sodišči ne bo zmanjšalo. Z
               obema navedenima predlogoma, ki ju je sedanja koalicija, žal, črtala v drugi
               obravnavi, bi sodne obravnave potekale hitreje, brez nepotrebnih premorov zaradi
               narekovanja sodnika vsebine zapisnika, zvočni in slikovni zapisi pa bi bili
               avtentični in natančni dokaz za dogajanje med sodnimi obravnavami, kar je tako v
               interesu obdolžencev kot tudi tožilcev, sodnikov in javnosti sploh.</p>
               <p>V Slovenski demokratski stranki podpiramo rešitve zakona, ki določajo posebno hitro
               obravnavanje kaznivih dejanj zoper gospodarski kriminal. Upamo tudi, da bo potem
               prišlo tudi do kakšnega končnega učinka, čemur ni mogoče racionalno nasprotovati,
               sploh glede na situacijo, v kateri se Slovenija danes nahaja. Pri tem upamo, da ne bo
               ostalo samo zapisano v zakonu in se bo realiziralo tudi s strani sodišč oziroma
               organov pregona.</p>
               <p>Prav tako podpiramo rešitev, kot smo v dosedanji obravnavi zakona poudarili, da naj
               bi oškodovanec v skladu s predlogom sam kril stroške kazenskega postopka, ki se je
               začel na njegov predlog, vendar samo, če je po začetku glavne obravnave umaknil
               predlog. V praksi namreč vse prepogosto prihaja do primerov, ko oškodovanec na
               policiji jasno izpove, da dejanje naznanja le zaradi lažjega uveljavljanja
               odškodninskih zahtevkov. Oškodovanec v takšnih primerih največkrat sploh nima
               interesa za nadaljnji pregon kaznivega dejanja ter kasneje umakne predlog za pregon
               pri državnem tožilcu, posledično pa mora policija pred tem opraviti vsa dejanja v
               zvezi s prijavljenim kaznivim dejanjem. Tako policijske kot tožilske izkušnje kažejo
               na zelo veliko število umikov predlogov oškodovancev v kasnejših fazah postopkov,
               obravnavanje tovrstnih zadev pa po nepotrebnem obremenjuje državne organe in s tem
               posledično tudi proračun.</p>
               <p>Zakon pa prinaša tudi številne druge dobre rešitve. Finančni učinek predlaganega
               zakona bo pozitiven, glede na to, da se z njim uvajajo novi stroški kazenskega
               postopka. Med stroške kazenskega postopka se s predlogom uvrščajo tudi stroški
               zasega, odvzema, hrambe, prodaje in uničenja zaseženih oziroma odvzetih predmetov.</p>
               <p>Glede na vse navedeno, kar sem povedala, bomo v Poslanski skupini Slovenske
               demokratske stranke predlog zakona podprli. Bomo pa v Slovenski demokratski stranki,
               tako kot že do sedaj, skrbno sledili njegovemu izvajanju in predvsem delu pravosodnih
               organov. Hvala.</p>
            </sp>
            <sp xml:id="SDZ6-Redna-14-2013-05-23.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov, gospod Mirko Brulc.</p>
            </sp>
            <sp xml:id="SDZ6-Redna-14-2013-05-23.sp118">

               <speaker>MIRKO BRULC (PS SD):</speaker>

               <p>Spoštovani!</p>
               <p>Predlog zakona o spremembah in dopolnitvah Zakona o kazenskem postopku je v
               zakonodajnem postopku že od januarja letošnjega leta. V tem času se je v samem
               zakonodajnem postopku prvotno besedilo predlagane novele zakona bistveno spremenilo.
               Do obravnave na matičnem delovnem telesu smo z Vrhovnega sodišča, Sodnega sveta,
               Slovenskega sodniškega združenja prejeli odklonilna mnenja do predlaganih rešitev. S
               sprejetimi amandmaji na matičnem delovnem telesu smo iz besedila predlaganega zakona
               črtali tiste določbe, katere smo v splošni razpravi posebej izpostavili in poudarili,
               da so za Poslansko skupino Socialnih demokratov nesprejemljivi. Ocenili smo, da bi se
               po novostih, ki so se nanašale, recimo, na možnosti slikovnega in zvočnega snemanja
               ter prenosa glavnih obravnav, pa na ukinjanju klasičnega zapisnika in še nekatere
               druge, sicer pomembne rešitve, katerih ne bom ponovno navajal, da bi se morala
               najprej opredeliti strokovna javnost.</p>
               <p>V Poslanski skupini Socialnih demokratov podpiramo vse tiste rešitve, ki gredo v
               smeri odprave administrativnih ovir ter razbremenitve policistov, kriminalistov in
               državnih tožilcev.</p>
               <p>Morda bi se dotaknil še uvodnih besed v predlaganem predlogu zakona, da se že
               pripravljajo obsežne vsebinske in sistemske spremembe. V Poslanski skupini Socialnih
               demokratov nismo naklonjeni temu, da bi se kar naprej posegalo v zakone, predvsem
               tiste zakone, ki se nanašajo na sodstvo, kajti vsi skupaj ugotavljamo, da tudi zaradi
               večkratnih posegov v zakonsko materijo ne pripomoremo k hitrejšemu in kvalitetnejšemu
               delu sodstva.</p>
               <p>Naj zaključim, v Poslanski skupini Socialnih demokratov bomo Predlog zakona o
               spremembah in dopolnitvah Zakona o kazenskem postopku podprli. Hvala lepa.</p>
            </sp>
            <sp xml:id="SDZ6-Redna-14-2013-05-23.sp119">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Državljanske liste, gospod Rihard Braniselj.</p>
            </sp>
            <sp xml:id="SDZ6-Redna-14-2013-05-23.sp120">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>Ne bi želel izgubljati besed o gospe Hildi Tovšak, ki jo je mimogrede v gospodarstvo
               nastavila politika. Vendar pa je izjemno pomembno, da bosta ministra Pličanič in
               Virant naredila vse, kar je treba v svojih resorjih, da do česa takšnega nikoli več v
               tej državi ne bo prišlo.</p>
               <p>Če se vrnem nazaj k temi, govorimo o Zakonu o kazenskem postopku, ki ga,
               predvidevam, bomo danes sprejeli. Državljanska lista najavlja podporo.</p>
               <p>Pomen kazenskega postopka ni v tem, da bodo obsojeni kriminalci, pač pa v tem, da
               nedolžni ne bodo obsojeni. Prvotna verzija tega zakona, ki smo jo usklajevali in se z
               njo seznanili še v času bivše koalicije, je bila korektna in pravzaprav prinašala le
               nekaj zelo pomembnih sprememb v smeri racionalizacije in ekonomičnosti postopka. V
               prvotno verzijo sprememb pa so bili po našem odhodu iz koalicije vrinjeni predlogi
               sprememb, s katerimi se v Državljanski listi ne moremo strinjati, nasprotuje pa jim
               tudi celotna strokovna javnost. Prvotni predlog namreč ni vseboval ukinitve
               klasičnega zapisnika oziroma je vseboval ukinitev klasičnega zapisnika, prav tako pa
               ne predlaganih možnosti glede slikovnega in zvočnega snemanja ter prenosa glavnih
               obravnav. Takšni nepremišljeni posegi pa pomenijo še nadaljnje hude težave v
               praksi.</p>
               <p>Največja dodana vrednost te novele pa vendarle pomeni ekonomičnost postopkov pri
               tako imenovani bagatelni kriminaliteti. Gre za manjša kazniva dejanja, ki se
               preganjajo le na predlog oškodovanca. Če oškodovanec predloga ne poda, to pomeni, da
               niso izpolnjene procesne predpostavke za nadaljevanje pregona s strani policije in
               tožilstva. Po noveli zakona tako ne bo več treba izpeljati postopka na tožilstvu, pri
               čemer se niti na policiji niti na tožilstvu s tem ne bo potrebno toliko ukvarjati.
               Tako bo organom pregona ostalo več časa za ukvarjanje z drugimi hujšimi oblikami
               kaznivih dejanj, kjer je nujno treba izboljšati učinkovitost ne le odkrivanja in
               pregona, pač pa tudi sojenja. Kaj v praksi pomeni ta odprava administrativnih ovir –
               če temu tako rečemo? To pomeni, da bo oškodovanec za tako imenovano bagatelno kaznivo
               dejanje prišel na policijsko postajo, podal prijavo zaradi tega, ker je to treba
               zaradi zavarovalnice ali zaradi tega, ker bo želel to zadevo izpostaviti, vendar pa
               bo izrecno opozoril, da ne želi kazenskega pregona. Sedaj bo zadeva končana tako, da
               bo narejen nek zapisnik in v vednost bo zadeva poslana na tožilstvo. Po trenutni
               praksi pa to pomeni to, da je treba napraviti zapisnik, potem je treba zadevo
               preiskati, zbrati vsa potrebna dejstva in okoliščine in napisati poročilo, posebno
               poročilo na tožilstvo, s katerim se mora potem tožilec posebej ukvarjati. Vemo, da
               gre za neko anomalijo in ta zakonska novela prinaša bistveno, bistveno razbremenitev
               kazenskih postopkov in se policiji in tožilstvu ne bo treba ukvarjati s kaznivimi
               dejanji, za katero niti oškodovanec ne želi, da se organi ukvarjajo. Po drugi strani
               pa želimo in to je nekaj, na kar je treba opozoriti: tako policija, kot tožilstvo,
               kot nacionalni preiskovalni organi in konec koncev tudi sodišča so veliki dolžniki te
               države, da se izboljša preiskanost in tudi postopek sojenja pri najhujših kaznivih
               dejanjih, to je organizirani kriminal, gospodarski kriminal in vse ostale klasične
               oblike hujšega kriminala na način, da bomo v tej državi živeli varno, ne le to, da se
               bomo tudi počutili varno. Hvala lepa.</p>
            </sp>
            <sp xml:id="SDZ6-Redna-14-2013-05-23.sp121">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi razprava poslank in
               poslancev o predlogu zakona v celoti.</p>
               <p>Besedo ima gospa mag. Majda Potrata. Izvolite.</p>
            </sp>
            <sp xml:id="SDZ6-Redna-14-2013-05-23.sp122">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Predstavniki Vlade oziroma predstavnici
               Vlade, poslanke in poslanci!</p>
               <p>S svojo razpravo ne želim prilivati olja na ogenj ogorčenja slovenske javnosti
               zaradi nedavnih dogodkov, pač pa bi tretjo obravnavo porabila za razmislek o tem,
               kako se mi zdi pomembno, da država, ki ima v ustavi zapisano domnevo nedolžnosti do
               izreka končne sodbe, da država, ki je znala sorazmerno razmišljati o sodbah in
               kaznih, ne podleže skušnjavi in se verjetno mora ravnati tako, kot se ravna Švedska,
               da tudi tedaj, ko država obžaluje številne žrtve, ne podleže tem zahtevam po vnovični
               uvedbi smrtne kazni ali česa podobnega. Zato menim, da vsakršna sprememba zakonodaje,
               ki je zvezana bodisi s Kazenskim zakonikom ali kazenskim postopkom, kot je v tem
               primeru, ne podlega čisto do kraja konkretnim dogodkom in na hitro spreminja
               zakonodajo, ki bi se kasneje izkazala, da ne varuje dovolj človekovih pravic,
               korektnosti postopka, zaradi tega ker postopek je pri sodni praksi tudi bistvenega
               pomena, da pa si takrat, kadar zlivamo žolč na druge, znamo priznati, da tudi sami
               nismo čisto nedolžni, kar zadeva zapletanjem postopka. Tukaj pri tolikrat diametralno
               nasprotno obravnavnim možnostim snemanja ali prenosa kazenskih postopkov iz sodnih
               dvoran, pozabljamo, da verjetno zainteresirana javnost ne bi mogla tudi po prejšnjem
               predlogu uveljaviti te možnosti biti informiran o postopku, če udeleženci postopka ne
               bi dali privolitve za snemanje in prenos. Na to pozabljamo. In če si zdaj mislimo, da
               bi tisti, ki so obdolženi najhujših kaznivih dejanj, kar tako, na široko odpirali
               možnosti za prenose, sem prepričana, da se zelo motimo. In to je tisto, kar je treba
               reči.</p>
               <p>Sama podpiram to, da se je zdaj ta novela osredinila samo na najnujnejše popravke,
               zlasti zaradi tega, ker ni imela podpore v strokovni javnosti in ker tudi ni bilo
               spoštovano tisto, čemur rečemo predpisi iz Resolucije o normativni dejavnosti, torej
               to, da mora biti z vsemi deležniki, preden pride v zakon, vse usklajeno. Želim si, da
               bi bila v naši državi pravna varnost nedotakljiv postulat, da bi bila v izdatnejši
               meri upoštevana zakonodaja, ker mislim, da ni vedno vse samo v zakonodaji, ampak
               pravzaprav odpovemo v izvrševanju zakonodaje. Zakon bom podprla. Hvala.</p>
            </sp>
            <sp xml:id="SDZ6-Redna-14-2013-05-23.sp123">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Besedo ima dr. Vinko Gorenak, za njim naj se pripravi mag. Ivan Vogrin, nato dr.
               Ljubica Jelušič.</p>
            </sp>
            <sp xml:id="SDZ6-Redna-14-2013-05-23.sp124">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Zakon seveda ima podporo, kar se mene tiče. Želim pa vas spomniti na to, koliko časa
               traja pri nas, da neko stvar spravimo v življenje. Minilo je že več kot leto dni, ko
               sem imel na notranjem ministrstvu v vlogi ministra za notranje zadeve tiskovno
               konferenco in sem govoril o tem, da je policija administrativno preobremenjena, in
               sem pokazal tisto znamenito pašteto. Takrat sva se z ministrom Pličaničem začela
               pogovarjati o tem, kaj bomo spremenili v Zakonu o kazenskem postopku in česa ne bomo,
               in izdelek, ki je danes pred nami, je pravzaprav rezultat tega. V tem zakonu smo
               uspeli dejansko z Ministrstvom za pravosodje vnesti tiste stvari, ki so nujno
               potrebne za razbremenitev dela tako tožilcev kot policistov. Če precej poenostavim,
               lahko rečem, da so nekateri policijski postopki za bagatelna kazniva dejanja enaki
               umoru. Se pravi, nekdo pride prijaviti tatvino paštete, kot sem rekel takrat, nekdo
               pa pride prijaviti umor, in če malo banaliziram, so postopki za oba primera enaki;
               enako število obrazcev in ne vem česa mora policist izpolniti. Imamo pa tudi kazniva
               dejanja, ki jih oškodovanci ne prijavljajo z namenom, da bi se preiskovala, ampak z
               namenom, da uredijo stvari na zavarovalnicah, in že vnaprej povedo, da jih vse ostalo
               nič ne zanima. Vsi ti primeri so v tem zakonu o kazenskem postopku zdaj urejeni in
               sem vesel, da je temu tako, ker bo to za tožilce in policiste kriminaliste pomenilo
               velike, ampak res velike administrativne razbremenitve. Verjetno bi si tožilci in
               policisti želeli še več teh administrativnih razbremenitev, ampak to je bil nek
               optimum, ki smo ga dosegli.</p>
               <p>Naj se zdaj vrnem k tistemu, kar je bilo na odboru črtano. Na odboru je koalicija z
               amandmajem črtala to snemanje in črtala je zapisnike v fizični, pisni obliki. Slišal
               sem kar nekaj sklicevanja koalicije, tudi predhodnica je o tem govorila, na to, češ,
               ni usklajeno s pravosodjem, ni usklajeno s sodno vejo oblasti. Ja, saj, veste, če
               bomo mi še kar naprej usklajevali s sodno vejo oblasti, bomo ostali v 18. stoletju.
               In pisanje zapisnikov – tisti, ki ste bili na sodiščih, natanko veste, kako to poteka
               – je sistem 18. stoletja, takrat so imeli pisalne stroje. Saj imamo vendar
               računalnike že kar nekaj časa. Imamo drugo tehniko, ki omogoča snemanje, in zakaj
               mora nekdo narekovati zapisnik, pa narekuje 500 strani zapisnika, nekdo piše 500
               strani zapisnika, zato da v tistem času vsi tisti, ki so v dvorani, čakajo, ker pač
               sodnik narekuje, če pa vendar lahko vse skupaj damo na en ključek ali pa na en cede
               in je vsem na razpolago.</p>
               <p>Ampak, hec je zdaj v tem, da je koalicija očitno popustila sodni veji oblasti in
               pravi, da ker z njimi ni usklajeno. Glejte, če bomo mi še dolgo usklajevali z njimi
               stvari, bo prepozno. Čas, ki ga živimo, govorim pa o teh najnovejših stvareh okoli
               pobega Tovšakove, nas zelo jasno opozarja na nekaj stvari. Poglejte si izjave
               sodstva, poglejte si izjave tožilstva. Tožilstvo reče ni predvidena – tožilec zavije
               oči, tako da je kar kaj na televiziji, kar ste lahko videli, odkimava z glavo,
               ozmerja novinarja in pove, da tudi če je bila napaka gospoda Furlana, niso predvidene
               sankcije. Niso predvidene sankcije! A ta isti tožilec pa vrže čez vrata tožilko iz
               Slovenj Gradca, ki je opozorila na napake v lastnih vrstah! Govorim o primeru koroške
               deklice. Tam ji je pa vrata pokazal! In je v nekaj dneh na cesti. A v tem primeru ni
               pa nič narobe! Če pa je bilo kaj narobe, kar bomo šele ugotovili po sistemu "vrana
               vrani ne izkljuje oči", pač ni nič predvidenega, da bi se kaj zgodilo. To je sistem,
               ki ga imamo. Z nekoliko stavko bom samo nekoliko širše ...</p>
               <p>Saj na sodiščih ni nič drugače. Popolnoma nič drugače! Naj vas spomnim na tisto, kar
               se že dopoldne govoril, primer stečajnega sodnika iz Krškega, ki se zmoti za 150
               tisoč evrov davkoplačevalskega denarja in plača stečajnega upravitelja. Nič, nobene
               sankcije! Glejte, dokler bomo mi z njimi usklajevali takšno malenkost, kot je pisanje
               zapisnikov in narekovanje zapisnikov, ki lahko 50 % prispeva k hitrejšim sodnim
               obravnavam, k hitrejšim sodnim postopkom, ker se bo snemal zvok, namesto da reče:
               "Počakajte malo, da narekujem zapisnik," in potem traja sodna obravnava traja 50 %
               dalj. Ampak, ni prav, da jim popustimo pri takšnih zadevah! In še enkrat ponavljam,
               čas, ki ga živimo – pa imam občutek, da je tudi v koaliciji in Vladi neko podobno
               razmišljanje, tudi na Gregorčičevi, če tam zdaj poteka tisti znameniti sestanek –, da
               je čas za akcijo. Čas za akcijo v smislu novega zakona o kazenskem postopku in če ga
               bomo z njimi usklajevali, gospe in gospodje, ga ne bomo nikoli uskladili! Tako kot
               nismo KZ z njimi uskladili leta, ne vem katerega že, 2008. Nikoli ga ne bomo
               uskladili, ker oni bodo želeli pisati samo tiste zapisnike, oni bodo želeli ne vem
               kaj vse, ker želijo ohraniti število delovnih mest sodnikov, ki jih imamo, kot veste,
               po najnovejših podatkih Evropske unije daleč, daleč največ. Več kot 2003, ko nas je
               okrcal nemški sodnik Dukoff, ki je rekel, da jih imamo 50 % več kot Nemci. Ob toliko
               večjih zaostankih.</p>
               <p>Gospodje, vem, da je čas za novi zakon o kazenskem postopku, v to sem globoko
               prepričan. Če ga bomo z njimi usklajevali, s sodno vejo oblasti, bomo na istem. Ne
               trdim, da ga ni treba usklajevati, seveda ga je treba usklajevati! Samo, mi imamo
               svojo glavo, kot se temu reče. Saj zadnje dni, se mi zdi, da pri sprejemanju teh
               zakonov nimamo kakšnih večjih težav na relaciji med koalicijo in opozicijo, kar nekaj
               zakonov je že bilo takšnih. Želel bi si, da bi bilo tudi v bodoče tako. Teorija, da v
               sodno vejo oblasti, ker oni so nam enakopravni, pa res ne smemo posegati – če bi ta
               teorija držala, potem sodniki nas ne smejo obsoditi. To ni res! Oni so samostojna
               veja oblasti zato, da sodijo. Mi pa smo samostojna veja oblasti zato, da predpisujemo
               zakone, po katerih bodo sodili. V smislu predpisovanja zakonov smo mi nad njimi, v
               smislu sojenja pa so seveda oni vsemogočni; in tudi prav je, da je tako. Kdaj pa
               kateri sodnik pride v Državni zbor in usklajuje z nami o višino kazni? Saj mu ni
               potrebno, saj je samostojna veja oblasti.</p>
               <p>Tako smo tudi mi samostojna veja oblasti v smislu predpisa, ki ga sprejmemo. Zakon o
               kazenskem postopku je v naših rokah in ne v njihovih. Oni lahko povedo svoje mnenje
               in čisto nič drugega. Poseg v zakon o kazenskem postopku, ne poseg, novi zakon o
               kazenskem postopku, kolikor jaz vem, se pripravlja že dve, tri leta, recimo, je
               nujnost. Zame bi bila to ena od prvih prioritet, ki bi jih ministrstvo moralo
               pripraviti in brez kakega velika usklajevanja z njimi, naj povedo svoje mnenje, mi
               naredimo svoje: sprejmimo Zakon o kazenskem postopku, ki bo boljši, hitrejši, ki bo
               bolj evropski, ki bo ukinil sodno preiskavo, jo prenesel na tožilce, dal večjo
               veljavo policiji, če želite, v predkazenskem postopku in tako dalje. S tem bomo
               prišli na pravo pot. Če pa bi uspeli še tisti korak, za katerega ne vem, kdaj bomo
               doživeli – ampak enkrat ga bomo, veste – to je poseg v ustavo. Poseg v ustavo 60
               poslancev, ki bo tudi na področju pravosodja naredil stanje nekoliko drugačno,
               predvsem pa, ki bo tam vzpostavil odgovornost. Ne bom govoril o trajnem mandatu, ne
               bom se tega posluževal, v principu pa ukinil trajni mandat in ga podelil po določenem
               času, ne pa prvi dan službe in prvo minuto službe, da imaš garantirano do 65. leta
               starosti. Ne nazadnje na univerzi natanko vemo, kdaj postane nekdo redni profesor, je
               pred tem treba veliko veliko in veliko narediti, nek sistem, ki bi v pravosodju
               sodnike pripeljal po tej poti do trajnega mandata, bi pa lahko bil drugačen. Predvsem
               pa vprašanje, bom rekel, delovanja sodišč.</p>
               <p>Naj vas spomnim, za to govornico sem leta 2009, 2010, 2011 ob sprejemanju Zakona o
               državnem tožilstvu govoril – o čem? Da mi rabimo močno tožilsko organizacijo, na čelu
               katere je generalni državni tožilec. V času, ko sem bil minister, smo skušali, ste me
               lahko slišali tudi v medijih, ko sem rekel, moramo dati gospodu Fišerju večja
               pooblastila, da bo lažje in bolje vodil tožilsko organizacijo. Kaj pa je včeraj
               rekel? Ali ste ga slišali, kaj je včeraj rekel? "A veste, tožilci so samostojni, jaz
               imam pa zelo omejena pooblastila." Jaz sem mu jih ponujal skozi zakon, pa jih ni
               hotel! Ustreza mu, da ni nič odgovoren in da reče: "No ja, ne bomo sankcionirali."
               Kot sveti Peter odloča o nekaterih zadevah.</p>
               <p>Da se vrnem k zakonu oziroma da zaključim ta moj prispevek. Skratka, zakon
               pozdravljam tak, kakršen je, hkrati obžalujem, da ste, bom rekel, počepnili kot kura
               pred sodstvom, zlasti v smislu zapisnikov, ker nimate nobenega razloga, da se
               zapisniki danes pišejo tako kot v 18. stoletju – bom tiho pri prenosih, tam mogoče
               res obstaja kakšen zadržek, ker te lahko nekdo, ki bo pričal za teboj, posluša.
               Tukaj, prosim, imajo verjetno prav. Pri pisanju zapisnikov nimajo prav! In žal mi je,
               da ste jim popustili v imenu neke sodne neodvisnosti. To ni neodvisnost pri pisanju
               zapisnikov.</p>
               <p>Čisto zadnje: novi ZKP, čas je pa zelo ugoden in zdi se mi, da je pravi čas, da to
               naredimo zelo zelo hitro. Torej, zakon bom podprl. Hvala.</p>
            </sp>
            <sp xml:id="SDZ6-Redna-14-2013-05-23.sp125">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Besedo dajem dr. Ljubici Jelušič.</p>
            </sp>
            <sp xml:id="SDZ6-Redna-14-2013-05-23.sp126">

               <speaker>DR. LJUBICA JELUŠIČ (PS SD):</speaker>

               <p>Najlepša hvala za besedo, spoštovana podpredsednica. Spoštovani kolegici
               predstavnici Ministrstva za pravosodje, kolegi in kolegice!</p>
               <p>Predlog zakona o spremembah in dopolnitvah Zakona o kazenskem postopku, kot je sedaj
               v tretji obravnavi, podpiram. Zavedam se, da precej pripomore k poenostavitvi
               nekaterih postopkov, ki zadevajo delo tako policistov kot tožilcev in seveda bistveno
               natančneje postaja jasno, kdo je odgovoren za nekatere stroške, ki nastajajo v sodnih
               postopkih. Pozdravljam tudi rešitve, ki so povezane s tem, da lahko policija že
               takrat, ko obstaja sum za kaznivo dejanje, posname oziroma fotografira morebitnega
               storilca, vzame prstne odtise, sluznico in tako naprej, tako da lahko potem dokaj
               hitro in pravočasno odreagira z iskanjem pravega storilca.</p>
               <p>Se pa zavedam, da ta zakon oziroma te dopolnitve, kot jih imamo sedaj pred seboj, so
               bistveno manj razburljive, kot so bile takrat, ko smo se prvič pogovarjali o njih, in
               sicer še takrat, ko jih je v obravnavo prinesla prejšnja vlada na začetku letošnjega
               leta. Danes je že več razpravljavcev opozorilo na to, katere stvari so bile za tretjo
               obravnavo izločene iz prvega predloga, in sicer tiste, ki so povezane z zvočnim,
               slikovnim snemanjem, potem s prenosi glavnih obravnav in s spreminjanjem klasičnega
               zapisnika v digitalni zapisnik. Se je pa pri vsem morebitnem nestrinjanju med
               koalicijo in opozicijo treba vendarle danes spomniti na neko trditev, ki jo je takrat
               izrekel na začetku leta pri prvi obravnavi v Državnem zboru takratni minister za
               notranje zadeve in odgovoren za tožilstvo, naš sedanji kolega dr. Vinko Gorenak, in
               sicer, ko je rekel, da bi prenos glavnih obravnav v bistvu pripomogel k nadzoru nad
               delovanje sodišč. No, in vprašanje nadzora je pravzaprav tisto, kar nas zadnje dni ne
               samo ob spremembah tega zakona, ampak tudi sicer pri nekaterih dogodkih močno žuli.
               Seveda smo v duhu kulture demokratičnega sistema zavezani spoštovanju delitve oblasti
               na sodno, zakonodajno in izvršno. Seveda tudi dobro vemo, da meje med temi tremi
               vejami oblasti v naši državi niso povsem, na vseh primerih, jasno določene. In je
               tudi dejstvo, da je zgodovina vzpostavljanja ravnovesij med temi tremi vejami oblasti
               vedno bila zgodovina boja za poseganje in preseganje meja in poseganje v delokrog
               druge veje oblasti.</p>
               <p>Sedaj smo pri vprašanju nadzora nad delovanjem sodne oblasti pred tem vprašanjem,
               ali je Vlada tista, ki lahko z nekaterimi svojimi postopki, zahtevami po odgovornosti
               poseže v sodno vejo oblasti. Minister dr. Pličanič je v intervjuju za časopis Večer,
               v današnji izdaji lahko to beremo, se mi zdi, da dokaj iskreno in pošteno povedal, da
               kot Vlada, kot minister za pravosodja nima prav veliko moči za poseg in za nadzor nad
               sodno vejo oblasti. Ali je več moči na strani zakonodajnega sistema? Nekateri
               pravite, da ja, da je treba samo napisati prave zakone. Spet drugi trdimo, da je
               treba tudi te zakone uskladiti s strokovno javnostjo in predvsem s tistimi, ki so
               predstavniki ali izvajalci potem teh zakonov. Seveda je tudi res, da je treba pri
               nastajanju zakonodaje delati tudi nekaj korakov naprej pred tistim, kar se danes
               izvaja. Torej, treba je poskrbeti za modernizacijo zakonodaje in preko nje tudi za
               modernizacijo delovanja, v tem primeru sodnega sistema. Mislim, da bomo morali skupaj
               poskrbeti za to tudi v zakonodajni veji, da ne bo potem treba ministru, tako kot je
               naredil kolega Pličanič, novinarjem odgovarjati, da sta Vlada in sodstvo podrejena
               slovenskim državljanom, davkoplačevalcem. Iz tega se da čutiti, da tudi on misli, da
               je edini in zadnji možni nadzornik slovenski državljan. Res je, da je edini in
               zadnji, pardon, da je zadnji nadzornik nad vsemi vejami oblasti slovenski državljan –
               v obeh spolih seveda. Toda nadzornikov pa bi moralo biti več. Eden od ključnih
               nadzorov – in tisti, ki ste sami profesionalci na različnih področjih, veste, eden
               ključnih nadzorov je vedno notranji strokovni nadzor.</p>
               <p>Upam, da bo tudi znotraj sodne profesije prišlo do vzpostavitve notranjega
               avtonomnega, vendar objektivnega nadzora nad delovanjem zaposlenih v tem sistemu. Ob
               pomoči, seveda, ustrezno pripravljene zakonodaje. Hvala.</p>
            </sp>
            <sp xml:id="SDZ6-Redna-14-2013-05-23.sp127">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednji je za razpravo na vrsti gospod Borut Ambrožič, pa ga ne vidim v dvorani,
               tako da bomo kar nadaljevali. Kar nekaj razpravljavcev se je odjavilo od razprave.
               Naslednji bi bil na vrsti gospod mag. Grims, tudi ne vidim. Za njim gospa Eva Irgl –
               tudi ne. Ali ima morda še predlagatelj željo po razpravi?</p>
               <p>Prosim, izvolite.</p>
            </sp>
            <sp xml:id="SDZ6-Redna-14-2013-05-23.sp128">

               <speaker>TINA BRECELJ:</speaker>

               <p>Hvala lepa za besedo.</p>
               <p>V bistvu bi želela samo dve dodatni pojasnili ali pa mogoče opozorili. Omejila se
               bom na novelo, ki jo imate pred seboj. Želela bi reči dvoje – eno je glede prenosov
               glavnih obravnav – in opozorila, da novela tega več ne vsebuje. Rada bi pojasnila, da
               gre tukaj predvsem za dilemo, ali lahko načelo javnosti postane oziroma pridobi nek
               normativ vrhovnega načela v kazenskem postopku. Namreč, treba je vedeti, da v
               kazenskem postopku imamo korelacijo številnih načel, naj omenim predvsem načelo
               domneve nedolžnosti in načelo materialne resnice. Torej, pri razmišljanju, kako
               urediti snemanje, prenose glavnih obravnav, je vendarle treba vzeti v obzir tudi to,
               v kakšnih medsebojnih relacijah načela kazenskega postopka so in morajo ostati.</p>
               <p>Drugo, kar bi želela izpostaviti, pa je digitalni zapisnik. Tukaj niti ne gre toliko
               za to, da bi se predlagatelj predvsem omejil na predloge oziroma opozorila strokovne
               javnosti. Gre tudi za to, da popolne odprave zapisnika, kot ga poznamo zdaj, ne pozna
               nobena primerjalno pravna ureditev. Narava zapisnika v kazenskem postopku je namreč
               dvojna: eno je zapis protokola poteka postopka, drugo pa je zapis vsebine izvedenih
               dokazov. V tem drugem delu se zapisnik lahko nadomesti z digitalnim oziroma se
               klasični zapisnik lahko nadomesti z digitalnim zapisom. Zakaj to še ni storjeno
               oziroma zakaj ta predlog še ni bil sprejet, je razlog predvsem tehnične narave.
               Namreč, oprema še ni ustrezna, da bi se to lahko izvajalo. Tako kot rečeno, v tem
               delu zapisnik lahko nadomestimo, v tistem prvem, kot zapis protokola in zapis vseh
               procesnih garancij postopka, ga pa vendarle popolnoma ni mogoče odpraviti, ker na ta
               način se popolnoma spremeni ali – če sem bolj radikalna – poruši celotna filozofija
               oziroma sistematika kazenskega postopka. Samo toliko. Hvala lepa.</p>
            </sp>
            <sp xml:id="SDZ6-Redna-14-2013-05-23.sp129">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Vsi prijavljeni razpravljavci, ki ste to želeli, ste dobili besedo. Sprašujem, če je
               morda še kakšna želja po razpravi, ker nam je ostalo še nekaj časa. Ne vidim želje po
               razpravi.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev.
               Državni zbor bo o predlogu zakona v skladu s časovnim potekom sejo Državnega zbora
               odločal danes, v okviru glasovanj, pol ure po prekinjeni 6. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SODELOVANJU V KAZENSKIH ZADEVAH Z DRŽAVAMI ČLANICAMI EVROPSKE UNIJE, REDNI
                  POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade. Gospa Tina Brecelj,
               državna sekretarka na Ministrstvu za pravosodje, izvolite.</p>
            </sp>
            <sp xml:id="SDZ6-Redna-14-2013-05-23.sp130">

               <speaker>TINA BRECELJ:</speaker>

               <p>Hvala lepa, gospa predsedujoča. Spoštovani, ponovno pozdravljeni!</p>
               <p>Na kratko bi vam želela predstaviti Predlog zakona o sodelovanju v kazenskih zadevah
               z državami članicami Evropske unije.</p>
               <p>Začela bom takole, veljavni zakon o sodelovanju v kazenskih zadevah z državami
               članicami Evropske unije je bil sprejet leta 2007, uporabljati pa se je začel v
               začetku leta 2008. Ureja sodelovanje v kazenskih zadevah med pristojnimi organi
               Republike Slovenije in pristojnimi organi držav članic Evropske unije. Z Zakonom o
               sodelovanju v kazenskih zadevah so bili v pravni red Republike Slovenije preneseni do
               takrat sprejeti pravni akti Evropske unije. Od sprejetja Zakona o sodelovanju v
               kazenskih zadevah, torej od leta 2007, so bili na ravni Evropske unije dodatno
               sprejeti pravni akti, ki vsebinsko posegajo na področje sodelovanja v kazenskih
               zadevah med pristojnimi organi držav članic Evropske unije.</p>
               <p>Na novo sprejeti pravni akti sistemsko posegajo v veljavni zakon in ti posegi so
               precejšnji. Glede na navedeno posamezni deli veljavnega zakona ne ustrezajo več
               spremenjenim standardom oziroma na novo sprejetim standardom Evropske unije. Zaradi
               potrebnih prilagoditev veljavnega besedila in hkrati z določitvijo postopkov v zvezi
               z novimi pravnimi akti Evropske unije bi se obseg novele bližal noveliranju tretjine
               obstoječega zakona. Zato, torej zaradi obsežnosti in vsebinske zahtevnosti sprememb,
               predlagamo nov zakon, ki bo povzel in na podlagi izkušenj iz prakse nadgradil
               implementacijo pravnih aktov Evropske unije, ki jih, kot rečeno, ureja že veljavni
               zakon, poleg tega pa bodo s tem predlogom zakona v notranji pravni red preneseni tudi
               po letu 2008 sprejeti pravni akti Evropske unije. Na novo so v predlogu zakona tako
               urejena med drugim naslednja področja: krepitev procesnih pravic v zvezi z načelom
               vzajemnega priznavanja sodnih odločb, izdanih v nenavzočnosti, evropski dokazni
               nalog, načelo vzajemnega priznavanja v zvezi s sodbami, s katerimi so izrečene
               zaporne kazni, za namen njihovega izvrševanja, preprečevanje in reševanje sporov o
               izvajanju pristojnosti v kazenskih zadevah, uporaba načela vzajemnega priznavanja
               odločb o nadzornih ukrepih, na primer, alternativni pripor, in zagotavljanje
               nadzorstva. Nazadnje naj omenim še, da se na novo v zakon dodajajo oziroma da nov
               zakon predvideva tudi evropski informacijski sistem kazenskih evidenc.</p>
               <p>Predloženo gradivo je v celoti usklajeno s pravosodnimi organi, ki bodo pretežno
               izvajali postopke na podlagi predloga zakona, usklajeno je tudi z Informacijskim
               pooblaščencem Republike Slovenije, Sodnim svetom in Zakonodajno-pravno službo. Hvala
               lepa.</p>
            </sp>
            <sp xml:id="SDZ6-Redna-14-2013-05-23.sp131">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Predlog zakona je obravnaval Odbor za pravosodje kot matično delovno telo.</p>
               <p>Za predstavitev poročila odbora dajem besedo predsedniku odbora mag. Branku Grimsu.
           </p>
            </sp>
            <sp xml:id="SDZ6-Redna-14-2013-05-23.sp132">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>Vsem lep pozdrav tudi v imenu Odbora za pravosodje, ki je na svoji 11. seji 8. maja
               2013 kot matično delovno telo obravnaval Predlog zakona o sodelovanju v kazenskih
               zadevah z državami članicami Evropske unije, ki ga je predložila Vlada v zakonodajni
               postopek, in sicer je minister za pravosodje kot predlagatelj v dopolnilni
               obrazložitvi poudaril, da se s predlaganim zakonom v notranji pravni red Republike
               Slovenije prenaša pravne akte Evropske unije na področju mednarodnega pravosodnega
               sodelovanja v kazenskih zadevah med državami članicami. Od začetka uporabe sedaj
               veljavnega zakona so bili namreč na ravni Evropske unije sprejeti pravni akti, ki
               terjajo vsebinske spremembe, hkrati pa se določena področja prenašajo oziroma urejajo
               na novo.</p>
               <p>V razpravi, ki je bila sorazmerno kratka, je bilo predvsem izpostavljeno vprašanje,
               kako bo s posredovanjem odločb domačega sodišča v priznanje izvršitev Republiki
               Hrvaški po njenem vstopu v Evropsko unijo, kar je glede na nekatera aktualna
               dogajanja zelo zanimivo vprašanje. S strani predstavnice predlagatelja, državne
               sekretarke, je bilo pojasnjeno, da bo po implementaciji okvirnih sklepov v pravni red
               Republike Hrvaške omogočeno, da bo Republika Slovenija za svojega državljana, ki je
               bil obsojen pred slovenskim sodiščem, pred izvršitvijo pa je pobegnil v Republiko
               Hrvaško, lahko tej državi posredovala sodno odločbo v priznanje in izvršitev pod
               enakimi pogoji, kot to velja za ostale članice države Evropske unije. Prav tako pa
               bodo olajšani postopki privedbe takšnega obsojenca na prestajanje kazni v Republiko
               Slovenijo.</p>
               <p>V nadaljevanju je odbor sprejel približno sto amandmajev k členom, večino predvsem
               redakcijske narave, na koncu pa soglasno potrdil besedilo v celoti. Državnemu zboru
               predlagam, da ta zakon, ker gre za usklajevanje s pravnim redom Evropske unije, tudi
               čim prej sprejme.</p>
            </sp>
            <sp xml:id="SDZ6-Redna-14-2013-05-23.sp133">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, gospa
               Marjana Kotnik Poropat.</p>
            </sp>
            <sp xml:id="SDZ6-Redna-14-2013-05-23.sp134">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, predsedujoča. Lep pozdrav vsem prisotnim!</p>
               <p>Poglavitni cilj zakona je prenos pravnih aktov Evropske unije na področju
               mednarodnega pravosodnega sodelovanja v kazenskih zadevah med državami članicami
               Evropske unije v pravni red Republike Slovenije. Ti, na novo sprejeti evropski akti
               namreč zahtevajo vsebinske in sistemske spremembe našega veljavnega zakona iz leta
               2007. Glavne spremembe se vpeljujejo na področju priznavanja in izvrševanja sodb,
               naloga za prijetje in predajo, pravne pomoči in sodelovanja z evropsko pravno mrežo.
               V Poslanski skupini DeSUS podpiramo vsako izboljšavo v smeri povečanja učinkov
               mednarodnega sodelovanja v kazenskih zadevah, saj se zavedamo, da je zahtevnost neke
               kazenske zadeve, ko le-ta prestopi meje in postane zadeva mednarodna, bistveno
               povečana, kot če gre za nacionalno locirano zadevo.</p>
               <p>Iz tega razloga in seveda zaradi temeljnega namena novega zakona, ki je, kot rečeno,
               v prenosu mednarodnih pravih aktov v interno zakonodajo Republike Slovenije, v
               Poslanski skupini DeSUS predlagani zakon podpiramo. Hvala.</p>
            </sp>
            <sp xml:id="SDZ6-Redna-14-2013-05-23.sp135">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Sedaj ima besedo Poslanska skupina Nove Slovenije, gospa Iva Dimic.</p>
            </sp>
            <sp xml:id="SDZ6-Redna-14-2013-05-23.sp136">

               <speaker>IVA DIMIC (PS NSi):</speaker>

               <p>Hvala za besedo, spoštovana podpredsednica. Predstavniki Vlade, kolegice in
               kolegi!</p>
               <p>S prostim pretokom blaga in znotraj Evropske unije so čedalje pogostejši primeri, ko
               se storilci kaznivih dejanj izogibajo kazenskemu ali tudi prekrškovnemu postopku in
               izvršitvi izrečene sankcije z menjavanjem držav prebivališča znotraj Evropske unije.
               Za preprečitev takšnega stanja je treba učinkovito medsebojno sodelovanje držav
               članic Evropske unije, ki je v Sloveniji zakonsko urejeno že od leta 2007 dalje.</p>
               <p>Danes obravnavani novi Zakon o sodelovanju v kazenskih zadevah z državami članicami
               Evropske unije vsebinsko pomeni sinhronizacijo zakonodaje s sedaj veljavno evropsko
               zakonodajo. Prenova tega področja je pogojena s sprejetimi pravnimi akti Evropske
               unije po letu 2008, ki so sodelovanje držav članic urejali na drugačen način od sedaj
               veljavnega istoimenskega zakona, sprejetega v letu 2007. Svet Evropske unije je
               namreč v tem času sprejel več okvirnih sklepov in sklepov, s katerimi je posegel na
               področje sodelovanja držav članic Evropske unije na področju pravosodja, s ciljem
               urediti vzajemno pomoč med državami in zagotoviti čim večji obseg vzajemnega
               priznavanja aktov, ki so pomembni za tek kazenskega postopka, zlasti pa priznavanje
               sodb sodišč drugih držav članic Evropske unije.</p>
               <p>Pomembna novost, ki jo uveljavlja navedeni zakon, je, da države članice nimajo več
               diskrecijske pravice odločanja o tem, ali bodo prevzele izvršitev sodb sodišč drugih
               držav članic Evropske unije. Torej, zaprošena država mora kazensko sankcijo, izrečeno
               v drugi državi članici, izvršiti, razen če obstajajo v zakonu taksativno našteti
               razlogi za zavrnitev. Med državami članicami obstajajo namreč velike razlike v
               procesih pravicah, zato mora biti med državami medsebojno zaupanje na tem področju,
               ki se s tem predpisom uzakonja. Naveden zakon pomeni vsebinsko preseganje starega
               pravnega formalizma, ki ga je mogoče bilo zagovarjati še po do sedaj veljavni
               zakonodaji.</p>
               <p>Dodajam pa še, da je na področju učinkovitega boja proti mednarodnemu kriminalu
               potrebno sodelovanje ne le z državami članicami Evropske unije, pač pa tudi s
               tretjimi državami. To sodelovanje je sicer urejeno z mednarodnimi pogodbami, vendar
               so prav razlike v ureditvi procesnega prava oziroma, bolje rečeno, v zagotavljanju
               procesnih pravic obdolžencem pogosto še večje kot med državami članicami Evropske
               unije. Tako se dogaja, da ostajajo tudi v naši državi nekaznovana celo najnevarnejša
               kriminalna dejanja. Na tem področju bo potrebno poenotenje držav članic Evropske
               unije glede standardov procesnih pravic obdolžencev, da bodo države članice Evropske
               unije, tudi Slovenija, učinkovite v boju proti mednarodnemu kriminalu.</p>
               <p>Poslanci Poslanske skupine Nove Slovenije bomo Predlog zakona o sodelovanju v
               kazenskih zadevah z državami članicami Evropske unije podprli.</p>
            </sp>
            <sp xml:id="SDZ6-Redna-14-2013-05-23.sp137">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Pozitivna Slovenija gospa Maša Kociper.</p>
            </sp>
            <sp xml:id="SDZ6-Redna-14-2013-05-23.sp138">

               <speaker>MAŠA KOCIPER (PS PS):</speaker>

               <p>Spoštovani!</p>
               <p>Kot je bilo že povedano, predlog obravnavanega zakona je pripravljen na podlagi
               sprememb evropske zakonodaje na tem področju, ki so zahtevale uskladitev, zlasti
               vsebinsko, naše zakonodaje z evropskim pravnim redom. Glede na obseg novosti, ki jih
               določajo ti pravni akti Evropske unije, bi posamezni deli zakona tako globoko
               posegali v vsebino in jo tako obširno spreminjali, da je bilo potrebno sprejeti nov
               zakon, ne pa samo novele prejšnjega besedila.</p>
               <p>Novi zakon med drugim razširja načelo vzajemnega priznavanja tudi na priznavanje in
               izvrševanje sodb v kazenskih zadevah, s katerimi so izrečene zaporne kazni ali
               ukrepi, ki vključujejo odvzem prostosti, pogojnih odločb z varstvenim nadzorom,
               odločb o pogojnem odpustu z varstvenim nadzorom, ukrepom za zagotovitev obdolženčeve
               navzočnosti in uspešno izvedbo kazenskega postopka.</p>
               <p>Predlog zakona bo poenostavil tudi poslovanje oziroma sodelovanje pravosodnih
               organov naše države s pristojnimi organi drugih držav, saj uvaja enotne obrazce za
               različne oblike sodelovanja, omejuje razloge za zavrnitev, postavlja časovne roke za
               posamezna procesna opravila in predpisuje neposredno informiranje in obveščanje kot
               temeljno pravilo sodelovanje pristojnih organov držav; se pravi, ne preko
               posrednikov, ampak direktno. Več sprememb prinaša tudi na področju Eurojusta, med
               drugim so spremembe osredotočene na urejanje predpostavk oziroma okoliščin, na
               podlagi katerih lahko pristojni organi Republike Slovenije zaradi lažje ter
               učinkovitejše izvedbe kazenskega postopka zaprosijo za pomoč pri nacionalnem
               predstavniku Eurojusta. Ta pravna pomoč in izvršitev teh pravnih dejanj na podlagi te
               mednarodne pravne pomoči ter medsebojno sodelovanje bo omogočeno sedem dni v tednu in
               24 ur na dan. Zavedati se moramo namreč, da je Slovenija od vstopa v Evropsko unijo
               in še posebej od podpisa Lizbonske pogodbe del Evropske unije in da je Evropska unija
               postala skupni prostor za vse državljane članice Evropske unije, ki se lahko po tem
               območju prosto gibljejo in se v tem smislu glede na vsebino tega zakona tudi
               izogibajo roki pravice.</p>
               <p>Sodelovanje vseh članic pri preprečevanju, odkrivanju, preiskovanju in zatiranju
               kriminalitete dobi v tem kontekstu prav poseben pomen in ga je potrebno vsakič znova
               in odločno podpreti. V Poslanski skupini Pozitivne Slovenije bomo tako predlog
               podprli, saj menimo, da se bo poenotenje, formaliziranje in krepitev sodelovanja tako
               organov pregona kot organov sodne oblasti na kazenskem področju pozitivno
               reflektiralo tudi na krepitev pravne države pri nas v Republiki Sloveniji. Hvala.
           </p>
            </sp>
            <sp xml:id="SDZ6-Redna-14-2013-05-23.sp139">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke mag. Branko Grims.</p>
            </sp>
            <sp xml:id="SDZ6-Redna-14-2013-05-23.sp140">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Še enkrat vsem lep pozdrav v imenu Poslanske skupine Slovenske demokratske stranke.
               Kriminal ne pozna meja, to je eno od dejstev, ki jih spremljajo proces globalizacije
               že dolgo časa. Slovenija pa je dobila v zadnjem obdobju zelo neprijeten sloves
               države, ki je izjemno neučinkovita pri izvajanju postopkov, ko gre za kazenske
               zadeve. Znani so primeri, ko so s pomočjo nekaterih služb celo izsledili nekatere
               najtežje kriminalce, osumljene kriminalnih dejanj, povezanih z drogo, prizadetim
               zdravjem in celo življenjem ljudi, pa so bili zaradi procesnih razlogov oproščeni in
               odšli. Znani so primeri, ko so ljudi iskali z mednarodnimi tiralicami, pa je zaradi
               neukrepanja slovenskega pravosodja prišlo do tega, da so ti nemoteno spet zapustili
               slovensko ozemlje, čeprav so bili opaženi. Znani so primeri, ko so posamezniki ali v
               zadnjem primeru posameznica v kazenskem postopku in tudi lahko nemoteno zapustijo
               državo Slovenijo. Vse to seveda odraža na nek način dejstvo, da ko gre za vprašanje
               kazenske politike, kazenskih sankcij in pravosodja v celoti, nismo država, ki bi bila
               Evropi za zgled, ampak žal ravno obratno. Ta negativen sloves deluje v zelo slabi
               smeri tudi na mnogih drugih področjih, tudi ko gre za vprašanje gospodarskega
               sodelovanja, pa seveda iskanja političnih in vseh drugih zavezništev. Zaradi tega
               razloga je izjemno pomembno, da se te stvari popravijo in da se čim prej ustrezno
               uredijo. Slovenija je enakopraven del Evropske unije in seveda je, ko gre za katero
               koli področje družbenega življenja, dolžna spoštovati standarde, ki veljajo v
               Evropski uniji, in jih izvajati v celoti tudi na svojem ozemlju.</p>
               <p>S tega vidika je dobrodošla novost predlog zakona o sodelovanju v kazenskih zadevah
               s članicami Evropske unije, saj povzema mnoge pač pravne akte Evropske unije,
               nekatere nove uvaja v slovenski pravni red in kot najpomembnejše bi podčrtal večji
               okvir, poglobljeno sodelovanje, prav ko gre za vprašanje kazenskih zadev in za
               izrekanje oziroma izvajanja kazenskih sankcij v kazenskih zadevah. Iz tega razloga je
               tudi dobro, da gre za nov zakon, da ne prihaja do novele, ki bi praktično spremenila
               tretjino ali pa še več obstoječega zakona, saj je to za vse, ki se morajo s tem
               soočiti ali profesionalno ali kakor koli drugače, to seveda dobro.</p>
               <p>Zaradi vseh teh razlogov bomo v Poslanski skupini SDS predlagani zakon tudi podprli.
           </p>
            </sp>
            <sp xml:id="SDZ6-Redna-14-2013-05-23.sp141">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Sedaj pa ima besedo gospod Mirko Brulc v imenu Poslanske skupine Socialnih
               demokratov.</p>
            </sp>
            <sp xml:id="SDZ6-Redna-14-2013-05-23.sp142">

               <speaker>MIRKO BRULC (PS SD):</speaker>

               <p>Spoštovani!</p>
               <p>Obravnavani Predlog zakona o sodelovanju v kazenskih zadevah z državami članicami
               Evropske unije bomo poslanci in poslanke Socialnih demokratov podprli. Za bolj
               podrobno predstavitev tako obsežnega zakona, kot je Predlog zakona o sodelovanju v
               kazenskih zadevah z državami članicami Evropske unije, ni časa. Vseeno pa bi v uvodu
               poudaril, da je bil veljavni Zakon o sodelovanju v kazenskih zadevah z državami
               članicami Evropske unije sprejet leta 2007, uporablja pa se ga pri nas od začetka
               leta 2008. V teh petih letih ni bilo nikakršnih posegov v ta zakon, je pa po pregledu
               veljavnega zakona in tega, katerega danes obravnavamo, slednji precej obsežnejši, saj
               vsebuje kar 239 členov. Prejšnji, stari zakon pa ima 126 členov.</p>
               <p>Poglaviten cilj tega predloga je prenos v sami obrazložitvi zakona predstavljen
               pravnih aktov Evropske unije na področju mednarodnega pravosodnega sodelovanja v
               kazenskih zadevah med državami članicami v notranji pravni red Republike Slovenije.
               Ta obsežen dokument ureja evropski nalog za prejetje in predajo, skupne preiskovalne
               skupine, poudarjeno je sodelovanje z Eurojustom in Evropsko pravosodno mrežo,
               vzajemno priznavanje denarnih kazni, izvrševanje sklepov o zaseganju odvzema
               premoženjske koristi, izmenjavo podatkov iz kazenskih evidenc in še nekatera druga
               vprašanja. V času od leta 2007 oziroma leta 2008 so bili na ravni EU sprejeti še novi
               pravni akti in jih je treba vnesti v naš pravni red. Razlog za tako obsežnejši
               predlog zakona pa je tudi v nekaterih novih področjih, ki se nanašajo na krepitev
               procesnih pravic v zvezi z načelom vzajemnega priznavanja sodnih odločb, izdanih v
               nenavzočnosti, evropski dokazni nalog, načelo vzajemnega priznavanja v zvezi s
               sodbami, s katerimi se izrečene zaporne kazni, za namen njihovega izvrševanja,
               preprečevanja in reševanja sporov o izvajanju pristojnosti v kazenskih zadevah,
               uporaba načela vzajemnega priznavanja odločb o nadzornih ukrepih kot alternativami
               priporov in zagotavljanje nadzorstva v evropski informacijski sistem kazenskih
               evidenc.</p>
               <p>Na matičnem delovnem telesu je bilo s strani ministrstva tudi pojasnjeno, da bo na
               predlog tega zakona lahko Republika Slovenija za svojega državljana, ki je bil
               obsojen pred slovenskim sodiščem, lahko tudi v drugi državi članici posredovala
               odločbo, s katero je bila kazen izrečena in se bo ta kazen lahko izvršila tudi v
               državi, v kateri se bo slovenski obsojeni državljan lahko nahajal, kar pomeni tudi
               to, če se državljan ne bo pripeljal v Slovenijo in bo v Sloveniji izrečena kazen
               lahko izvršena pod istimi pogoji tudi v tisti državi članici EU, seveda pod pogojem,
               če se bodo organi države EU strinjali s tem, da to sodbo in potrdilo sprejmejo in bo
               kazen lahko tam izvršena, če bo to omogočilo obsojencu, da bo tam bolj ostal v stiku
               s svojimi sorodniki in prijatelji, ki ga lahko tudi obiskujejo. To so pogoji, po
               katerih lahko po tem členu prestaja kazen v drugi državi. Olajšani so tudi postopki,
               da se obsojenca, če ti pogoji ne bodo izpolnjeni, iz države EU pripelje v Slovenijo
               na prestajanje kazni.</p>
               <p>Kot rečeno, Socialni demokrati bomo ta zakon podprli. Hvala.</p>
            </sp>
            <sp xml:id="SDZ6-Redna-14-2013-05-23.sp143">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Državljanske liste gospod Rihard Braniselj.</p>
            </sp>
            <sp xml:id="SDZ6-Redna-14-2013-05-23.sp144">

               <speaker>RIHARD BRANISELJ (PS DL):</speaker>

               <p>Hvala, podpredsednica.</p>
               <p>Veljavni zakon o sodelovanju v kazenskih zadevah z državami članicami Evropske unije
               je bil sprejet leta 2007, uporabljati pa se je začel leta 2008. Ureja sodelovanje v
               kazenskih zadevah med pristojnimi organi Republike Slovenije in pristojnimi organi
               drugih držav članic Evropske unije in so bili v pravni red Republike Slovenije
               preneseni do takrat sprejeti pravni akti Evropske unije. Od sprejetja zakona so bili
               na ravni Evropske unije še dodatno sprejeti pravni akti, ki vsebinsko posegajo na
               področje sodelovanja v kazenskih zadevah med pristojnimi organi držav članic in
               Evropske unije. Na novo sprejeti pravni akti sistemsko posegajo v sedaj veljavni
               zakon, pri čemer načelo vzajemnega priznavanja razširi tudi na priznavanje in
               izvrševanje sodb v kazenskih zadevah, s katerimi so izrečene zaporne kazni ali
               ukrepi, ki vključujejo odvzem prostosti, pogojnih odločb z varstvenim nadzorstvom,
               odločb o pogojnem odpustu z varstvenim nadzorstvom, ukrepov za zagotovitev
               obdolženčeve navzočnosti in uspešno izvedbo kazenskega postopka. Sprejet pa je bil
               tudi pravni akt, namenjen krepitvi procesnih pravic oseb v kazenskem postopku.</p>
               <p>Glede na vse navedeno, posamezni deli veljavnega zakona ne ustrezajo več
               spremenjenim standardom oziroma na novo sprejetim standardom Evropske unije. Zaradi
               potrebnih prilagoditev veljavnega besedila in hkrati z določitvijo postopkov v zvezi
               z novimi pravnimi akti Evropske unije bi se obseg novele, če bi prišlo do
               noveliranja, bližal noveliranju praktično tretjine ali celo več obsega veljavnega
               zakona. Hkrati bi besedilo zakona postalo nepregledno in težavno za uporabo, zato je
               predlagan nov zakon. Že zdaj veljavni zakon ureja evropski nalog za prijetje in
               predajo, skupne preiskovalne ukrepe oziroma skupine, sodelovanje z Eurojustom in
               Evropsko pravosodno mrežo, vzajemno priznavanje denarnih kazni, izvrševanje sklepov o
               zasegu in odvzemu premoženjske koristi, izmenjavo podatkov iz kazenskih evidenc in še
               in še. Na novo je poleg navedenega in v zakon umeščeno tudi krepitev procesnih pravic
               v zvezi z načelom vzajemnega priznavanja sodnih odločb, izdanih v nenavzočnosti,
               evropski dokazni nalog, načelo vzajemnega priznavanja v zvezi s sodbami, s katerimi
               so izrečen zaporne kazni, za namen njihovega izvrševanja, preprečevanje in reševanje
               sporov o izvajanju pristojnosti v kazenskih zadevah, področje uporabe načela
               vzajemnega priznavanja odločb o nadzornih ukrepih, kot alternativami priporu in
               zagotavljanja nadzorstva in področje evropskega informacijskega sistema kazenskih
               evidenc.</p>
               <p>Zakon, ki ga imamo pred seboj, je v celoti usklajen s pravosodnimi organi, ki bodo
               pretežno izvajali postopke na podlagi tega zakona, informacijsko pooblaščenko, Sodnim
               svetom in Zakonodajo-pravno službo Državnega zbora.</p>
               <p>Glede na vse navedeno Poslanska skupina Državljanske liste najavlja podporo temu
               zakonu. Hvala lepa.</p>
            </sp>
            <sp xml:id="SDZ6-Redna-14-2013-05-23.sp145">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>S tem smo končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga
               zakona. Glasovanje o predlogu zakona bomo v skladu s časovnim potekom seje Državnega
               zbora opravili čez pol ure v okviru glasovanj.</p>
               <p>S tem prekinjam to točko dnevnega reda.</p>
               <p>Prekinjam tudi 14. sejo Državnega zbora, ki jo bomo z glasovanji nadaljevali ob 14.
               uri in 30 minut.</p>
               <stage>(Seja je bila prekinjena ob 14.01 in se je nadaljevala ob 14.30.)</stage>
            </sp>
            <sp xml:id="SDZ6-Redna-14-2013-05-23.sp146">

               <speaker>PODPREDSEDNICA POLONCA KOMAR:</speaker>

               <p>Spoštovane kolegice poslanke, kolegi poslanci, gospe in gospodje!</p>
               <p>Nadaljujemo prekinjeno sejo Državnega zbora. Prehajamo na glasovanja Državnega zbora
               o predlogih odločitev. Poslanke in poslance prosim, da preverite delovanje
               glasovalnih naprav. <title>Nadaljujemo s prekinjeno 2. točko dnevnega reda 
                  to je z obravnavo Predloga zakona o spremembah in dopolnitvah Zakona o finančnem
                  poslovanju v postopkih zaradi insolventnosti in prisilnem prenehanju, 
                  nujni postopek</title>
               </p>
               <p>Nadaljujemo z drugo obravnavo, to je z odločanjem o vloženih amandmajih, ki ga bomo
               opravili na podlagi pregleda vloženih amandmajev z dne 23. 5. 2013, ki ste ga prejeli
               na e-klop.</p>
               <p>Prehajamo na odločanje. Najprej o amandmaju poslanskih skupin Pozitivna Slovenija,
               Socialni demokrati, Državljanske liste, Demokratične stranke upokojencev, in sicer k
               3. členu. Prehajamo na odločanje. Glasujemo. Konec glasovanja. Navzočih je 81 poslank
               in poslancev, za je glasovalo 79, proti ni glasoval nihče.</p>
               <p><stage>(Za je glasovalo 79.)</stage> <stage>(Proti nihče.)</stage></p>
               <p>Amandma je sprejet.</p>
               <p>Nadaljujemo z glasovanjem k 13. členu. Prehajamo na odločanje o amandmaju k 13.
               členu, to je amandma poslanskih skupin Pozitivne Slovenije, Socialnih demokratov,
               Državljanske liste, Demokratične stranke upokojencev. Če bo ta amandma sprejet, se
               šteje, da je bil sprejet tudi amandma pod točko dva.</p>
               <p>Prehajamo na odločanje. Glasujemo. Navzočih je 81 poslank ali poslancev, za je
               glasovalo 80 poslank ali poslancev, proti ni glasoval nihče.</p>
               <p><stage>(Za je glasovalo 80.)</stage> <stage>(Proti nihče.)</stage></p>
               <p>Amandma je sprejet.</p>
               <p>Prehajamo na glasovanje oziroma odločanje o amandmaju k 15. členu. To je amandma
               poslanskih skupin Pozitivne Slovenije, Socialnih demokratov, Državljanske liste in
               Demokratične stranke upokojencev. Ta amandma je vsebinsko povezan z amandmaji istega
               predlagatelja k 16., 17. in 19. členu ter za novi 73.a člen. Če ta amandma ni
               sprejet, postanejo ostali navedeni amandmaji brezpredmetni. Če je ta amandma sprejet,
               postane amandma pod točko dva in vsi z njim povezani amandmaji brezpredmetni.</p>
               <p>Prehajamo na odločanje. Glasujemo. Navzočih je 82 poslank ali poslancev, za je
               glasovalo 74 poslank ali poslancev, proti jih je glasovalo 5.</p>
               <p><stage>(Za je glasovalo 74.)</stage> <stage>(Proti 5.)</stage></p>
               <p>Amandma je sprejet.</p>
               <p>Nadaljujemo z glasovanjem, in sicer prehajamo ... Oprostite, še to poudarimo, da je
               amandma pod številko dva seveda nepredmeten.</p>
               <p>Sedaj prehajamo na glasovanje k 16. členu, predlagatelji so poslanske skupine
               Pozitivna Slovenija, Socialnih demokratov, Državljanske liste in Demokratične stranke
               upokojencev Slovenije. Ta amandma je vsebinsko povezan z amandmaji istega
               predlagatelja k 15., 17. in 19. členu ter za novi 73.a člen. Če ta amandma istega
               predlagatelja k 15. členu ni bil sprejet, je ta amandma brezpredmeten.</p>
               <p>Prehajamo na odločanje. Glasujemo. Navzočih je 84 poslank ali poslancev, za je
               glasovalo 82 poslank ali poslancev, proti ni glasoval nihče.</p>
               <p><stage>(Za je glasovalo 82.)</stage> <stage>(Proti nihče.)</stage></p>
               <p>Amandma je sprejet.</p>
               <p>Prehajamo na odločanje k 17. členu poslanskih skupin Pozitivna Slovenija, Socialnih
               demokratov, Državljanske liste in Demokratične stranke upokojencev Slovenije. Ta
               amandma je vsebinsko povezan z amandmaji istega predlagatelja k 15., 16. in 19. členu
               ter za novi 73.a člen. Če amandma istega predlagatelja k 15. členu ni bil sprejet, je
               ta amandma brezpredmeten.</p>
               <p>Prehajamo na odločanje. Glasujemo. Navzočih je 84 poslank ali poslancev, za je
               glasovalo 78 poslank ali poslancev, proti so glasovali 4.</p>
               <p><stage>(Za je glasovalo 78.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju k 19. členu, katerega predlagateljice so
               poslanske skupine Pozitivne Slovenije, Socialnih demokratov, Državljanske liste in
               Demokratične stranke upokojencev Slovenije. Če bo sprejet ta amandma, bo postal
               amandma pod točko 2 in z njim povezan amandma Poslanske skupine Slovenske demokratske
               stranke k 75. členu brezpredmeten.</p>
               <p>Glasujemo. Navzočih je 80 poslank in poslancev, za je glasovalo 72, proti 6.</p>
               <p><stage>(Za je glasovalo 72.)</stage> <stage>(Proti 6.)</stage></p>
               <p>Ugotavljam, da je amandma sprejet.</p>
               <p>V odločanje dajem amandma k 29. členu, predlagateljica tega amandmaja je Poslanska
               skupina Slovenske demokratske stranke.</p>
               <p>Glasujemo. Navzočih je 82 poslank in poslancev, za je glasovalo 63, proti 17.</p>
               <p><stage>(Za je glasovalo 63.)</stage> <stage>(Proti 17.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju k 70. členu, predlagateljice amandmaja so
               poslanske skupine Pozitivne Slovenije, Socialnih demokratov, Državljanske liste in
               Demokratične stranke upokojencev.</p>
               <p>Glasujemo. Navzočih je 82 poslank in poslancev, za je glasovalo 80, proti nihče.</p>
               <p><stage>(Za je glasovalo 80.)</stage> <stage>(Proti nihče.)</stage></p>
               <p>Ugotavljam, da je amandma sprejet. S tem je postal amandma k 72. členu
               brezpredmeten.</p>
               <p>Prehajamo na odločanje o amandmaju k 75. členu. Ker je sprejet amandma koalicijskih
               poslanskih skupin k 19. členu, je amandma k 75. členu brezpredmeten.</p>
               <p>Prehajamo na odločanje o amandmaju k 73.a členu. Predlagateljice tega amandmaja so
               poslanske skupine Pozitivne Slovenije, Socialnih demokratov, Državljanske liste in
               Demokratične stranke upokojencev. Ta amandma je vsebinsko povezan z amandmaji istih
               predlagateljev k 15., 16., 17. in 19. členu. Če amandma k 15. členu ni bil sprejet,
               je ta amandma brezpredmeten.</p>
               <p>Glasujemo. Navzočih je 82 poslank in poslancev, za je glasovalo 75, proti 4.</p>
               <p><stage>(Za je glasovalo 75.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>S tem smo končali ta del glasovanja.</p>
               <p>Ugotavljam, da je Državni zbor v drugi obravnavi sprejel amandmaje k 3., 13., 15.,
               16., 17., 19., 29., 70. in 73.a členu dopolnjenega predloga zakona. Sprašujem
               kvalificirane predlagatelje, ali nameravajo k tem členom vložiti amandmaje. Ne.</p>
               <p>Prehajamo na <title>tretjo obravnavo</title> predloga zakona. Ugotavljam, da k predlogu
               zakona za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista obvestili, da bi bil zaradi amandmajev,
               sprejetih v drugi obravnavi, predlog zakona neusklajen.</p>
               <p>Prehajamo na odločanje o predlogu zakona. Glasujemo. Prekinjam glasovanje. Želi kdo
               v imenu poslanske skupine obrazložiti glas? Da.</p>
               <p>Dr. Vinko Gorenak v imenu Slovenske demokratske stranke, izvolite.</p>
            </sp>
            <sp xml:id="SDZ6-Redna-14-2013-05-23.sp147">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Zelo na kratko. To je en redkih zakonov, ki smo ga tako soglasno sprejeli, ne bomo
               vlagali novih amandmajev in da bo čim prej v veljavi. To je dobro. So ga podprli, kot
               vidim, mi ga bomo podprli tudi v končni verziji, ker to je vendarle zakon, ki bi
               moral biti sprejet leta 2008 ali pa leta 2009, takrat bi še bil čas.</p>
               <p>Hkrati moram spomniti vse tiste poslance, ki ste v prejšnjem mandatu bili z nami, da
               smo na odboru, ki sem ga sam vodil, za notranjo politiko, javno upravo in pravosodje
               neštetokrat razpravljali o stečajnih upraviteljih. Neštetokrat! Neštetokrat smo tudi
               opozarjali na napake, ki jih je danes gospa Jerajeva nekako povzela, vsaj v segmentu
               odvetnikov, in neštetokrat smo vlagali amandmaje, se trudili – ampak ni bilo nič. Iz
               tega ni bilo nič, ker je preprosto takratna koalicija z ministrom Zalarjem povozila
               vse. Prepričan sem, da je na ta račun bilo zapravljenih nekaj 10 tisoč delovnih mest.
               Minister Pličanič je šel v drugo smer, kot ste videli, pripravil je novelo, ki je
               dobra, novelo, ki smo ji vsi na nek način pritrjevali, ampak ta novela predstavlja
               dejansko prvi korak. Predvsem bo zagotovo treba, tako je tudi obljubili, narediti ali
               nove spremembe ali prinesti nov zakon, ki bi moral vključevati po našem mnenju tudi
               disciplinsko odgovornost stečajnih upraviteljev, ki smo jo imeli do leta 2009
               uzakonjeno tako, da stečajni upravitelji niso odločali sami o svojih grehih, ker
               "vrana vrani ne izkljuje oči", kot pravijo. Leta 2009 oziroma 2010 pa je prejšnja
               koalicija na predlog gospoda Zalarja vse skupaj potisnila stečajnim upraviteljem
               oziroma zbornici. Tudi ta del bi morali popraviti. Pričakujem, da ga bomo z novim
               zakonom ali kakšno novo novelo tudi popravili. Seveda vse v cilju hitrejših,
               učinkovitejših, boljših postopkov, zlasti varovanja pravic delavcev kot tudi upnikov.
               To je pomembno, torej ta zakon ali takšna določila smo potrebovali nekaj let nazaj.</p>
               <p>Upam, da bomo v bodoče hitrejši, zlasti pri nekaterih drugih zakonih, to je tudi
               Zakon o kazenskem postopku,o katerem sem govoril malo prej pri razpravi.</p>
               <p>Mi bomo zakon podprli. Hvala.</p>
            </sp>
            <sp xml:id="SDZ6-Redna-14-2013-05-23.sp148">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Lahko preidemo na glasovanje? Pričenjamo glasovanje.</p>
               <p>Glasujemo. Navzočih je 85 poslank in poslancev, za je glasovalo 84, proti ?.</p>
               <p><stage>(Za je glasovalo 84.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Odbor za pravosodje predlaga Državnemu zboru, da na
               podlagi drugega odstavka 153. člena Poslovnika Državnega zbora sprejme naslednji
               sklep: Zakonodajno-pravna služba pripravi uradno prečiščeno besedilo Zakona o
               finančnem poslovanju v postopkih zaradi insolventnosti in prisilnem prenehanju. Lahko
               preidemo na glasovanje?</p>
               <p>Glasujemo o tem sklepu. Navzočih je 85 poslank ali poslancev, za je glasovalo 85
               poslank ali poslancev.</p>
               <p><stage>(Za je glasovalo 85.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 5. točko dnevnega reda, to je s tretjo obravnavo Predloga zakona o spremembah in
                  dopolnitvah Zakona o kazenskem postopku.</title>
               </p>
               <p>Prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih v drugi obravnavi na matičnem delovnem telesu ali na
               seji Državnega zbora, predlog zakona neusklajen. Lahko preidemo na glasovanje?</p>
               <p>Glasujemo. Navzočih je 86 poslank ali poslancev, za je glasovalo 86 poslank ali
               poslancev.</p>
               <p><stage>(Za je glasovalo 86.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 6. točko dnevnega reda, to je s tretjo obravnavo Predloga zakona o sodelovanju v
                  kazenskih zadevah z državami članicami Evropske unije v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakon niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Lahko preidemo na glasovanje?</p>
               <p>Glasujemo. Navzočih je 86 poslank ali poslancev, za je glasovalo vseh 86 poslank ali
               poslancev.</p>
               <p><stage>(Za je glasovalo 86.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 9. točko dnevnega reda, to je z obravnavo Posebnega poročila varuha človekovih
                  pravic, Zagovornik – glas otroka.</title>
               </p>
               <p>Prehajamo na odločanje o predlogu priporočila k posebnemu poročilu varuha človekovih
               pravic.</p>
               <p>Glasujemo. Navzočih je 84 poslank ali poslancev, za je glasovalo 83 poslank ali
               poslancev.</p>
               <p><stage>(Za je glasovalo 83.)</stage> <stage>(Proti nihče.)</stage></p>
               <p>Ugotavljam, da je priporočilo sprejeto.</p>
               <p>S tem zaključujem to točko dnevnega reda. <title>Nadaljujemo s prekinjeno 3. točko
                  dnevnega reda, to je z obravnavo Predloga zakona o odpravi posledic razveljavitve
                  drugega, tretjega in četrtega odstavka 134. člena Zakona za uravnoteženje javnih
                  financ, nujni postopek.</title>
               </p>
               <p>Nadaljujemo z <title>drugo obravnavo</title>, to je z odločanjem o vloženem amandmaju,
               ki ga bomo opravili na podlagi pregleda vloženega amandmaja z dnem 22. 5., ki ste ga
               prejeli na e-klop.</p>
               <p>Prehajamo na odločanje o amandmaju k 3. členu poslanskih skupin Pozitivna Slovenija,
               Socialni demokrati, Državljanska lista in DeSUS k 3. členu.</p>
               <p>Glasujemo. Navzočih je 83 poslank ali poslancev, za je glasovalo 58 poslank ali
               poslancev, proti ni glasoval nihče.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               nujnega postopka.</p>
               <p>Ugotavljam, da je zbor v drugi obravnavi sprejel amandma k 3. členu dopolnjenega
               predloga zakona. Sprašujem kvalificirane predlagatelje, ali nameravajo k temu členu
               vložiti amandmaje? Ne.</p>
               <p>Prehajamo na <title>tretjo obravnavo</title> predloga zakona. Ugotavljam, da k predlogu
               zakona za trejo obravnavo ni bilo vloženih amandmajev.</p>
               <p>Obveščam vas, da me Zakonodajno-pravna služba oziroma vlada nista obvestili, da bi
               bil zaradi amandmajev, sprejetih v drugi obravnavi, predlog zakona neusklajen.
               Prehajamo na odločanje o predlogu zakona.</p>
               <p>Pričenjam glasovanje. Navzočih je 81 poslank in poslancev, za je glasovalo 55, proti
               nihče.</p>
               <p><stage>(Za je glasovalo 55.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 4. točko dnevnega reda, to je z obravnavo Predloga zakona o
                  spremembah in dopolnitvah Zakona o državni upravi, skrajšani postopek.</title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predlogu zakona niso bili vloženi, prehajamo na odločanje o
               predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Prehajamo na glasovanje. Navzočih je 84 poslank in poslancev, za je glasovalo 50,
               proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 8. točko dnevnega reda, to je s tretjo obravnavo Predloga zakona o
                  spremembah in dopolnitvah Zakona o varnosti v železniškem prometu v okviru rednega
                  postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 86 poslank in poslancev, za je glasovalo 84, proti nihče.</p>
               <p><stage>(Za je glasovalo 84.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga Državnemu zboru, da na podlagi
               drugega odstavka 153. člena Poslovnika Državnega zbora sprejme naslednji sklep:
               Zakonodajno-pravna služba pripravi uradno prečiščeno besedilo Zakona o varnosti v
               železniškem prometu.</p>
               <p>Glasujemo. Navzočih je 85 poslank in poslancev, za je glasovalo 85, proti nihče.</p>
               <p><stage>(Za je glasovalo 85.)</stage> <stage>(Proti nihče.)</stage></p>
               <p>S tem zaključujem to točko dnevnega reda.</p>
               <p>Prehajamo na <title>10. TOČKO DNEVNEGA REDA, TO JE NA OBRAVNAVO MANDATNO-VOLILNIH
                  ZADEV.</title>
               </p>
               <p>Prehajamo na obravnavo <title>Predloga za izvolitev kandidata za sodnika na Splošnem
                  sodišču Sodišča Evropske unije v Luksemburgu</title>
               </p>
               <p>Predsednik Republike Slovenije gospod Borut Pahor je z dopisom z dne 25. aprila 2013
               Državnemu zboru predlagal, da za kandidata za sodnika na Splošnem sodišču Sodišča
               Evropske unije v Luksemburgu izvoli gospoda Mira Preka.</p>
               <p>Besedo dajem gospe Nataš Kovač, generalni sekretarki Urada predsednika Republike
               Slovenije za dopolnilno obrazložitev predloga.</p>
            </sp>
            <sp xml:id="SDZ6-Redna-14-2013-05-23.sp149">

               <speaker>NATAŠA KOVAČ:</speaker>

               <p>Spoštovana predsedujoča, spoštovane poslanke in poslanci, hvala lepa za besedo!</p>
               <p>Predsednik republike Borut Pahor je v januarju 2013 po opravljenem postopku od
               takratnega ministra za pravosodje in javno upravo prejel dve kandidaturi za kandidata
               za sodnika na Splošnem sodišču Sodišča Evropske unije v Luksemburgu, in sicer gospoda
               Mira Preka, ki že sedaj opravlja funkcijo sodnika na tem sodišču, in gospoda dr.
               Miodraga Đorđevića, vrhovnega sodnika na Vrhovnem sodišču Republike Slovenije. Po
               skrbni preučitvi obeh predlogov, ki izpolnjujeta predpisani kriterij in visoke
               strokovne zahteve, predsednik republike Borut Pahor predlaga Državnemu zboru, da
               izvoli gospoda Mira Preka, univerzitetnega diplomiranega pravnika, sodnika na
               Splošnem sodišču Sodišča Evropske unije v Luksemburgu. Gospod Prek je vse do leta
               2004, ko se je zaposlil na Sodišču Evropske skupnosti, opravljal delo, tesno povezano
               z uveljavljanjem evropskega pravnega reda, hkrati je bil član pogajalske skupine za
               pridružitveni sporazum in do leta 2003 član ožje pogajalske skupine za pogajanja za
               pristop Republike Slovenije k Evropski uniji. Bil je vodja projektov za prilagoditev
               evropski zakonodaji in evropsko integracijo na področju celotnega zahodnega Balkana.
               Marca 2005 je kot doslej edini uspešni kandidat iz Slovenije opravil splošni tečaj za
               vodje pravnih oddelkov na ravni A12 EPSO Head of Unit in kot tak tudi uspešno prestal
               kandidaturo. Junija 2006, torej neposredno pred izvolitvijo za sodnika na sedanjem
               sodišču, je bil na javnem razpisu Evropske komisije med več kot 600 kandidati izbran
               za direktorja Urada za uradne publikacije Evropske unije, vendar tega položaja ni
               prevzel, ker je nastopil v sodniško funkcijo na Splošnem sodišču. Od oktobra 2006
               opravlja to funkcijo. Leta 2009 je pridobil podiplomski naziv "master of laws",
               magistra evropskega prava na Fakulteti za pravo, gospodarstvo in finance univerze v
               Luksemburgu. Je avtor številnih knjig in priročnikov s področja gospodarskih družb
               ter gospodarskega prava in številnih del ter člankov o Evropski uniji in uveljavljen
               predavatelj s tega področja. Kandidata odlikujejo bogate in neposredne izkušnje,
               pridobljene tako v postopkih oblikovanja pravnih virov samostojne Slovenije v času do
               in po njenem članstvu v Evropski uniji, kot tudi odlično poznavanje mednarodnih
               pravnih, političnih in ekonomskih institucij in mehanizmov. Od leta 2003 je bil
               neposredno vključen v izvajanje zunanjih politik Evropske unije kot vodja projektov
               ali pravni strokovnjak, ki jih je financirala Evropska unija in organizacija
               Združenih narodov. Imel je neposreden vpogled v delovanje služb Sodišča Evropske
               skupnosti. Kot uspešen sodnik Splošnega sodišča ima bogate neposredne izkušnje z
               oblikovanjem nove sodne prakse, kar mu priznavajo tudi tam vodilni na sodišču,
               pridobljene s sojenje na vseh področjih pristojnosti tega sodišča. Slovi kot eden
               redkih sodnikov tega sodišča, ki praktično nima sodnih zaostankov. Kandidat aktivno
               uporablja angleški, francoski in nemški jezik in južnoslovanske jezike, pasivno pa
               španskega in italijanskega. To je pomembno zaradi tega, ker se v skladu z jezikovnimi
               pravili Splošnega sodišča sodniki in sodnici brez tolmačev posvetujejo med seboj v
               francoskem jeziku. Zato ima pri izbiri prednost kandidat z aktivnim znanjem
               francoskega jezika.</p>
               <p>Na podlagi vsega navedenega predsednik republike ugotavlja, da bo gospod Miro Prek
               še naprej zagotovo strokovno in vestno opravljal to ugledno mednarodno funkcijo.
               Državnemu zboru Republike Slovenije predlaga, da ga izvoli za kandidata za sodnika
               Splošnega sodišča Evropske unije v Luksemburgu. Hvala lepa.</p>
            </sp>
            <sp xml:id="SDZ6-Redna-14-2013-05-23.sp150">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Nataša Kovač.</p>
               <p>Predlog je obravnavala Mandatno-volilna komisija kot matično delovno telo in je
               zboru tudi pisno poročala.</p>
               <p>Prehajamo pa na predstavitev stališč poslanskih skupin. Imamo napovedano samo eno
               stališče Poslanske skupine Socialnih demokratov.</p>
               <p>Gospod Matjaž Han, izvolite.</p>
            </sp>
            <sp xml:id="SDZ6-Redna-14-2013-05-23.sp151">

               <speaker>MATJAŽ HAN (PS SD):</speaker>

               <p>Hvala lepa, spoštovana podpredsednica. Spoštovana generalna sekretarka Urada
               predsednika republike!</p>
               <p>Poslanska skupina Socialnih demokratov bo podprla predlog predsednika republike
               gospoda Boruta Pahorja, da se za sodnika na Splošnem sodišču Sodišča Evropske unije v
               Luksemburg izvoli gospod Miro Prek.</p>
               <p>Predlagani kandidat ima ob zelo bogatih delovnih izkušnjah in ustrezni strokovni
               izobrazbi tudi visoko stopnjo strokovne usposobljenosti, zlasti kar zadeva poznavanje
               prava Evropske unije. Kot je že znano, od leta 2006 opravlja funkcijo sodnika na
               Splošnem sodišču Sodišča Evropske unije, kar pomeni, da sodeluje pri oblikovanju nove
               sodne prakse. Slednja pa, kot vemo, predstavlja pomemben del skupnega evropskega
               prava. Da je predlagani kandidat pri svojem sodniškem delu uspešen že sedaj, kaže
               tudi dejstvo, da je eden redkih sodnikov Splošnega sodišča, ki nima sodnih
               zaostankov. Pri opravljanju sodniške funkcije pa, kot smo slišali, uporablja
               angleški, francoski in nemški jezik, kar zelo olajšuje njegovo delo in najbrž
               pripomore tudi k njegovi učinkovitosti.</p>
               <p>Ne glede na to, da poslanci in poslanke o kandidatu glasujemo tajno, na podlagi
               vsega navedenega napovedujem v imenu Poslanske skupine Socialnih demokratov, da bomo
               predlaganega kandidata tudi podprli. Hvala lepa.</p>
            </sp>
            <sp xml:id="SDZ6-Redna-14-2013-05-23.sp152">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Han.</p>
               <p>S tem smo končali s predstavitvijo stališč poslanskih skupin.</p>
               <p>Prehajamo na izvedbo glasovanja. O predlogu za izvolitev kandidata za sodnika na
               Splošnem sodišču Sodišča Evropske unije v Luksemburgu. V skladu s prvim odstavkom 7.
               člena zakona o predlaganju kandidatov iz Republike Slovenije za sodnike mednarodnih
               sodišč Državni zbor odloča s tajnim glasovanjem. V skladu s prvim odstavkom 92. člena
               Poslovnika Državnega zbora vodi tajno glasovanje komisija. Komisijo sestavljajo
               predsedujoči ter štirje poslanci, ki jih izvoli Državni zbor. Poslanske skupine so,
               kot običajno, že posredovale predloge za člane komisije. To so: mag. Barbara Žgajner
               Tavš – Pozitivna Slovenija, gospod Zvonko Lah – Slovenska demokratska stranka, gospod
               Branko Kurnjek – Državljanska lista, gospa Iva Dimic – Nova Slovenija. Članica te
               komisije sem tudi jaz kot predsedujoča. Pri delu pa bo sodeloval tudi namestnik
               generalne sekretarke gospod Matjaž Plevelj. Kdo nasprotuje taki sestavi komisije? Če
               nihče ne nasprotuje, prehajamo na glasovanje. Glasovali bomo o sestavi te
               komisije.</p>
               <p>Glasujemo. Navzočih je 81 poslank in poslancev, za je glasovalo 81, proti nihče.</p>
               <p><stage>(Za je glasovalo 81.)</stage> <stage>(Proti nihče.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslankam in
               poslancem glasovnica vročena tako, da pride vsak poslanec k mizi predsedujočega in
               pove svoje ime in priimek. Glasuje se tako, da se obkroži beseda "za" ali "proti" na
               glasovnici. V skladu s petim odstavkom 91. člena Poslovnika Državnega zbora je
               neizpolnjena glasovnica neveljavna. Neveljavna pa je tudi glasovnica, iz katere volje
               poslanke oziroma poslanca ni jasno razvidna. V skladu s prvim odstavkom 7. člena
               Zakona o predlaganju kandidatov iz Republike Slovenije za sodnike mednarodnih sodišč
               bo predlagani kandidat izvoljen, če bo zanj glasovala večina vseh poslank in
               poslancev, to se pravi 46 ali več. Glasovali bomo v dvorani v glasovalnih kabinah.
               Poslanke in poslanci boste izpolnjene glasovnico oddali v glasovalno skrinjico, ki je
               ob robu dvoran.</p>
               <p>Prehajamo na izvedbo tajnega glasovanja. Prosim tiste poslanke in poslance, ki mi
               boste pomagali pri glasovanju, da se takoj zglasite v sobi 217, kjer boste prevzeli
               volilni material. Glasovanje se bo pričelo ob 15.15 in bo trajalo do 15.30. Po
               končanem glasovanju prosim poslance, ki mi boste pomagali, da se zberete v sobi
               217.</p>
               <p>S tem prekinjamo to točko dnevnega reda in sejo zbora, ki jo bomo nadaljevali ob
               15.40.</p>
               <stage>(Seja je bila prekinjena ob 15.07 in se je nadaljevala ob 15.40.)</stage>
            </sp>
            <sp xml:id="SDZ6-Redna-14-2013-05-23.sp153">

               <speaker>PODPREDSEDNICA ROMANA TOMC:</speaker>

               <p>Spoštovane kolegice in kolegi, nadaljujemo sejo in s prekinjeno obravnavo <title>10.
                  točke, to je s Predlogom za izvolitev kandidata za sodnika na Splošnem sodišču
                  Sodišča Evropske unije v Luksemburgu.</title>
               </p>
               <p>Glasovanje je bilo danes, 25. maja 2013, v prostorih Državnega zbora. Razdeljenih je
               bilo 80 glasovnic in prav tako oddanih 80 glasovnic. Od tega je bilo neveljavnih 16
               glasovnic in veljavnih 64 glasovnic. Za je glasovalo 61 poslank in poslancev, proti
               so glasovali 3 poslanci oziroma poslanke.</p>
               <p>Na podlagi izida glasovanja je bil Miro Prek z večino glasov vseh poslancev izvoljen
               za kandidata za sodnika na Splošnem sodišču Sodišča Evropske unije v Luksemburgu.</p>
               <p>Seveda izvoljenemu gospodu Miru Preku čestitamo.</p>
               <p>Prehajamo na obravnavo <title>Predloga za imenovanje namestnice varuhinje človekovih
                  pravic</title>. Varuhinjo človekovih pravic je z dopisom dne 22. aprila 2013
               Državnemu zboru predlagala, da za namestnico varuhinje človekovih pravic za dobo
               šestih let ponovno imenuje mag. Kornelijo Marzel.</p>
               <p>Besedo dajem generalni sekretarki Varuha človekovih pravic mag. Bojani Kvas.</p>
            </sp>
            <sp xml:id="SDZ6-Redna-14-2013-05-23.sp154">

               <speaker>MAG. BOJANA KVAS:</speaker>

               <p>Hvala, gospa podpredsednica Državnega zbora Republike Slovenije. Spoštovane poslanke
               in spoštovani poslanci!</p>
               <p>Uvodoma bi želela opravičiti varuhinjo gospo Vlasto Nussdorfer, ki je službeno
               odstotna, je pa svoj predlog za ponovno imenovanje in izvolitev namestnice podrobno
               prebrala in utemeljila na Mandatno-volilni komisiji Državnega zbora.</p>
               <p>Gre za ponovno imenovanje; gospa mag. Kornelija Marzel ima v bistvu štiriindvajset
               let delovne dobe, od leta 1989 je bila zaposlena na občini Slovenj Gradec, potem pa
               kot načelnica upravne enote Slovenj Gradec. Pri varuhu je bila v prvi mandat
               izvoljena v letu 2007, in sicer za obdobje do konca maja 2013. Je univerzitetna
               diplomirana pravnica, magistrica znanosti. Pri varuhu pokriva področje upravnih zadev
               okolja in prostora, delovnih razmerij in pa stanovanjskih razmerij.</p>
               <p>Varuhinja je na podlagi njenega dosedanjega dela, strokovnosti in sodelovanja
               ocenila, da drugo zbiranje kandidatov ni potrebno in zato je svoj predlog podala, da
               se jo izvoli oziroma da jo Državni zbor imenuje ponovno za namestnico varuhinje
               človekovih pravic. Hvala.</p>
            </sp>
            <sp xml:id="SDZ6-Redna-14-2013-05-23.sp155">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Predlog je obravnavala Mandatno-volilna komisija kot matično delovno telo in je
               Državnemu zboru pisno poročala ter predložila predlog sklepa.</p>
               <p>Sedaj pa prehajamo na predstavitev stališč poslanskih skupin in kot prva ima besedo
               gospa Eva Irgl, Slovenska demokratska stranka.</p>
            </sp>
            <sp xml:id="SDZ6-Redna-14-2013-05-23.sp156">

               <speaker>EVA IRGL (PS SDS):</speaker>

               <p>Najlepša hvala za besedo, gospa predsedujoča. Spoštovane poslanke, spoštovani
               poslanci!</p>
               <p>Pred časom smo odločali o tem, kdo bo nova varuhinja človekovih pravic. Gospa Vlasta
               Nussdorfer je dobila na glasovanju več kot le prepričljivo število glasov in postala
               nova varuhinja. Zakon o varuhu človekovih pravic pa v 15. členu določa, da ima varuh
               tudi svoje namestnike, najmanj dva in največ štiri. Zagotovo gre za pomembno in
               odgovorno funkcijo, ki bdi nad dobrim delovanjem pravne, predvsem pa pravične države
               in družbe. Tako kot varuh človekovih pravic so tudi njegovi namestniki tisti, ki so
               poklicani, da varujejo človekove pravice in temeljne svoboščine v razmerju do
               državnih organov, organov lokalne samouprave in nosilcev javnih pooblastil.</p>
               <p>Ob imenovanju varuhinje človekovih pravic sem povedala, da do sedaj nismo imeli
               najbolj srečne roke pri izbiri varuhov, vendar pa lahko rečemo, da namestniki varuha
               svoje delo, vsaj kolikor sama sodelujem z njimi v okviru Komisije za človekove
               pavice, opravljajo strokovno in dobro ter tudi profesionalno. Mag. gospa Kornelija
               Marzel, ki jo je varuhinja človekovih pravic predlagala za namestnico, je to delo,
               kot smo že slišali, opravljala do sedaj, tudi sama sem se srečevala z njo na sejah
               Komisije za peticije ter za človekove pravice in enake možnosti in vedno je svoje
               delo v razpravah opravila strokovno profesionalno, predvsem pa politično
               nepristransko, kar je ključnega pomena pri obravnavi človekovih pravic.</p>
               <p>Varuhinja je v predlogu imenovanja namestnice, ki ga je naslovila na predsednika
               Državnega zbora, povedala, da upoštevajoč navedeno in obseg dela varuha človekovih
               pravic iz podatkov o delu varuha za leto 2012 kot tudi za leto 2013 izhaja, da se
               število prejetih pobud povečuje, prav tako program in obseg dela ter projekti na
               področju dela varuha, za katere je zadolžena namestnica, gospa Kornelija Marzel, in
               zato se je odločila, da Državnemu zboru posreduje predlog za njeno ponovno imenovanje
               za namestnico varuhinje človekovih pravic.</p>
               <p>Pri pripravi predloga je varuhinja upoštevala predvsem naslednje: strokovnost
               predlagane kandidatke, sposobnost pisnega izražanja v pravnih zadevah, večletne
               delovne izkušnje na področjih, ki sodijo v pristojnost varuha človekovih pravic, ter
               osebnostne lastnosti predlagane kandidatke.</p>
               <p>V Slovenski demokratski stranki bomo gospo Kornelijo Marzel podprli za namestnico
               varuhinje in ji želimo v ponovnem mandatu vse dobro in uspešno delo.</p>
            </sp>
            <sp xml:id="SDZ6-Redna-14-2013-05-23.sp157">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Socialnih demokratov, mag. Majda Potrata.</p>
            </sp>
            <sp xml:id="SDZ6-Redna-14-2013-05-23.sp158">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovana mag. Bojana Kvas, poslanke in
               poslanci!</p>
               <p>V Poslanski skupini Socialnih demokratov izrekamo podporo predlogu varuhinje
               človekovih pravic Vlaste Nussdorfer, da za eno od štirih namestniških funkcij imenuje
               mag. Kornelijo Marzel. Je pa vseeno ob tem trenutku treba poudariti, da varuha
               človekovih pravic predlaga predsednik države in varuhu je dana naloga, priložnost ali
               čast, da imenuje svoje namestnike. Zato opozarjam, da po Zakonu o varuhu človekovih
               pravic to pot odločamo v skrajnem časovnem roku, kajti mag. Korneliji Marzel poteče
               mandat konec maja, po zakonu pa bi morali predlog imeti v Državnem zboru šest mesecev
               pred iztekom mandata. Ampak ne glede na to in ker tudi nismo prekoračili 45-dnevnega
               roka, v katerem mora Državni zbor odločiti o predlogu varuhinje, izrekamo podporo
               temu predlogu, ker se zavedamo, da smo bili zdaj pač v neki posebni situaciji, da se
               je zamaknilo tako ali tako imenovanje varuha človekovih pravic glede na predsedniške
               volitve in da tega pogoja polletnega poprejšnjega predlaganja ni bilo mogoče
               izpolniti. Prepuščam vsakomur posebej, da pri sebi presodi, kako so doslej posamezni
               varuhi človekovih pravic opravljali svojo nalogo, svoje pravice in svoje obveznosti.
               Po mnenju Socialnih demokratov vsak od njih doslej kakovostno in pričakujemo, da bo
               tako delo varuha človekovih pravic teklo tudi v prihodnje. K temu pa veliko pripomore
               tudi delo štirih namestnikov. Menimo, da je glede na povečan obseg primerov, s
               katerimi se ukvarja varuh človekovih pravic, hkrati pa tudi s širjenjem pristojnosti
               zdaj priložnost, da vsaj nekoliko ublažimo pritisk na varuha človekovih pravic s tem,
               da pravočasno imenujemo eno od namestnic. Mislimo, da smo nekaj takšnega, kar sodi v
               povečan obseg dela varuha človekovih pravic, danes sprejeli tisti hip, ko smo
               izglasovali priporočili k posebnemu varuhovemu poročilu Zagovornik – glas otroka.
               Opozarjali smo tudi na to, da se lahko širi obveznost glede na ureditev položaja
               zagovornika načela enakosti in to so vse razlogi, zaradi katerih menimo, da ima
               vsebina prednost pred formo.</p>
               <p>Torej podporo poslanske skupine mag. Kornelija Marzel ima. Hvala.</p>
            </sp>
            <sp xml:id="SDZ6-Redna-14-2013-05-23.sp159">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jani Möderndorfer se odpoveduje.</p>
               <p>S tem smo zaključili predstavitev stališč poslanskih skupin.</p>
               <p>Na glasovanje zato dajem predlog sklepa o imenovanju mag. Kornelije Marzel za
               namestnico varuhinje človekovih pravic za dobo šestih let.</p>
               <p>Odpiram glasovanje. Navzočih je 81 poslank in poslancev, za je glasovalo 77, proti
               4.</p>
               <p><stage>(Za je glasovalo 77.)</stage> <stage>(Proti 4.)</stage></p>
               <p>Ugotavljam, da je sklep sprejet.</p>
               <p>Državni zbor je mag. Kornelijo Marzel imenoval za namestnico varuhinje človekovih
               pravic, zato prosim, da priseže pred Državnim zborom in seveda gospe Marzel iskreno
               čestitam v svojem imenu, pa najbrž lahko tudi v vašem.</p>
            </sp>
            <sp xml:id="SDZ6-Redna-14-2013-05-23.sp160">

               <speaker>MAG. KORNELIJA MARZEL:</speaker>

               <p>Prisegam, da bom opravljala svojo nalogo na podlagi ustave in zakona, da bom
               varovala človekove pravice in temeljne svoboščine, da bom opravljala svoje delo
               vestno in nepristransko ter pri tem spoštovala načela pravičnosti in dobrega
               upravljanja.</p>
               <p>/ aplavz/</p>
            </sp>
            <sp xml:id="SDZ6-Redna-14-2013-05-23.sp161">

               <speaker>MAG. KORNELIJA MARZEL:</speaker>

               <p>Hvala lepa za zaupanje vsem.</p>
            </sp>
            <sp xml:id="SDZ6-Redna-14-2013-05-23.sp162">

               <speaker>PODPREDSEDNICA ROMANA TOMC:</speaker>

               <p>Prehajamo na obravnavo <title>Predloga za izvolitev v sodniško funkcijo na sodniško
                  mesto okrožnega sodnika na Delovnem sodišču v Mariboru.</title>
               </p>
               <p>Sodni svet je Državnemu zboru predložil predlog o izvolitvi gospoda Urbana Tručla v
               sodniško funkcijo, in sicer na sodniško mesto okrožnega sodnika na Delovnem sodišču v
               Mariboru.</p>
               <p>Predlog je obravnavala Mandatno-volilna komisija kot matično delovno telo ter zboru
               predložila predlog sklepa. Prijavljenih k razpravi ni, zato prehajamo kar na
               odločanje o predlogu sklepa.</p>
               <p>Na glasovanje torej dajem predlog sklepa o izvolitvi gospoda Urbana Tručla v
               sodniško funkcijo na sodniško mesto okrožnega sodnika na Delovnem sodišču v
               Mariboru.</p>
               <p>Pričenjamo glasovanje. Navzočih je 81 poslank in poslancev. Za je glasovalo 75
               poslank in poslancev, proti ni bil nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga sklepa o imenovanju člana Programskega sveta
                  RTV Slovenija – na podlagi šeste alineje šestega odstavka 17. člena Zakona o
                  Radioteleviziji Sloveniji</title>
               </p>
               <p>Predlog sklepa je v obravnavo zboru predložila Mandatno-volilna komisija in
               ugotavljam, da prijavljenih k razpravi ni.</p>
               <p>Prehajamo torej na odločanje o predlogu sklepa, s katerim se za člana Programskega
               sveta RTV Slovenija na podlagi šeste alineje šestega odstavka 17. člena Zakona o RTV
               imenuje gospod Cirili Baškovič za čas do iztega mandatne obdobja Programskega sveta
               RTV Slovenija, konstituiranega v letu 2010.</p>
               <p>Prehajamo na glasovanje. Glasujemo. Navzočih je 80 poslank in poslancev. Za je
               glasovalo 51 poslank in poslancev, proti ni bil nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>S tem ugotavljam, da je sklep sprejet.</p>
               <p>Prehajamo na obravnavo <title>Obvestila Okrožnega sodišča v Mariboru, Preiskovalni
                  oddelek, o dovoljenju za začetek kazenskega postopka zoper poslanca mag. Ivana
                  Vogrina</title>
               </p>
               <p>Obvestilo je v obravnavo zboru posredovalo Okrožno sodišča v Mariboru, Preiskovalni
               oddelek.</p>
               <p>Obvestilo je obravnavala Mandatno-volilna komisija kot matično delovno, ki je zboru
               tudi pisno poročala in predložila predlog sklepa.</p>
               <p>Prehajamo kar na odločanje in predlagam, da sprejmemo naslednji sklep: Državni zbor
               na podlagi tretjega odstavka 83. člena Ustave Republike Slovenije ter 22. člena
               Zakona o poslancih v zvezi z obvestilom Okrožnega sodišča v Mariboru, Preiskovalni
               oddelek, št. 1 KPR 18864/2013 z dne 22. 4. 2013 o dovoljenju za začetek kazenskega
               postopka zopet poslanca Državnega zbora mag. Ivana Vogrina zaradi storitve kaznivega
               dejanja poslovne goljufije po prvem odstavku 228. člena Kazenskega zakonika v zvezi s
               54. členom Kazenskega zakonika ne prizna imunitete poslancu Državnega zbora mag.
               Ivanu Vogrinu in dovoli vodenje kazenskega postopka.</p>
               <p>Na podlagi prvega odstavka 207. člena Poslovnika zbora Državni zbor o predlogu
               sklepa odloči brez razprave.</p>
               <p>Glasujemo. Navzočih je 75 poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>S tem ugotavljam, da je sklep sprejet.</p>
               <p>Prehajamo na obravnavo <title>Obvestila Okrožnega sodišča v Mariboru, Preiskovalni
                  oddelek, o dovoljenju za začetek kazenskega postopka zoper poslanca mag. Ivana
                  Vogrina</title>
               </p>
               <p>Obvestilo je v obravnavo Državnemu zboru posredovalo Okrožno sodišče v Mariboru,
               Preiskovalni oddelek.</p>
               <p>Obvestilo je obravnavala Mandatno-volilna komisija kot matično delovno telo in je
               zboru tudi pisno poročala ter predložila predlog sklepa. Mandatno-volilna komisija
               predlaga Državnemu zboru, da sprejme naslednji sklep: Državni zbor na podlagi
               tretjega odstavka 83. člena Ustave Republike Slovenije ter 22. člena Zakona o
               poslancih v zvezi z obvestilom Okrožnega sodišča v Mariboru, Preiskovalni oddelek,
               št. 1 KPR 48063/2012 z dne 15. 4. 2013 o dovoljenju za začetek kazenskega postopka
               zoper poslanca Državnega zbora mag. Ivana Vogrina zaradi suma storitve 12 kaznivih
               dejanj poslovne goljufije po prvem odstavku 228. člena Kazenskega zakonika v zvezi s
               54. členom Kazenskega zakonika ne prizna imunitete poslancu Državnega zbora mag.
               Ivanu Vogrinu in dovoli vodenje kazenskega postopka.</p>
               <p>Tako kot v prejšnjem primeru o tem predlogu odločamo brez razprave. Glasujemo.
               Navzočih je 74 poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>S tem zaključujemo to točko dnevnega reda in hkrati tudi 14. sejo Državnega zbora.
               Hvala lepa in na svidenje. <title>Seja se je končala 23. maja 2013 ob 16.03.</title>
               </p>
            </sp>
         </div>
      </body>
   </text>
</TEI>
