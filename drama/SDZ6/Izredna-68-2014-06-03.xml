<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Izredna-68-2014-06-03">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|72AD2BE227C5A833C1257D9B004D868B</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=72AD2BE227C5A833C1257D9B004D868B</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-68-2014-06-03.DZ" n="68">
               <name>Izredna</name>
               <date when="2014-06-03"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-68-2014-06-03.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">68. izredna seja</stage>
            <stage type="chairman">Sejo so vodili predsednik Državnega zbora Janko Veber ter podpredsednici Renata
            Brunskole in Polonca Komar.</stage>



            <stage type="time">Seja se je začela ob 12. uri. </stage>



            <sp xml:id="SDZ6-Izredna-68-2014-06-03.sp1">

               <speaker>PREDSEDNIK JANKO VEBER:</speaker>

               <p> Spoštovani kolegice poslanke in kolegi poslanci, gospe in gospodje!</p>
               <p>Začenjam 68. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
               poslanci: mag. Barbara Žgajner, gospa Irena Tavčar – je tukaj, me veseli,
               pozdravljeni –, gospa Ljudmila Novak, gospa Janja Klasinc, mag. Melita Župevc, gospod
               Franc Pukšič, gospod Franc Bogovič, gospod Jakob Presečnik – je tukaj, gospod Samo
               Bevk, gospod Bojan Starman od 12. ure dalje, mag. Matej Tonin, Branko Smodiš od 15.
               ure dalje, gospod Srečko Meh, Matjaž Han od 15. ure dalje in Matevž Frangež od 15.
               ure dalje.</p>
               <p>Na sejo sem vabil tudi predstavnike Vlade in vse prisotne lepo pozdravljam.</p>
               <p>Prehajamo na <title>določitev dnevnega reda</title> 68. izredne seje Državnega zbora.
               Predlog dnevnega reda seje ste prejeli v petek 30. maja 2014 s sklicem seje. O
               predlogu dnevnega reda bomo odločali v skladu s prvim odstavkom 64. člena Poslovnika
               Državnega zbora.</p>
               <p>Predloge za širitev dnevnega reda seje nisem prejel, zato zboru predlagam, da za
               današnjo sejo določi dnevni red, kot ste ga prejeli s sklicem. Preden pa odločimo,
               predlagam, da preverite delovanje glasovalnih naprav. Lahko odločimo? Glasujemo o
               dnevnem redu.</p>
               <p>Glasujemo. Navzočih je 67 poslank in poslancev, za je glasovalo 60, proti 4.</p>
               <p><stage>(Za je glasovalo 60.)</stage> <stage>(Proti 4.)</stage></p>
               <p>Ugotavljam, da je dnevni red 68. izredne seje zbora določen.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA PRIPOROČILA V
                  ZVEZI Z IZVAJANJEM NAČELA PRAVNE DRŽAVE Z VIDIKA UČINKOVITOSTI, NEPRISTRANSKOSTI
                  IN NEODVISNOSTI PRAVOSODJA.</title>
               </p>
               <p>Predlog priporočila je v obravnavo zboru predložila skupina 26 poslank in poslancev s
               prvopodpisanim Jožetom Tankom. V zvezi s tem predlogom priporočila je skupina 26
               poslank in poslancev s prvopodpisanim Jožetom Tankom zahtevala, da Državni zbor
               opravi splošno razpravo. Za dopolnilno obrazložitev predloga priporočila dajem besedo
               predstavniku predlagatelja dr. Vinku Gorenaku.</p>
               <p>Izvolite.</p>
            </sp>
            <sp xml:id="SDZ6-Izredna-68-2014-06-03.sp2">

               <speaker>DR. VINKO GORENAK (PS SDS):</speaker>

               <p>Hvala lepa, gospod predsednik.</p>
               <p>Naj vas takoj na začetku skušam povabiti tudi k spremljanju mojega prispevka v
               PowerPoint prezentaciji. In naj takoj na začetku skušam povedati tudi eno jasno
               stvar, na katero bom kot predlagatelj reagiral vedno, kadar se bo kdorkoli na to
               skliceval. Jasno želim stanje v pravosodju kot celoti ločiti od primera Patria.
               Vsakršno namigovanje v tej smeri, da to počnemo iz razloga Patrie, bom zavrnil
               kadarkoli v nadaljevanju. Naj vas opozorim, da SDS že od leta 2004 permanentno
               opozarja na stanje v pravosodju, tako da to ni kakšna posebna tema, ni kakšna nova
               tema, vezana na aktualne dogodke.</p>
               <p>Na drugi strani je treba povedati, da je primer Patria eden od primerov. Mi imamo v
               slovenskem prostoru tisoče in tisoče, da ne rečem tudi 100 tisoč primerov, ko je
               vprašljivo delovanje pravne države, ko je vprašljivo delovanje pravosodja. To so
               temeljna vprašanja države in njenega delovanja in zato ta seja, ki je po naši oceni
               nujno potrebna.</p>
               <p>Ustavni položaj pravosodja je povsem jasen, to je ena od vej oblasti, torej temelj
               državnosti, temelj tega, da država sploh lahko deluje in obstaja. Vendar je treba
               reči, da večinsko slovensko pravosodje v času po letu 1990 ni doživelo praktično
               nobene transformacije, ni dojelo ali hotelo dojeti, da smo prešli v pluralni sistem,
               ki zahteva popolnoma neodvisno sodstvo in ne takšno, kakršno je bilo v času
               komunizma. Jaz lahko mirne duše in precej odgovorno rečem, da naše pravosodje danes
               deluje tako, kot je delovalo pred letom 1990. Torej, ščiti svoje interese in ščiti
               zlasti interese leve politične opcije. Več pa seveda v nadaljevanju.</p>
               <p>Naj moj uvod začnem takole. <q>"Problem slovenskega pravosodja ni toliko v vplivu ali v
               poskusih vplivanja nanj in v podrejanju s strani drugih vej oblasti, glavna težava ni
               v prodiranju politike v sodstvo. Slovenski pravni red ima sodobne ter z drugimi
               demokratičnimi in pravno urejenimi državami primerljive mehanizme zagotavljanja
               neodvisnosti pred zunanjimi vplivi – na formalni strukturni ravni ni večjih težav.
               Kardinalni problem slovenskega sodstva je sodstvo samo. In seveda politika v njem –
               kjer se je kot dediščina totalitarnega obdobja ohranila v zakrknjenih starorežimskih
               miselnih vzorcih ter v kolektivistični in korporativistični miselnosti. Tam se
               ohranja in sama sebe miselno, vrednotno in nazorsko napaja in oplaja preko institucij
               zaprtosti in samozadostnosti – kar bi imelo v normalni državi z demokratično
               tradicijo in pravno kulturo pozitivne učinke – ohranjalo bi vse tisto, kar je in že
               obstaja, se pravi notranje, miselno in neodvisno sodstvo. Žal se v Sloveniji ohranja
               tisto, kar je, to pa je vse prej kot intelektualno avtonomno in neodvisno sodstvo.
               "</q>Prosti strelci<q>", ki mislijo samostojno in kritično, kar bi moralo biti lastno vsaki
               sodniški pameti, so potisnjeni na rob, osamljeni ter etiketirani kot konfliktni,
               zdraharski in čudaški. Zato ni nič čudnega, da je na čelu na tak način "</q>neodvisnega<q>"
               sodstva "</q>skriti favorit vseh sodnikov<q>" – kakršno sodstvo, tak predsednik, ki si ga to
               sodstvo samo in avtonomno izbere in si takšnega tudi zasluži. Tudi ni čudno, da se
               med predavatelji na sodniških šolah, ki jih izbira "</q>avtonomno in neodvisno sodstvo<q>",
               vselej najdejo tudi visoki politični funkcionarji, aktivisti brez pravniške
               izobrazbe."</q> Moj spomin seže v to, da sta tam gostovala tudi gospod Anderlič in gospod
               Sajovic, ki mislim, da pravne fakultete nista videla. V slovenskem sodstvu <q>"politiki
               res ni treba storiti prav nič in ji ni treba tako rekoč v ničemer in z ničemer
               vplivati na sodstvo, da bi si ga podredila in si zagotovila dolgoročni vpliv nanj. Ga
               že ima, tako rekoč od nekdaj. Problem slovenskega sodstva je pomanjkanje miselne in
               intelektualne neodvisnosti, pomanjkanje svobodne, odprte pravniške in demokratične
               misli, problem je notranja avtonomija sodnikov. Tako rekoč soglasno mnenje je bilo,
               da je rešitev krize v mladih, svežih, svobodno mislečih in neobremenjenih kadrih ter
               v odprtosti v svet in dojemljivosti za spremembe in nove ideje."</q> Gospe in gospodje,
               če bi to rekel jaz, če bi to napisal jaz in če bi bil avtor teh stavkov jaz, ki
               povedo vse o slovenskem pravosodju, potem globoko verjamem, da bi doživel medijski
               pogrom, sestal bi se Sodni svet, sprejel bi izjavo o nedopustnem vmešavanju politike
               v pravosodje, verjetno bi rekli, da blatim pravosodni sistem, pa našel bi se kakšen
               tožilec, ki bi me na način gospoda Cukjatija, Brščiča, Štuheca in še koga spravil
               pred sodišče. Vendar, gospe in gospodje, jaz nisem avtor tega zapisa. Avtor tega
               zapisa je ustavni sodnik Jan Zobec, o tem je predaval na konvenciji ameriškega
               pravniškega združenja lani novembra. Gospe in gospodje, njega poslušajte, ni treba
               poslušati mene.</p>
               <p>Naj vas še enkrat spomnim tudi na priznanega, verjetno v svetu najbolj priznanega
               slovenskega strokovnjaka s področja prava Boštjana M. Župančiča, člana Sodišča za
               človekove pravice v Strasbourgu. Ta je med drugim govoril o primeru Vaskrsić. Naj vas
               spomnim, da je to človek, ki je za 124 evrov preko rubeža izgubil hišo. Jaz ne
               zagovarjam, da je bilo to storjeno, vendar poglejte, kaj je rekel dr. Župančič:
               <q>"Konkretnega primera sicer seveda ne morem komentirati, kar pa zadeva pojasnila te
               sodbe,"</q> torej te iste sodbe, <q>"bi vendarle rekel, da gre za bolezen vzhodnoevropskih
               pravnih sistemov, za neverjeten mehanističen pravni pristop, ker sodniki ne odločajo
               po svoji zdravi pameti v kontekstu vsakršnega primera posebej, ampak mehanično
               vlečejo sklepe iz neke fiktivne enačbe. Skratka, sodnik mora imeti predvsem zdravo
               pamet in seveda pravno znanje."</q> Govoril je tudi o pravni fakulteti. Meni je žal, vsi
               tisti, ki ste pravno fakulteto končali, ampak glejte, takole je on povedal: <q>"Pri nas
               je vir problema pravna fakulteta. Vem za konkretne primere ljudi, ki so bili
               retardirani in so naredili pravno fakulteto, ker jih nihče ni vprašal, koliko je dva
               in dva. Potem so takrat na isti način prihajali skozi pravosodni izpit. Ne vem sicer,
               kaj se danes dogaja, ampak to je trajalo desetletja in rezultat je tukaj. Zato se
               dogajajo take norosti. To je možno le v Sloveniji. Tu ne gre predvsem za vprašanje
               feminizacije sodstva, to je vprašanje vpisa v prvi letnik pravne fakultete. Prof.
               Bučar mi je rekel, da to niso sodniki, da so uradniki. Slabi uradniki, seveda, je
               dodal. Slovensko pravosodje je katastrofa!"</q> Vsi tisti, ki boste hvalili slovensko
               pravosodje, boste negirali dr. Boštjana M. Župančiča. Ob neki drugi priliki pa je
               rekel, da <q>"ljubljanska pravna fakulteta ne proizvaja diplomiranih pravnikov, ampak
               srednje in višje pravne sestre."</q> Toliko o tem.</p>
               <p>Slovensko pravosodje ima težave že vse od leta 1990 naprej. Leta 2003, naj vas
               spomnim, je nemški sodnik Norman Doukoff povedal naslednje: <q>"Ni nikakršne spremembe
               pri mentaliteti slovenskih sodnikov, ukvarjajo se s ščitenjem lastnih privilegijev."</q>
               Kaj pa se je spremenilo od leta 2003 do danes? Moj odgovor je – nič! Še vedno počno
               isto, leva politična opcija pa jih ščiti.</p>
               <p>Nekaj o mednarodnih institucijah. Da izključim Evropsko ljudsko stranko in njeno
               asociacijo na svetovni ravni, da ne boste rekli, da vam vsiljujem kakšne strankarske
               poglede, boste morali priznati vsaj Evropsko komisijo, ki se je oglasila 27. 3., pa
               mislim, da tudi včeraj. <q>"Dostop do učinkovitega in pravičnega pravosodnega sistema je
               ena od pravic v jedru demokracij. Predvidljive, pravočasno izvršljive sodne odločbe
               so izjemnega pomena,"</q> so rekli. Leta 2011 so reforme pravosodja zajele praktično celo
               Evropsko unijo, Slovenije ne. Ugotovili so, da ima težave 6 držav Evropske unije, med
               njimi tudi Slovenija. Kolikor vem, so včeraj stvari ponovili. Evropska komisija je
               ugotovila tudi, da ima Republika Slovenija eno najnižjih stopenj zaznane neodvisnosti
               pravosodja. Za slovenskim pravosodjem so še Grčija, Hrvaška, Romunija, Bolgarija in
               Slovaška. Če to povežem s pravosodjem v Sloveniji in če poročilo Evropske komisije
               povežem s tem, kar je rekel ustavni sodnik, potem je zaključek jasen. Leva politična
               opcija, že 24 let vam uspeva neizmerno vplivati na slovensko pravosodje in ga
               neizmerno tudi upravljati. To je rezultat Evropske komisije in izjav ustavnega
               sodnika.</p>
               <p>Pomemben podatek za državljane je, da za slovenski pravosodni sistem namenimo 86,9
               evra na prebivalca, Evropejci v povprečju pa 41 evrov. Se pravi, za enkrat dražje
               pravosodje imamo desetkrat slabše usluge in sodne zaostanke. Slovenija ima 71
               sodnikov na 100 tisoč prebivalcev, EU 45. Skratka imamo popolnoma neučinkovito
               pravosodje in to je pač evropski pogled na to. Skupščina evropske ljudske stranke, ne
               bom vas moril, lahko si pa preberete, je zelo zanimivo, kot tudi mednarodna
               demokratska zveza.</p>
               <p>V našem pravosodju je nekajkrat govorilo tudi ustavno sodišče, ki je reklo, da je
               nepristranskost sodišč temeljni predpogoj za obstoj demokratične ureditve. Kodeks
               sodniške etike je tudi jasen. <q>"Sodnik z osebnim zgledom varuje ugled sodstva in se v
               vseh svojih dejavnostih izogiba neustreznemu ravnanju in obnašanju."</q> Kaj pa je
               resnica? Poglejmo malo nekaj teh resnic. Slovensko pravosodje uživa najnižjo stopnjo
               zaupanja med vsemi državami EU. Vsi tisti, ki boste rekli, da imamo dobro pravosodje,
               ste v konfliktu s samim seboj. Zaupa mu 24 % državljank in državljanov, ne zaupa pa
               73. <stage>/ oglašanje iz dvorane/</stage> Gospa Potrata, zelo bi bilo dobro, da vas gospod
               predsednik utiša, ker me motite. Spomnim se časa iz leta 2009, ko je bilo v tem
               parlamentu rečeno, da je odločitve sodišča treba spoštovati in ne komentirati, kar je
               gromovniško iz tega stola nasproti mene vpil gospod Sajovic. Gospa Kresalova, ki je
               sedela tam za menoj, na ministrskem stolu, pa je rekla naj odstopim, naj se poslovim
               kot poslanec, ker sem komentiral neko odločbo ustavnega sodišča. Zaprt in pa
               neučinkovit sistem imamo, gospe in gospodje. Nekaj primerov. Zelo na kratko, ki jih
               vsi poznate in jih pozna tudi javnost.</p>
               <p>Branko Maček, človek, ki je ubil tri osebe stare 21 let v prometni nezgodi pri Žalcu.
               Po toliko letih in po toliko bolečinah svojcev je pred mesecem dni odkorakal iz
               zapora, ker ga je oprostilo Vrhovno sodišče, ker je napako, vsaj tudi po mojem mnenju
               naredilo višje sodišče.</p>
               <p>Balkanski bojevnik, povsod drugod veljajo dokazi, v Avstriji, Italiji, Srbiji, pri
               nas pa največjo kriminalno združbo, sodeč po policijskem varovanju, oprostimo. Zaradi
               pomanjkanja dokazov, zaradi domnevno nezakonito pridobljenih dokazov – gre za
               prikrite preiskovalne ukrepe, vprašanje telefonov, ki jih je odobrilo ljubljansko
               sodišče in dvakrat preverilo ljubljansko sodišče in reklo, da je vse v redu. Potem pa
               jih je to isto sodišče izločilo kot dokaze.</p>
               <p>Vaskrsić, sem že rekel, za 150 evrov je šel … <stage>/ znak za konec razprave/</stage> … kot veste.
               En sodni izvršitelj je rekel pred časom takole: <q>"Gospa, vi se ne pišete Janković."</q>
               Namreč za njih je drugače, za to navadno gospo, kot za Jankovića. Sodbe za slabe
               kredite, gospe in gospodje. Kje je kaka sodba za slabi kredit? 6 milijard je šlo v
               banke ali nekaj takega, nobene sodbe nimamo. Je pa bil zato oproščen vsake krivde
               gospod Lužar, zadeva Orion, da ne govorim o Prijateljih v stečaju.</p>
               <p>Seveda mi je 15 minut premalo, zato bom s številnimi primeri nadaljeval kasneje.
               Hvala.</p>
            </sp>
            <sp xml:id="SDZ6-Izredna-68-2014-06-03.sp3">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Predlog priporočila je 30. maja 2014 obravnaval Odbor za pravosodje. Ker po končani
               razpravi odbor ni sprejel delov predloga priporočila, je predsednik odbora ugotovil,
               da je obravnava predloga priporočila na seji delovnega telesa končana. Za
               predstavitev poročila odbora dajem besedo predsedniku mag. Branku Grimsu.</p>
               <p>Izvolite.</p>
            </sp>
            <sp xml:id="SDZ6-Izredna-68-2014-06-03.sp4">

               <speaker>MAG. BRANKO GRIMS (PS SDS):</speaker>

               <p> Vsem prav lep pozdrav v imenu Odbora za pravosodje, ki je 30. maja na svoji 38.
               nujni seji obravnaval predlog priporočila v zvezi z izvajanjem načela pravne države z
               vidika učinkovitosti, nepristranskosti in neodvisnosti pravosodja.</p>
               <p>V imenu predlagateljev je podal poročilo dr. Vinko Gorenak, ki je opozoril predvsem
               na pripombe EU; na dejstvo, da je Evropska komisija marca 2013 opozorila, da je
               dostop do učinkovitega in pravičnega pravosodnega sistema ena od pravic državljanov
               ter da v Sloveniji ta pravica ni ustrezno urejena skladno z evropskimi standardi,
               zato je Evropska komisija to posebej navedla tudi med svojimi ugotovitvami in
               priporočili. Opozoril je na nemškega sodnika Normana Doukoffa, ki je že ob vstopu
               Slovenije v EU opozarjal, da ni sprememb v mentaliteti slovenskih sodnikov. Prav tako
               je predlagatelj opozoril na odmevne primere, recimo zlorabe ali neučinkovitost
               pravosodja v primeru Balkanski bojevnik, Maček, Vaskrsić, Orion, Prijatelji v stečaju
               – spomnimo se, da so bili takrat sodniki in stečajni upravitelji na skupnih zabavah
               in da so si v samo nekaj tednih izplačali milijonske zneske ob napovedi takratnega
               ministra, da bo politiko na tem področju zaostril, pa potem HKS Sicura, Videm Krško
               in navedel tudi dva novejša konkretna primera, to je bil primer Vesne Pavlič Pivk,
               predsednice ljubljanskega sodišča, ki je rajala pod totalitarnimi simboli, in
               državnega tožilca Andreja Ferlinca zaradi dogodka, ki so ga zabeležili mediji, ko se
               je sprehajal z enim od obtožencev v zadevi Patria oziroma konkretno z gospodom
               Juretom Cekuto, namreč edinim, ki ga je z imenom in priimkom navedlo avstrijsko
               pravosodje.</p>
               <p>Potem so državna sekretarka na Ministrstvu za pravosodje gospa Tina Brecelj,
               predstavnik Vrhovnega sodišča Janko Marinko ter predstavnik vrhovnega tožilstva Hinko
               Jenull ocenjevali, da so te ocene pretirane, da nasprotno, sodišče oziroma sodni
               sistem v celoti deluje vse bolj učinkovito in vse bolj skladno z evropskimi
               standardi, obenem pa tudi opozorili na to, da je potrebno spoštovati nedotakljivost
               sodnika in pa dejstvo, da gre za posebno vejo oblasti.</p>
               <p>Predsednik Sodnega sveta Janez Vlaj je glede sodniške neodvisnosti povedal, da je
               sodnikom ustavno dodeljen trajni mandat in da so vse njihove odločitve stalno
               podvržene horizontalnemu in vertikalnemu nadzoru. Poudaril je tudi, da lahko stanje v
               sodstvu rešujejo le dobri, avtonomni in pogumni sodniki ter predstavil prizadevanja
               Sodnega sveta.</p>
               <p>Kasneje so v razpravi poslanci koalicije ocenjevali sejo kot nepotrebno, predloženo
               gradivo pa po njihovem mnenju kot izraz nezaupanja v sodstvo. Opozicijski poslanci pa
               so opozarjali na pripombe EU in opozorila, ki jih je EU večkratno namenila Sloveniji,
               tudi s strani najvišjega organa Evropske unije, to je Komisije oziroma Sveta Evrope,
               ki je že bil predstavljen. Prav tako pa so opozarjali tudi na že prej omenjene
               primere, pa še nekatere druge, recimo zgodbo z najemom prostorov NPU, Mure in tako
               naprej, kjer očitno sistem ni deloval tako, kot bi bilo treba. S tega vidika so potem
               skladno z opozorili pravne službe, ki je nekaterim prvotnim priporočilom ugovarjala z
               vidika neodvisnosti pravosodne veje oblasti, predlagali ustrezne amandmaje, vendar
               večina v odboru, se pravi koalicijska večina sedaj že odstopljene vlade, teh
               amandmajev ni sprejela.</p>
               <p>Večina glasovanja je bila v razmerju 5 : 7 oziroma 6 : 7. Enako je bilo tudi pri
               glasovanju o vseh delih predloga priporočila, ki jih odbor ni sprejel. S tega vidika
               je bilo potem ugotovljeno, da je obravnava priporočila na matičnem delovnem telesu
               končana.</p>
            </sp>
            <sp xml:id="SDZ6-Izredna-68-2014-06-03.sp5">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Za uvodno obrazložitev mnenja Vlade dajem besedo Tini Brecelj, državni sekretarki
               Ministrstva za pravosodje.</p>
               <p>Izvolite.</p>
            </sp>
            <sp xml:id="SDZ6-Izredna-68-2014-06-03.sp6">

               <speaker>TINA BRECELJ:</speaker>

               <p>Lep pozdrav vsem!</p>
               <p>Priporočila predlagateljev so v določenem delu neustrezna, v določenem pa nepotrebna.
               Tako izhaja iz obrazloženega in utemeljenega mnenja Vlade. Tudi pristojni odbor
               Državnega zbora za pravosodje v petek na svoji seji, kot smo slišali, predlaganih
               priporočil torej ni sprejel. Vlada ne more podpreti predlaganega načina razprave o
               stališčih političnih strank do slovenskega pravosodja in o konkretnih sodnih
               postopkih, ki so v teku ali so pravnomočno končani, saj to lahko pomeni poseg v
               neodvisnost sodstva. Navedeno potrjuje in dodatno utemeljuje tudi sodba Evropskega
               sodišča za človekove pravice iz 27. maja letos v primeru Baka proti Madžarski, iz
               katere ponovno jasno izhaja, da moramo biti vsi zavezani k varovanju neodvisnosti
               sodstva, še posebej pa preprečevanju poizkusov njegove politizacije.</p>
               <p>Predlagatelji izredne seje kot izredno slabo prikazujejo stanje sodnih zaostankov.
               Njihove ugotovitve ne držijo. Statistični podatki o poslovanju sodišč vse bolj kažejo
               ravno nasprotno, saj se sodni zaostanki konstantno zmanjšujejo kljub skoraj vsako
               leto povečanemu pripadu zadev na sodišča. Hkrati pa je sodstvo v zadnjih letih
               uspešno izvedlo tudi procese reorganizacije in racionalizacije poslovanja. V
               primerjavi z letom 2005 so se sodni zaostanki v letu 2013, torej konec lanskega leta,
               zmanjšali za 41 %. Velik upad beležimo tudi pri obsegu nerešenih zadev. Primerjava
               leta 2005 z letom 2012 pokaže 47 % zmanjšanje. Za državljane je posebej pomemben
               podatek o povprečnem času trajanja reševanja zadev. Podatek je o vseh zadevah in za
               leto 1998 znaša 14 mesecev, v lanskem letu pa se je ta številka, torej ta čas,
               zmanjšal na slabe štiri mesece. Sodni zaostanki so se v bistvenem zmanjšali do te
               mere, da v tem okviru ni več mogoče govoriti o sistemskem problemu, seveda pa bodo
               vedno obstajali primeri, ki bodo z vidika strank dojeti kot predolgo trajanje
               postopka. Ampak temu se pač ni mogoče izogniti tako zaradi zapletenosti nekaterih
               primerov kot tudi zaradi kakšnih drugih okoliščin. In taki primeri obstajajo v vseh
               državah, tudi v tistih, s katerimi se tako radi primerjamo.</p>
               <p>S sistemskega vidika je predvsem pomembno, da je stanje sodnih zaostankov prvič
               doseglo nivo, ki je nižji od leta 1995, ko je bila izvedena sodna reforma. Po mnenju
               Vlade je zavajajoče in nepotrebno tudi ponovno poudarjanje grafov in razvrstitev iz
               dokumenta EU Justice scoreboard. Namen tega orodja, kot smo že večkrat poudarili, in
               to priznava in poudarja tudi Evropska komisija sama, ni razvrščanje posameznih držav,
               vendar zgolj spodbujanje, promocija pravosodnih sistemov in prikaz dobrih praks. Če
               bi bil namen EU Justice scoreboarda rangiranje, bi Evropska komisija morala
               metodologijo poročanja še zelo dodelati, kar tudi sama priznava.</p>
               <p>Želim pa vse prisotne opozoriti na priporočila Sveta v zvezi z nacionalnim reformnim
               programom Slovenije za leto 2014 in mnenje Sveta o slovenskem programu stabilnosti za
               leto 2014. Gre za dokument, ki ga je ravnokar predstavila Evropska komisija in v njem
               je med drugim zapisano: <q>"Slovenija je dosegla določen napredek pri izboljšanju
               kakovosti pravosodnega sistema in zmanjšala število nerešenih primerov. Reforma
               vodenja sodnih postopkov na področju gospodarskega in civilnega prava je izboljšala
               delovanje pravosodnega sistema. Nedavni pozitivni trendi v zvezi s sodnimi postopki v
               civilnih in gospodarskih zadevah so se ohranili."</q></p>
               <p>V gradivu za izredno sejo predlagatelji tudi večkrat izpostavljajo ankete
               Eurobarometra, ki naj bi kazale na nizko zaupanje javnosti v slovensko pravosodje.
               Toda če primerjamo podatke o zaupanju javnosti v sodstvo za več let nazaj, ugotovimo,
               da je javnost sodstvu najbolj zaupala takrat, ko so bili sodni zaostanki najvišji.
               Navedeni podatek Vlado skrbi, saj se je mogoče vprašati oziroma se ponuja sklep, ali
               si torej učinkovito sodstvo sploh zares želimo.</p>
               <p>Ko je govora o stopnji zaupanja v slovensko pravosodje, je treba nujno poudariti, da
               je ta po svoji naravi in funkciji tudi odraz odnosa drugih dveh vej oblasti do sodne
               veje oblasti. Nezanemarljivo je število primerov, ko se javno izpostavljene osebe ne
               strinjajo z odločitvami pravosodja in pri tem pogosto z zlorabo medijske pozornosti
               prestopijo mejo še dopustne kritike. Odnos zaničevanja pravosodja in sodstva pa se
               posledično nedvomno pomembno odraža tudi v splošni družbeni klimi, čeprav gre za
               izrazito subjektivno percepcijo posameznikov, ki so bili v sodnih postopkih pač
               neuspešni. Jasno je, da v sodnih postopkih, ki po sami naravi v večini primerov
               pomenijo razreševanje neke vrste spora, bodisi med posamezniki ali pa med
               posameznikom in državo, eni izmed strank v postopku ne bo ugodeno. Dejstvo, da nekdo
               v sodnem postopku ne uspe, pa še zdaleč ne pomeni, da sodstvo deluje slabo.</p>
               <p>Ko govorimo o pravosodju, je nujno treba izpostaviti tudi državno tožilstvo in
               njegovo vlogo pri pregonu storilcev kaznivih dejanj, ki je v zadnjih letih zlasti
               intenzivno na področju gospodarskega kriminala. Ob tem je treba poudariti, da se
               število državnotožilskih funkcionarjev od leta 2005 praktično ni spreminjalo in se je
               gibalo okrog številke 190 tožilcev. Število državnih tožilcev, in to bi rada
               poudarila, se ni povečalo niti leta 2007, ko se je izvajal projekt Lukenda in je bilo
               v okviru tega projekta povečano število sodnikov. Hkrati število državnih tožilcev
               tudi ni sledilo povečanju števila kriminalistov ob ustanovitvi Nacionalnega
               preiskovalnega urada.</p>
               <p>Po drugi strani pa je treba vedeti, da so v zadnjih letih državni tožilci predvsem s
               spremembami kazenske procesne zakonodaje dobili nove pristojnosti oziroma so se
               njihove delovne obveznosti bistveno povečale tudi s sprejemom zakona o odvzemu
               premoženja nezakonitega izvora. Pravzaprav je šele Vlada v odhajanju prisluhnila
               utemeljenim predlogom Vrhovnega državnega tožilstva in na dopisni seji 5. februarja
               letos sprejela odločitev o prerazporeditvi pravic porabe in dodelitvi dodatnih
               sredstev z namenom kadrovske okrepitve tožilstva.</p>
               <p>Nekaj besed še o zavezi državljanov za izboljšanje stanja v sodstvu, ki so jo lani
               junija podpisali predsednik Vrhovnega sodišča, predsednica Vlade in minister za
               pravosodje. Tudi ta zaveza prispeva k zmanjšanju sodnih zaostankov in postopnem
               zmanjševanju števila sodnikov. Vlada je predlagala, Državni zbor pa sprejel tudi
               novele zakonov, ki so bile predvidene v zavezi. Gre za noveli insolvenčnega zakona E
               in F, ki sta uzakonili poenostavljeno prisilno poravnavo in predhodno
               prestrukturiranje gospodarskih družb, ki jim grozi insolventnost. Pomembni sta tudi
               noveli Zakona o sodiščih in Zakona o sodniški službi, ter že omenjena novela Zakona o
               odvzemu premoženja nezakonitega izvora.</p>
               <p>Vlada je v zakonodajni postopek posredovala tudi novelo Zakona o izvršbi in
               zavarovanju, v zvezi s katero smo prav včeraj predsedniku Državnega zbora predlagali
               obravnavo na izredni seji, kljub razpustu Državnega zbora. Novela namreč vsebuje
               pomembne predloge sprememb. Torej, gre za dokončno ureditev problematike zemljiškega
               dolga. Prav tako novela prinaša boljše, bolj dodelane rešitve na področju izvršbe na
               nepremičninah – prav izvršba na nepremičninah po statističnih podatkih namreč
               predstavlja ozko grlo delovanja slovenskih sodišč. Prav tako novela predvideva
               nekatere rešitve namenjene pospešitvi in hitrejšemu zaključku izvršilnih postopkov
               nasploh, pa tudi razbremenitvi izvršilnih sodnikov. In ne nazadnje, vendar izjemno
               pomembno – z novelo se izboljšujejo tudi pravne podlage za učinkovitejšo izterjavo
               preživninskih terjatev. Torej, iz vseh naštetih in še nekaterih razlogov, novelo
               Zakona o izvršbi in zavarovanju ocenjujemo kot izjemno pomembno.</p>
               <p>Naj na koncu pojasnim, da se je Vlada v pisnem mnenju o zahtevi za sklic izredne
               seje v skladu s svojimi pristojnostmi na kratko opredelila tudi do konkretnih
               primerov, kij ih predlagatelj v svojem gradivu omenja. Na tem mestu se do njih ne
               opredeljujem. Glede na ponovne pobude predlagatelja te izredne seje z reformo
               pravosodja in spremembe skoraj vse zakonodaje, ki jo v sodnih postopkih uporabljajo
               pravosodni organi, pa velja poudariti, da je slovenski pravosodni sistem od leta 1994
               podvržen nenehnim spremembam in prilagoditvam, tako glede organizacijske kulture in
               strukture kot tudi na podlagi materialne in procesne zakonodaje. Družbene in
               politične spremembe, ki so bile podlaga za prilagoditve zakonodaje, so narekovale
               hiter tempo sprejemanja zakonov, kar je v praksi prineslo nemalo težav. Zakonodajne
               rešitev so zaradi kratkega roka za implementacijo povzročale številna vprašanja v
               praksi, kar je vodilo v sodne zaostanke, neenotnost sodne prakse in končno v nove
               zakonodajne spremembe, ki so, pogosto na hitro in s premalo premisleka, skušale
               sanirati zatečeno stanje. Ravno nenehno spreminjanje zakonodaje ustvarjal pravno
               negotovost ter škoduje pravni varnosti in stabilnosti slovenskega sodnega sistema.</p>
               <p>Za zaključek naj še poudarim, da Državni zbor z zakonodajno pristojnostjo zagotavlja
               organizacijski procesni in materialni okvir delovanje sodne veje oblasti in
               pravosodja v celoti. Ne more in ne sme pa nadzirati odločanja o konkretnih primerih.
               Temu je namenjen sistem pravnih sredstev, ki strankam v postopkih omogoča, da sodišče
               višje stopnje preveri nepristranskost, pravilnost in zakonitost odločitev nižjih
               sodišč. Poleg možnosti strank, da posežejo po rednih in izrednih pravnih sredstvih,
               ustava določa tudi pristojnosti Ustavnega sodišča, ki ima pomembno vlogo pri presoji
               skladnosti predpisov z ustavo, varstvo človekovih pravic in svoboščin pa se
               zagotavlja tudi preko sistema ustavne pritožbe. Kot eden od korektivov pri varstvu
               človekovih pravic in svoboščin pod posebnimi pogoji pa nastopata tudi Evropsko
               sodišče za človekove pravice in Sodišče Evropske unije. S tem je zagotovljena tudi
               ustrezna skrb za neodvisnost in nepristranskost naših sodišč s strani pristojnega
               organa izven Slovenije. Ker je razpravljavec pred menoj omenil oziroma govoril o
               priporočilu Evropske komisije v zvezi s pravosodjem, bi rada rekla, da se uvrstitev
               med 6 držav Evropske unije, ki še potrebujejo priporočila Evropske komisije, torej to
               je priporočilo z včerajšnjim datumom, Sloveniji ni zgodila zaradi stanja v sodnem
               sistemu oziroma na področju pravosodja, ampak so se včerajšnja priporočila – o
               mestih, kjer še potrebujemo izboljšave – nanašala na nadaljnjo finančno
               konsolidacijo, na banke in finančni sistem, na pokojninsko reformo, delovna mesta in
               podobno.</p>
               <p>Naj na koncu še predlagam oziroma izrazim upanje, da bo današnja razprava namenjena
               izmenjavi stališč in konstruktivnih predlogov, da ne bomo priča morebitnemu
               nedopustnemu razsojanju v konkretnih primerih. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp7">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na predstavitev stališč poslanskih skupin.</p>
               <p>Gospod Zvonko Černač bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp xml:id="SDZ6-Izredna-68-2014-06-03.sp8">

               <speaker>ZVONKO ČERNAČ (PS SDS):</speaker>

               <p>Spoštovani kolegice in kolegi, vsi ostali prisotni!</p>
               <p>Če imamo problem in če se ga zavedamo in iščemo poti za odpravo tega problema, potem
               je to v redu. Če pa imamo problem in tiščimo glavo v pesek ter govorimo o tem, kako
               je vse v redu, potem ta problem raste, raste, raste, dokler se enkrat ne razpoči. Če
               bi bilo to res, kar govori Vlada, potem je Evropska komisija v zmoti. In najmanj, kar
               je, bi bilo treba njena stališča demantirati. Če bi bilo to res, kar govori Vlada,
               potem so ljudje v zmoti, in sicer preko tri četrtine ljudi v tej državi je v zmoti,
               kajti 73 %, 74 % ljudi v tej državi vidi, da imamo v pravosodju zelo velik in zelo
               resen problem že nekaj časa.</p>
               <p>Pred časom smo imeli v parlamentu javno predstavitev mnenj o volilnem sistemu in ni
               ga bilo razpravljavca, ki bi pohvalil sedanji veljavni volilni sistem. Vsi so se
               strinjali o tem, da volilni sistem potrebuje spremembe, da takšen, kot je, ne
               odslikava resnične volje ljudi. In mnenja so bila deljena samo v tem, na kakšen način
               in kdaj naj do sprememb pride. O pravosodju, njegovi neučinkovitosti, pristranskosti,
               številnih primerih javnih ravnanj sodnikov in tožilcev, ki zbujajo dvom v njihovo
               neodvisnost in nepristranskost, smo v Državnem zboru govorili že večkrat.</p>
               <p>Mnogi se strinjamo s tem, da naše pravosodje velikokrat, žal vse prepogosto, ne
               deluje v smeri iskanja resnice in zagotavljanja pravičnosti. Mnogi se strinjamo tudi
               o tem, da pravosodje velikokrat, žal prepogosto, ne deluje v smeri krepitve
               ravnovesja v družbi na način, da poišče resnico, da poišče tisto, kar je prav in
               pravično in da obsodi zlo oziroma tisto, kar ni prav in je narobe. Mnogi se strinjamo
               o tem, da trajni mandat še ne pomeni neodgovornosti in potuhe za ravnanja, sodnikom
               naj bi omogočil predvsem njihovo kvalitetno opravljanje dela, torej sojenje brez
               takšnih ali drugačnih vplivov in brez zavlačevanja. Žal se je trajni mandat sprevrgel
               v plašč nedotakljivosti, ki ga mnogi sodniki jemljejo kot imuniteto za njihovo slabo
               delo, zadnji primeri nekaterih sojenj pa kažejo, da tudi kot ščit pred procesi,
               katerih izrečene sodbe dišijo po koruptivnosti, celo podkupljivosti sodnikov,
               nekatere pa tudi po politični pristranskosti. Vsa ta ravnanja rušijo ugled
               slovenskega pravosodja in kličejo po temeljitih spremembah. Kljub temu, da javnost
               pričakuje temeljite spremembe pravosodnega sistema, to zavedanje med tistimi, ki naj
               bi o teh spremembah odločali in danes tvorijo večino v tem parlamentu, kot smo
               slišali ravnokar, ni dovolj globoko. Prepričan sem, da bi podobna javna razprava, kot
               smo ji bili pred kratkim priča o volilnem sistemu, pri pravosodju pokazala enako
               sliko. Enotno mnenje o tem, da so na področju pravosodja potrebne korenite spremembe
               in da vsak dan odlašanja pomeni škodo za ljudi, za posameznike pa tudi za družbo kot
               celoto.</p>
               <p>Dejstvo je, da pravosodje v Republiki Sloveniji uživa najnižjo stopnjo zaupanja med
               vsemi državami Evropske unije. To je razvidno tako iz analiz Evropske komisije kot
               tudi iz podatkov Eurobarometra. V Republiki Sloveniji pravosodnemu sistemu ne zaupa
               73 % državljank in državljanov, zaupa mu samo 24 % ljudi. Slovenija je s tem pristala
               na zadnjem mestu med državami članicami Evropske unije, na prvem mestu je Finska,
               kjer pravosodju zaupa 85 % državljank in državljanov in ne zaupa samo 13 %. Sodbe v
               Sloveniji se še vedno izrekajo v imenu ljudstva, kar je ob teh podatkih svojevrsten
               paradoks in bolj kot o spoštovanju demokratičnih načel pravičnosti ter spoštovanju
               človekovih pravic govori na nek način o nadaljevanju revolucionarnega sodstva,
               kateremu je ljudstvo služilo samo kot krinka za sprejemanje odločitev, ki so skrbele
               za odstranjevanje razrednih sovražnikov, o čemer piše Ljubo Bavcon, po novem častni
               meščan Ljubljane, v svojem učbeniku, na podlagi katerega so, očitno pa to počnejo še
               danes, sodile in razrednega sovražnika brez dokazov tudi obsodile številne generacije
               sodnikov.</p>
               <p>Ker sem prej omenil Slovenijo in Finsko in to primerjavo, je mogoče ravno proces
               Patria nek simbolni pokazatelj, zakaj je temu tako. Na Finskem je namreč sodišče
               obdolžene oprostilo, torej oprostilo tiste, ki naj bi nagrade dajali oziroma
               obljubljali, v Sloveniji pa je sodišče brez dokazov z indično sodbo, torej na podlagi
               indicev, prevedeno povedano špekulacij oziroma miselnega konstrukta, obsodilo
               predsednika največje opozicijske stranke, ki naj bi obljubo darila neznanega dne ob
               neznanem času na neznanem kraju in na neznan komunikacijski način prejel, ne zase,
               pač pa za tretjega, torej za stranko, in to od tistih, ki so bili na Finskem
               oproščeni. Pa ne gre samo za ta proces, ki na nek način predstavlja samo vrh ledene
               gore, gre za številne druge primere krivičnega, nepoštenega, predolgega sojenja na
               eni strani in številne primere zavlačevanja, zalaganja sodnih spisov do zastaranja
               ali umikov obtožb, obtožnic brez argumentov na drugi strani.</p>
               <p>Zaupanja v pravosodje in spoštovanja sodnih odločitev ni mogoče predpisati z
               zakonom. Zaupanje in spoštovanje je mogoče pridobiti samo z učinkovitim in
               nepristranskim delom. Razloge za tako nizko zaupanje v pravosodje je mogoče iskati
               vsaj na dveh ravneh. Prva je ta, da se številni sodniki in tožilci niti ne trudijo
               dajati videza nepristranskosti ali apolitičnosti, kar je ena izmed temeljnih
               predpostavk vsakega nepristranskega pravosodnega sistema. In druga raven so odločitve
               pravosodja, ki niso samo različne v enakih, identičnih situacijah, kar bi lahko
               odpravile višje stopnje odločanja, ampak so tudi interesno motivirane skozi celotne
               postopke in nemalokrat pomenijo grobe posege v človekove pravice in svoboščine z
               aktivnim ravnanjem in pasivnim ravnanjem sodnika. Recimo, v prvem primeru v nasprotju
               z dotedanjo sodno ali ustavnosodno prakso in v drugem primeru z nespoštovanjem
               pravice do sojenja v razumnem roku, s povzročitvijo zastaranja in tako naprej.</p>
               <p>Verjetno pa je problem tudi v tem, da slovensko pravosodje ni nikoli resnično
               prekinilo popkovine z bivšim nedemokratičnim sistemom. Ustava Republike Slovenije v
               3. členu določa, da ima v Republiki Sloveniji oblast ljudstvo, ki jo izvršuje
               neposredno in z volitvami po načelu delitve oblasti na zakonodajno, izvršilno in
               sodno oblast, in sodna je izmed treh vej oblasti oblast, za katero veljajo v odnosu
               do ljudstva, v imenu katerega oblast izvaja, enaka legitimna pričakovanja kot od
               drugih vej oblasti. Sodstvo oziroma pravosodje v širšem smislu je lahko oziroma mora
               biti kot vsaka druga veja oblasti podvrženo javni kritiki in na enak način, kot to
               velja za vsako drugo vejo oblasti, mora sodstvo svoje temeljne postulate
               učinkovitosti, neodvisnosti in nepristranskosti dokazati s svojim delovanjem in ne z
               deklaratornim sklicevanjem na neodvisnost, ki mu jo določa Ustava Republike
               Slovenije. In enako velja tudi glede učinkovitosti. Poenostavljeno povedano,
               neodvisnost in nepristranskost ne smeta postati alibi za neodgovornost, slabe ali
               celo napačne odločitve in slabo delo. Ta odgovornost je v primeru kazenskih postopkov
               še toliko večja, saj s svojimi odločitvami sodišča neposredno posegajo v človekove
               pravice in svoboščine oziroma ščitijo človekove pravice in svoboščine. Tekom
               desetletij sta se teorija in praksa kazenskega prava spreminjali. V bivšem
               totalitarnem, komunističnem režimu je bilo, recimo, kazensko pravo <q>"sredstvo za
               zatiranje in za sistematični bolj proti določenemu delu prebivalstva, namenjeno pa za
               boj proti razredu, ki se zaradi svojih drugačnih pogledov upira celovitosti obstoječe
               družbene ureditve ali njenim sestavnim delom,"</q> tako Ljubo Bavcon v svojem učbeniku iz
               leta 1978 oziroma še kasneje, v poznih 80. letih. V tistem času se je kazensko pravo
               torej postavilo nad posameznika in nad njegovo temeljno človekovo pravico do osebne
               in politične svobode ter je v imenu politike in ideologije skrbelo tudi za
               sankcioniranje odklonov od takratnega sistema. Sodstvo je dejansko sodilo v imenu
               ljudstva zoper ljudstvo. Žal se v nekaterih primerih ta praksa dogaja tudi danes. V
               preštevilnih primerih. Z osamosvojitvijo naše države je stopila v veljavo Temeljna
               ustavna listina, v kateri je zapisano, da bivša država ni delovala kot pravno urejena
               država in so se v njej hudo kršile človekove pravice. S sprejetjem naše ustave,
               Ustave Republike Slovenije, se je vzpostavil demokratični sistem, v katerem bi moralo
               biti sodstvo varuh človekovih pravic in temeljnih svoboščin, po drugi strani pa tem
               istim pravicam in svoboščinam podrejeno, torej podrejeno tudi človekovi pravici do
               svobode izražanja misli, torej podrejeno tudi kritiki ljudstva, v imenu katerega
               sodi. Sintagma <q>"odločitev sodišč se ne sme kritizirati ali jim javno nasprotovati,
               saj so neodvisna in avtonomna,"</q> ne pomeni nič drugega kot demokratični deficit in
               umestitev pravosodja nad človekove pravice in svoboščine. Takšna umestitev pa je bila
               osnovni element in skupni imenovalec vseh totalitarizmov ter vseh njihovih izvedb v
               preteklosti, posebej teh represivnih režimov, ki so tudi pravosodje izrabljali za
               ohranitev oblasti in obračunavanje s političnimi nasprotniki – paradoksalno - v imenu
               ljudstva. In kot da se ta zgodba ponavlja še vedno, po skoraj 25 letih od sprejetja
               Ustave Republike Slovenije. Zakaj se to dogaja? Verjetno tudi zaradi tega, ker v
               večini evropskih držav, ki so prešle iz bivšega režima, iz komunističnega sistema v
               demokracijo, so tudi v praksi izvedli tako imenovano lustracijo, neke vrste
               očiščenje. Tudi na področju sodstva v nekdanji Nemški demokratični republiki je v
               Berlinu mandat izgubilo 50 % sodnikov. Večina držav je tudi v praksi izvedla
               priporočila Resolucije številka 1096 Parlamentarne skupščine Sveta Evrope, ki je
               priporočila tako očiščenje. Naš, slovenski Zakon o sodniški službi iz leta 1994 sicer
               določa, da v trajni sodniški mandat ne more biti imenovan sodnik, ki je kadarkoli v
               preteklosti sodeloval v sodnih postopkih, v katerih so bile kršene človekove pravice,
               vendar se to določilo v praksi ni izvajalo, niti pri sodnikih niti pri tožilcih. Še
               več. To načelo ni bilo spoštovano niti v primeru imenovanja predsednika Vrhovnega
               sodišča Branka Masleše niti v primeru imenovanja generalnega državnega tožilca Zvonka
               Fišerja, tako da trenutno vrh pravosodne oblasti na simbolni ravni pooseblja
               popkovino neposredno povezano s prejšnjim nedemokratičnim sistemom, zato je seveda
               iluzorno pričakovanje, da se bo v takih razmerah pravosodje razvijalo v evropski
               smeri na podlagi deklaratornih zapisov v najvišjem slovenskem pravnem aktu.</p>
               <p>V slovenskem pravosodju so že od osamosvojitve Republike Slovenije naprej prisotne
               številne anomalije. Najbolj očitne pa postajajo v zadnjem obdobju, ko je očitno, da
               sodnikov, tožilcev in ostalih pravosodnih funkcionarjev nihče ne bo klical na
               odgovornost za nedelo, za eklatantno kršitev določb Ustave in ostalih zakonov, za
               pasivnost pri reševanju sodnih sporov in kako naprej. Dokazi o pristranskosti in
               neučinkovitosti in razlogih za nezaupanje se več let periodično vrstijo, kar nakazuje
               na to, da problemi niso osamljeni, ampak gre za sistemski problem, ki ga je treba
               tudi na normativni ravni začeti reševati.</p>
               <p>Naj navedem samo nekaj primerov – več jih je v obrazložitvi zahteve, nekaj od teh
               jih je navedel že predlagatelj, kolega Vinko Gorenak – ki govorijo o tem, da to, kar
               zatrjujemo, dejansko drži. Povedano je bilo, da od osamosvojitve naprej kljub
               številnim milijardam davkoplačevalskega denarja, ki je izginil v dvomljivih posojilih
               bančno kapitalskim tajkunom, zaradi česar so bile banke pred kratkim sanirane že
               drugič, nihče od teh bančno kapitalskih tajkunov, direktorjev ni bil obsojen. Nihče.
               Nekdanji tožilec Miran Železnik je bil sicer odpuščen iz službe, ko so ugotovili neko
               polno omaro spisov, med njimi tudi štiri zelo pomembne kazenske zadeve, ki so
               zastarale. In vsi ostali številni spisi so tudi zastarali, večinoma povezani s tem, o
               čemer sem govoril v prejšnji točki. Omenjen je bil primer Balkanski bojevnik, kjer so
               bili izločeni dokazi, ki so jih upoštevali v drugih državah, tako v Italiji kot v
               Srbiji, in to na podlagi pričanja Iztoka Podbregarja, vidnega predstavnika LDS, tudi
               nekaj časa predsednika te stranke, bivšega direktorja Sove. Na podlagi tega je bila
               izdana oprostilna sodba. Zdaj se sicer postopek obnavlja, ker je višje sodišče zadevo
               razveljavilo, vendar je v vmesnem času večina teh ljudi pobegnila iz države. Zanimivo
               pa je, da je tožilstvo proti temu bivšemu direktorju Sove 9. maja 2013, torej nekako
               v istem obdobju, kot se je dogajala zgodba Balkanski bojevnik, umaknila obtožnico
               zaradi odlivanja denarja iz tajnega fonda v Webs pred kakimi sedmimi leti. Po tistem,
               ko so na vse možne načine zavlačevali ta proces in postopek, je prišlo do umika te
               obtožnice, kjer je šlo za cirka 50 tisoč evrov odliva tega denarja. Sodišče je
               napotilo državo na pravdo, državni pravobranilec pa zdaj že nekaj mesecev čaka na
               stališče Sove glede uveljavljanja tega zahtevka in verjetno gremo lahko staviti ,kako
               se bo ta postopek končal in ni treba biti velik vizionar ali pa jasnovidec, da bi
               videli, kam bo zapeljal. Verjetno ne v interesu države, saj gre le za bivšega
               visokega pripadnika stranke LDS, nekdanjega predsednika te stranke.</p>
               <p>Na drugi strani navadnim državljanom rubijo hišo za 150 evrov – primer Vaskrsić. Na
               drugi strani pa nekdo, ki je dolžan 3 milijone evrov, spremeni svoj status, odide iz
               države in se na tak ali drugače način izogne postopkom. Govora je bilo o zgodbi
               Orion, kjer je tudi šlo za ne tisoče, ampak verjetno milijone evrov sredstev in tako
               naprej.</p>
               <p>Afera Prijatelji v stečaju je pokazala neko dno takrat v tem delu pravosodnega
               sistema, kljub temu, da se je razkrilo, da je bila ena izmed sodnic, ki je bila
               poročevalka v senatu, ki je oprostil tega stečajnega upravitelja Branka Goršeta,
               redna udeleženka zabav, na katerih so se zabavali sodniki in se družili s stečajnimi
               upravitelji, se pač ni zgodilo nič. Celo več, ko je bil uveden nek nadzor nad delom
               sodnice Jelke Rozman, stečajne sodnice v zadevi HKS Sicura, ki je Goršetu šestkrat
               odmerila nezakonito, previsoko nagrado, bile so obljubljene številne druge
               nepravilnosti, nespoštovanje zakonov, pravnih pravil in tako naprej, se je na višjem
               sodišču in pozneje celo na Vrhovnem sodišču zgodba pometla pod preprogo. Celo več, ta
               sodnica je napredovala oziroma doživela pohvalo z napredovanjem. Višja sodnica Mateja
               Lužovec, ki je bila v senatu Patria, je v enem izmed procesov sprejela dokaz
               vedeževalke, ki je videla, da je morilec nekdo drug, in ne tisti, ki je bil obtožen v
               postopku.</p>
               <p>Poteka kazenski postopek proti predsedniku sveta največje opozicijske stranke,
               bivšemu ministru in proti profesorju ter duhovniku zaradi upravičene javne kritike
               Komisije za preprečevanje korupcije. Zaradi javne besede torej, zaradi česar bi se
               takega postopka verjetno sramovali še celo leta 1988. Na drugi strani pa je zastaral
               postopek proti policistu, ki je z ubojem grozil nekdanjemu premierju Janezu Janši,
               dobil je vrnjeno orožje in zaposlitev, na policiji menda celo eno od najvišjih
               državnih odlikovanj. V številnih primerih najhujših groženj najvišjim predstavnikom
               države, ki izhajajo iz določene politične opcije, beri SDS, pa tožilstva ne najdejo
               elementov za kazenski pregon in oškodovance napotijo na zasebno tožbo. Povsem drugače
               je seveda v primerih, ko so ogroženi pripadniki neke druge politične opcije, da ne
               rečem iz katerega političnega pola. Takih podobnih, nerazumljivih odločitev;
               odločitev, ki ob istem identičnem stanju pomenijo popolnoma različno ravnanje;
               odločitev, ki celo ob judikatih Vrhovnega sodišča, ki so zavezujoči za sojenje v
               podobnih zadevah, pomenijo drugačne odločitve, je nešteto.</p>
               <p>Ne samo, da so odločitve takšne, ki vzbujajo dvom v nepristransko delovanje
               pravosodnega sistema, tudi ravnanja posameznih sodnikov ali tožilcev so takšna, da ne
               ustvarjajo videza nepristranskosti oziroma celo ustvarjajo videz pristranskosti. Tak
               je primer predsednice Okrajnega sodišča v Ljubljani Vesne Pavlič Pivk – to je
               sodišče, na katerem je potekalo sojenje na prvi stopnji v zadevi Patria –, ki se je
               na javni prireditvi pojavila s simboli totalitarnega režima. Po negodovanju javnosti
               je Sodni svet to zadevo vseeno obravnaval. In kaj? Izrekel opomin. Gospa je še vedno
               predsednica sodišča.</p>
               <p>Vrhovni državni tožilec Andrej Ferlinc, ki je tožilec v drugem primeru Patria, in
               sicer glede obdolženega Jurete Cekute, se z njim sprehaja po ulicah Maribora. In
               potem poslušamo nekaj tedensko sprenevedanje o tem, ali sta hodila v eno ali drugo
               smer, ali sta se slučajno našla skupaj ali ne, dokler ni nekdo, ki je to posnel, tudi
               pričal, kako je bilo. Ampak problem je večji. Nihče od pristojnih organov se glede
               tega ni oglasil. Ne Državnotožilskemu svetu, ne ministru in ne generalnemu državnemu
               tožilcu se tako ravnanje ni zdelo sporno. Da ne govorim o sodnici Višjega sodišča v
               Ljubljani Vesni Bergant Rakočević, ki je v odprtem postopku komentirala neko sodbo na
               način, ki ne bi smel biti deležen takega komentarja, saj se ni vedelo, če ne bo tega
               spisa slučajno dobila ona sama v roke.</p>
               <p>Opozorila o stanju v slovenskem pravosodju ne prihajajo samo iz domačih logov,
               prihajajo tudi iz tujine, in to na vseh ravneh, tako na institucionalni kot tudi s
               strani mednarodnih političnih združenj. Iz ugotovitev mednarodnih institucij in tudi
               iz statistike Vrhovnega sodišča Republike Slovenije lahko povzamemo, da slovensko
               sodstvo ni samo vedno manj učinkovito, temveč da se tudi stopnja neodvisnosti sodstva
               zmanjšuje, pri čemer je že tako ali tako na eni izmed najnižjih stopenj, kar smo
               videli skozi podatke v EU. Skupščina Evropske ljudske stranke je 13. novembra 2013
               soglasno sprejela resolucijo o Sloveniji, v kateri je izpostavila nekatere kritične
               probleme slovenskega pravosodja, in podobno kot Evropska komisija pred tem stanje v
               pravosodju ocenila kot nezadovoljivo oziroma zaskrbljujoče in v zvezi s tem
               izpostavila opozorilo, da sta zagotovilo poštenega sojenja ter domneva nedolžnosti
               temeljni človekovi pravici. Podobno Mednarodna demokratska zveza 11. aprila letos.
               Gre za zvezo demokratičnih strank, ki šteje preko 80 članic iz več kot 60 držav.
               Kodeks sodniške etike v 10. členu določa, da <q>"sodnik z osebnim zgledom varuje zgled
               sodstva in se v vseh svojih dejavnosti izogiba neustreznemu ravnanju ali obnašanju"</q>.
               Kodeks sodnika torej zavezuje, da <q>"ustrezno uravnava svoje ravnanje in obnašanje tako
               v službi, kot zunaj nje, s čimer varuje neoporečnost sodstva in zagotavlja zaupanje
               javnosti v sodstvo"</q>.</p>
               <p>Dolžnost zagotavljanja nepristranskosti, tudi zagotavljanja samega videza
               nepristranskosti je torej na strani sodišča in sodnikov. Pri tem ni dovolj, da so
               sprejeti predpisi takšni, da zapovedujejo videz nepristranskosti, temveč se mora to
               delovanje udejanjiti za vsak primer in za vsak postopek posebej, kakor tudi z vidika
               sodstva kot celote. In v enem izmed primerov, ki ga moram žal ponovno omeniti, zaradi
               tega, ker je najbolj v nebo vpijoč po nedoseganju teh standardov, po kršitvi enih
               normalnih standardov, po kršitvi številnih pravnih postulatov, je seveda primer
               Patria. V tem primeru so bili ti standardi nedvoumno porušeni in izničeni. Obsodba
               celo po obrazložitvi pritožbenega sodišča ne temelji na nobenem dokazu, temveč na
               indicih, za katere sodišče zatrjuje, da tvorijo tako imenovani sklenjen indični krog,
               v katerem pa glavnega osumljenega oziroma obtoženega Janeza Janše sploh ni. Sodba
               sodišča v tem procesu, tako drugostopna kot prvostopna, je postala poznana tudi po
               tem, da je v javnosti ni zagovarjal niti en pravni strokovnjak s področja kazenskega
               prava in da so na drugi strani utemeljene kritike, argumentirane kritike izražali
               številni ugledni pravni strokovnjaki – od dr. Lovra Šturma, preko Matevža Krivica,
               dr. Klemna Jakliča, dr. Mateja Avblja, dr. Ivana Beleta in tako naprej. Odločitev
               sodišča, predvsem višjega sodišča, je tudi v nasprotju z dosedanjo prakso Vrhovnega
               sodišča Republike Slovenije, ki je v sodbi, ki je bila izdana pred izdajo prvostopne
               in pred izdajo drugostopne sodbe, 1. marca 2012 je bila sodba Vrhovnega sodišča
               izdana, v nekem primeru zavzelo stališče: <q>"Brez potrebnega razčlenjevanja in
               utemeljevanja je jasno, da se obdolženec lahko brani le zoper očitke, da je storil
               konkretno opisano ravnanje, ne pa, da je neugotovljenega dne zoper neugotovljene
               osebe na neugotovljen način in podobno storil v konkretnem primeru kaznivo dejanje."</q>
               To sodbo Vrhovnega sodišča Republike Slovenije bi moralo pri svoji odločitvi
               spoštovati tudi sodišče, ki je brez dokazov izreklo sodbe za dejanje, ki naj bi se
               zgodilo neugotovljenega dne in tako naprej, da ne ponavljam, če je že zanemarilo
               osnovne pravne in obče človeške norme. Pa je ni. Ne le, da je ni spoštovalo oziroma
               upoštevalo prvostopno sodišče – enako je storilo tudi pritožbeno in s tem je bil
               postavljen v našem pravnem sistemu nek nov standard sojenja in obsodbe brez dokazov,
               kar bo nedvoumno imelo daljnosežne posledice za naprej.</p>
               <p>Javnosti pa je mogoče do zdaj manj znano dejstvo, da je ta proces povezan še z eno
               drugo tožbo, ki pa je za državo zelo pomembna. Gre za tožbo proti državi, ki jo je
               vložila Sistemska tehnika, v višini cirka pol milijarde evrov. Glede na to sodbo brez
               dokazov, je ta sodba kljub temu, da ne temelji na dokazih, dokaj verodostojen
               dokument za uveljavljanje tega tožbenega zahtevka proti državi. Navedeno torej
               razkriva še dodatno dimenzijo v tem procesu in sicer poleg političnega motiva, ki
               želi preko sodstva doseči eliminacijo Janeza Janše pa tudi stranke SDS iz političnega
               življenja, obstaja še finančni motiv, kako se na legitimen način popolnoma
               formalnopravno korektno okoristiti na račun davkoplačevalcev, kar so sicer počeli
               številni bančno-kapitalski tajkuni, ki so preko prijateljskih povezav prišli do
               stotin milijonov, milijard kreditov, ki jih nikoli ne bodo vrnili. Zanje jih bodo
               vračali tisti z najnižjimi dohodki v tej državi.</p>
               <p>Spoštovani, z osamosvojitvijo in novim ustavnim redom naj bi se postavili novi
               pravni okviri za delovanje sodstva v naši državi, vendar so osebe, ki ta pravni red
               izvršujejo, ostale več ali manj iste. Na podlagi tega določila po znanih podatkih
               niti takrat niti kasneje ni sodniške ali tožniške funkcije izgubila nobena oseba. Še
               več, prej sem omenil, da sta na vrhu pravosodja in tožilstva osebi, ki sta sodelovali
               v postopkih, kjer so bile evidentno kršene človekove pravice in temeljne svoboščine.</p>
               <p>Pred 25 leti je bil v političnem procesu obsojen Janez Janša kot takratni politični
               oporečnik, ki je predstavljal nevarnost za oblast zato, kar se je zavzemal za
               človekove pravice, demokratične standarde in samostojno državo. Oblast v Sloveniji,
               ki je bila takrat del Jugoslavije, je predstavljal Milan Kučan. Takrat, ko ni bilo
               demokracije, so dokaze poskušali vsaj narediti, za kar so uporabili zelen flomaster,
               s katerim naj bi Janša podčrtoval podatke o zaupnih dokumentih. Danes po 25 letih v
               demokraciji v osrčju Evrope ni bilo niti toliko truda, da bi se uporabil ta zelen
               flomaster. Za obsodbo je zadostoval indični krog, v katerem pa glavnega osumljenega
               ni. Kdo torej danes po 25. letih vlada v pravosodju? Kdo danes narekuje sodbe? Pravo
               in pravičnost v številnih primerih gotovo ne.</p>
               <p>Na podlagi Ustave Republike Slovenije je Državni zbor tisti organ, ki je dolžan in
               odgovoren sprejemati zakonodajo na področju sodstva; zakonodajo, ki bo zagotavljala
               učinkovito in neodvisno sodstvo v smislu spoštovanja in izvrševanja človekovih pravic
               in temeljnih svoboščin. Ignoranca pred današnjimi problemi sodnega sistema se kaže v
               neprestanem zanikanju problemov, ki so, čutimo jih, čutijo jih ljudje, in zaradi
               katerih tudi pravosodje izgublja svojo učinkovitost, izgublja nepristranskost, kar je
               pa najbolj pomembno, izgublja zaupanje ljudi, v imenu katerih pravzaprav sodi. In če
               Državni zbor Republike Slovenije nima volje za sprejem ustreznih pravnih okvirov, ki
               bi zagotovili učinkovito in nepristransko sojenje, ki bo onemogočali zlorabe
               pravosodja v kakršnekoli namene, pomeni, da se večina poslancev Državnega zbora
               Slovenije s takšnim stanjem strinja, kar je slabo.</p>
               <p>Predlagatelji smo zato pri pripravi predloga za današnjo sejo izhajali iz sledečih
               ugotovitev. Prvič, da je zaupanje v pravosodni sistem v Republiki Sloveniji na
               najnižji točki in tudi na najnižji v primerjavi z državami članicami Evropske unije;
               da je učinkovitost pravosodja bistveno nižja, kot znaša povprečje v državah članicah
               Evropske unije; da je število sodnikov in tožilcev v naši državi na sto tisoč
               prebivalcev bistveno višje, kot znaša povprečje v državah članicah Evropske unije; da
               Republika Slovenija namenja za delovanje pravosodnega sistema bistveno več sredstev
               na prebivalca, kot je to v povprečju v Evropski uniji, skoraj 87 evrov v primerjavi z
               41 evri v Evropski uniji; da številni sodniki in tožilci z načinom svojega delovanja
               vzbujajo videz pristranskosti, s svojimi odločitvami pa izkazujejo tudi pomanjkanje
               strokovnih znanj za neodvisno in pošteno sojenje; da sodni in tožilski svet večinoma
               teh zadev ne obravnavata ali jih obravnavata tako, da zaščitita svoje člane; da
               nadaljnja odsotnost reform pravosodja lahko ogrozi stabilnost družbene ureditve, ki
               temelji na človekovih pravicah in svoboščinah in privede družbo v krizo, ki je ne bo
               več mogoče urejati v okviru demokratičnih institucij in izvoljenih predstavnikov
               ljudstva; da je na podlagi navedenega nujna celovita reforma pravosodnega sistema, ki
               naj gre v smeri racionalizacije postopnega zmanjševanja sodnikov in tožilcev ter
               povečevanja njihove učinkovitosti preko krepitve strokovnosti in zagotavljanja
               neodvisnosti in nepristranskosti.</p>
               <p>In v tem okviru in na podlagi teh ugotovitev smo predlagali Državnemu zboru sprejem
               usmeritev pri pripravi te pravosodne reforme, in sicer v smeri, da se še vedno
               zagotavlja trajen mandat sodnikov, vendar ta postane trajen šele po uspešno
               opravljeni neki preizkusni dobi, ne more biti pa ta mandat in tudi danes ni dosmrten.
               Sodniku je kljub temu, da je imenovan v trajen mandat, še vedno omogočeno, da mu je
               ta mandat odvzet in to so dogaja tudi danes, vendar v zelo zelo redkih primerih, ker
               se večinoma preko Sodnega sveta večinsko ščiti pripadnike ceha.</p>
               <p>Predlagali smo, da zakonodajna reforma omogoči preglednost dela pravosodnega sistema;
               da omogoči njegovo večjo učinkovitost, skrajšanje postopkov in prepreči zlorabe tega
               sistema, tako za politične procese kot druge zlorabe; da sodniki izgubijo mandat v
               primeru, da so na katerikoli stopnji odločanja glasovali za odločitev, ki pomeni
               poseg v človekove pravice in temeljne svoboščine, ki ga je kot takega s sodno prakso
               že potrdilo Ustavno sodišče Republike Slovenije; da sodišča višje stopnje pravnomočno
               odločijo na pritožbeni stopnji; da se po zgledu držav Evropske unije, ki imajo po
               ugotovitvah Evropske komisije najvišjo stopnjo zaupanja v pravosodje, pripravijo
               ukrepi za povrnitev zaupanja v pravosodje, predvsem z vidika učinkovitosti,
               nepristranskosti in osebne integritete sodnikov in tožilcev. In tako naprej.</p>
               <p>Kot veste, sedanja vladajoča večina ni zmogla moči za sprejem teh usmeritev.
               Odlaganje pravosodne reforme pa bo družbena razhajanja še poglobilo in poglabljalo,
               saj je dobro delujoče pravosodje, ki temelji na pravu in pravičnosti, eden od
               osnovnih temeljev, ne samo za delovanje in razvoj demokratične družbe, pač pa tudi
               eden izmed temeljnih pogojev za zagotavljanje gospodarsko uspešne in socialne države,
               ki zagotavlja delo mladim in ostalim generacijam, starejšim pa varno starost. Hvala
               lepa.</p>
            </sp>
            <sp xml:id="SDZ6-Izredna-68-2014-06-03.sp9">

               <speaker>PREDSEDNIK JANKO VEBER:</speaker>

               <p> Hvala lepa.</p>
               <p>Gospod Jožef Kavtičnik bo predstavil stališče Poslanske skupine Pozitivna Slovenija.</p>
               <p>Prosim, postopkovno? Samo trenutek, gospod Kavtičnik. Postopkovno.</p>
               <p>Izvolite.</p>
            </sp>
            <sp xml:id="SDZ6-Izredna-68-2014-06-03.sp10">

               <speaker>DARKO JAZBEC (PS NP):</speaker>

               <p> Predsednik, hvala lepa za besedo.</p>
               <p>Saj ni problem tu sedeti in poslušati, ampak jaz imam res tak déjŕ vu občutek, kot
               da se je to vse že slišalo in zgodilo na isti način. Hočem povedati, da smo dejansko
               v zadnjem času vse to že nekajkrat slišali.</p>
               <p>Zato je moj proceduralni predlog oziroma prošnja za v bodoče za izredne seje, da se
               res premisli, kaj se lahko uvrsti na dnevni red, ker dobesedno so to vse isti stavki,
               isti zapiski in je to dejansko potem kot balast za delo v državnem zboru, še posebej,
               če zdaj razmislimo, da je parlament razpuščen. In tudi slišali smo že danes, tudi s
               strani stroke, tudi državna sekretarka je opozorila na tvegano ozko področje mešanja
               politike v sodstvo.</p>
               <p>Želim povedati, da dejansko ne vidim dodane vrednosti in bi v bodoče lepo prosil,
               ker se te izredne seje zdaj lahko ponavljajo, da se o vsebini in smislu tega
               pretehta. Hvala.</p>
            </sp>
            <sp xml:id="SDZ6-Izredna-68-2014-06-03.sp11">

               <speaker>PREDSEDNIK JANKO VEBER:</speaker>

               <p> Hvala za vaše postopkovno opozorilo, moram pa vas spomniti, da smo na izredni seji
               in izredno sejo moramo izvesti, v skladu z odločbo ustave. Vsebina, o kateri se
               razpravlja, je bila dejansko tudi pregledana in večina elementov, ki so bili
               predloženi za razpravo, izpolnjuje pogoje, da Državni zbor lahko o njih razpravlja,
               odločitev delovnega telesa pa je tudi poznana. Delovno telo je zavrnilo predlagane
               predloge, tako da bo danes tudi ta razprava zaključena brez odločitve.</p>
               <p>Nadaljujemo z razpravo. Kot sem že napovedal, bo gospod Jožef Kavtičnik predstavil
               stališče Poslanske skupine Pozitivna Slovenija.</p>
               <p>Izvolite.</p>
            </sp>
            <sp xml:id="SDZ6-Izredna-68-2014-06-03.sp12">

               <speaker>JOŽEF KAVTIČNIK (PS PS):</speaker>

               <p> Hvala lepa, predsednik. Lep pozdrav vsem prisotnim!</p>
               <p>Ja, res je, da je državni zbor razpuščen in da danes govorimo o tem, da naj bi
               državni zbor sprejemal ali obravnaval neko zakonodajo, ki bi izboljšala stanje v
               pravosodju, ampak spoštovani kolegi iz SDS, vi ste bili vseskozi v parlamentu in
               imeli vseskozi tako ali drugače vpliv na zakonodajo, tudi v pravosodju. Zato je
               danes, en mesec pred volitvami, to, milo rečeno, smešno, prepričan pa sem, da tudi
               gledalke in gledalci vedo, da je to eden od poizkusov predvolilnega nastopa.</p>
               <p>Ampak kljub temu si v Pozitivni Sloveniji želimo, da bi imeli tak pravosodni sistem,
               ki bi bil še boljši, da bi se izboljševal, vendar je to proces, tako kot je proces
               vse, kar se dogaja okoli nas, in sem prepričan, da lahko z dobronamernimi in pravimi
               predlogi vi in vsi mi prispevamo k boljšemu sistemu.</p>
               <p>Na današnji seji Državnega zbora se ponovno soočamo s stanjem v pravosodju in to v
               očeh politike. V Poslanski skupini Pozitivna Slovenije ne odobravamo, da politika
               ocenjuje učinkovitost in kakovost sodstva. Seveda bi si vsi želeli, da bi bili
               postopki čim krajši, da bi bilo sodstvo še bolj učinkovito, da bi ljudje čim prej
               dosegli sodne epiloge. Pri tem ni nihče, kadar pride do razsodbe, zadovoljen. Tisti,
               ki si jim je zgodila krivica, niso zadovoljni, ker je to teklo prepočasi. Za njih je
               vse prepočasi. Tisti, ki so pa bili obsojeni, so pa seveda nezadovoljni nad obsodbo
               in seveda nad tistim, ki so jim to izrekli. Optimizacija sodne veje oblasti bo z
               vidika posameznika lahko vedno vprašljiva, vendar v Pozitivni Sloveniji še vedno
               verjamemo, da je pravna država, v kateri živimo, temelj družbenega razvoja. In o tem
               je tudi predlagatelj govoril. Da je pravna država in pravosodje temelj. Seveda je pa
               pomembno, kako in na kakšen način smo mi to vzpostavili in vzpostavljamo. Če vedno
               dvomimo in dajemo dvom in sum o nekem sistemu ali podsistemu, potem se ta sum prenaša
               tudi na druge ljudi, še posebej, če sumimo mi, politiki.</p>
               <p>Razlogi za sklic, na katerega se sklicuje predlagatelj, po mnenju Pozitivne Slovenije
               ne odražajo dejanskega stanja v pravosodju. Takšen odnos pa je z vidika zagotavljanja
               neodvisnosti in nepristranskosti sodstva lahko škodljiv. Čeprav naj bi se
               predlagatelji zavzemali predvsem za neodvisno in nepristransko sodstvo, kar mi
               pozdravljamo, iz povedanega na seji Odbora za pravosodje izhaja ravno nasprotno.
               Očitki, da je sodstvo pod vplivom nekih elit, so pristranski ter temeljijo na javnem
               diskreditiranju. To pa je seveda lahko tudi nevarno, saj vnaša med ljudi nezaupanje
               in tudi nemir. Za Pozitivno Slovenijo je nekorektno in nesprejemljivo označevati
               sodstvo kot komunistično in to kar tako počez in po vseh. Povejte mi, spoštovani
               gospe in gospodje, kaj ima mlad, ambiciozen, vedoželjen človek, ki danes postane
               sodnik, skupnega z bivšim sistemom, s komunizmom, kot ste omenili. Kako lahko takega
               človeka etiketirate ali etiketiramo, ga ožigosamo, mu pripišete vse te negativne
               oznake, ki ste jih navedli, ob tem pa mislite, da ste naredili dobro delo?</p>
               <p>Da ljudje nimajo zaupanja v pravosodni sistem je še ena od tez, ki jo predlagatelji
               potrjujejo z javnomnenjskimi raziskavami. Pa so res javnomnenjske raziskave v tem
               primeru edine merodajne. Sami bi v Pozitivni Sloveniji rekli, da ne. Sicer si ne
               znamo v Pozitivni Sloveniji razlagati, zakaj sodišča v svojih letnih poročilih, na
               primer v letu 2013 od januarja do septembra, navajajo pripad zadev na vseh okrajnih
               sodiščih, to je 460 tisoč 785 zadev. Skoraj pol milijona zadev dobijo sodišča na leto
               in ljudje se obračajo na sodišče v želji, da rešijo njihov problem, spor. Zakaj se
               obračajo na njih? Ker jim ne zaupajo ali zaradi tega, ker jim zaupajo. Verjetno zato,
               ker so, kot je povedal generalni sekretar Vrhovnega sodišča, ljudje, ki imajo opravka
               s sodiščem, veliko bolj zadovoljni z njihovim delom, kot se želi prikazati. Javnost
               si večinoma ustvarja sliko o delovanju sodstva predvsem na podlagi medijske
               obravnave, tudi na podlagi izjav politikov, ne pa toliko na podlagi osebnih izkušenj.
               Velika večina ljudi ni namreč nikoli neposredno sodelovala v sodnem procesu. Pri
               čemer javno blatenje sodstva v nobenem pogledu ne vpliva na boljše mnenje ljudi. Celo
               nasprotno.</p>
               <p>Tako kot vsi podsistemi se tudi pravosodje spreminja in mora prilagajati nastalim
               situacijam. To je ne nazadnje predstavila tudi predstavnica pravosodja. In s
               korektnim in dobronamernimi pobudami bomo to lahko tudi dosegli in v Pozitivni
               Sloveniji zagovarjamo tak način delovanja. Ljudje lahko dobijo vtis, da sodb sodišč
               pač ni treba spoštovati, če se z njihovo odločitvijo posamezniki ne strinjajo. Seveda
               lahko pride do tega, da se ne strinjaš, vendar pa je razsodbo treba spoštovati. Pri
               tem je treba opozoriti na dejstvo, da je v vsakem sodnem procesu, pa naj si bo to
               pravdni ali kazenski, nekdo, ki z njegovim izidom ni zadovoljen. Prav za namen
               sodnega varstva v naših sodnih postopkih obstajajo tako redna kot izredna pravna
               sredstva, ki jih ima vsak državljan pravico izkoristiti. Veljavni Zakon o kazenskem
               postopku pozna tri pravna sredstva ter dve izredni pravni sredstvi. Poleg tega
               obstaja še možnost vložitve ustavne pritožbe zaradi kršitev človekovih pravic in
               temeljnih svoboščin ter ne nazadnje še možnost vložitve pritožbe na Evropsko sodišče
               za človekove pravice v Strasbourgu. Navedena zakonsko določena pravna sredstva, ki
               jih primerljivo ureja tudi Zakon o pravdnem postopku za namene civilnih postopkov,
               tako po mnenju Pozitivne Slovenije zagotavljajo ustrezno in učinkovito varstvo pravic
               – seveda ne najboljše, se da tukaj še kaj popraviti –, preglednost postopkov ter
               zagotavljajo preprečevanje zlorab. Na tem mestu pa bi bilo treba v zvezi s tem
               omeniti še institut izločitve sodnika oziroma državnega tožilca, ki dodatno prispeva
               k nepristranskosti sodnikov in tožilcev.</p>
               <p>Odločanju v konkretnih primerih je torej namenjen sistem pravnih sredstev, ki
               strankam oziroma udeležencem v postopkih omogoča, da sodišče višje stopnje preveri
               nepristranskost, pravilnost in zakonitost odločitev nižjih sodišč, medtem ko Državni
               zbor s svojo zakonodajno pristojnostjo zagotavlja organizacijski, procesni in
               materialni okvir delovanja sodne veje oblasti ter ne more in ne sme odločati oziroma
               razpravljati o konkretnih primerih, še manj pa posegati vanje.</p>
               <p>Če se osredotočimo na konkretne predloge priporočil, sprejem katerih bi sploh lahko
               bil v pristojnosti Državnega zbora, bi v Pozitivni Sloveniji v prvi vrsti izpostavili
               predlog, da naj sodniki izgubijo mandat v primeru, da so na katerikoli stopnji
               glasovali za odločitev, ki pomeni poseg v človekove pravice in temeljne svoboščine,
               ki ga je kot takšnega s sodno prakso že potrdilo Ustavno sodišče Republike Slovenije
               pred odločanjem ali po odločanju v nasprotju s sodno prakso sodišč višje stopnje. V
               zvezi s tem poudarjamo, da je sodišče pri svojem delu vezano izključno na ustavo in
               zakon – 125. člen Ustave Republike Slovenije. Tudi s tem je zagotovljena neodvisnost
               sodnikov pri opravljanju sodniške funkcije. Sodna praksa v našem prostoru tako ni
               formalen pravni vir, toda pri odločanju o več enakih in podobnih primerih ustvarja
               ustaljeno sodno prakso, ki je pomembna za razlago splošnih, govorim splošnih, pravnih
               pravil in za njihovo uporabo, zato jih sodišča v praksi tudi upoštevajo. Pri tem pa
               je treba poudariti, da je vsak primer, od primera do primera, edinstven. Zato je
               treba biti pri uporabi sodne prakse previden. V praksi bi namreč težko našli dve
               identični dejanski stanji, zato je v tem, da bi morala biti sodna praksa zavezujoča
               oziroma celo razlog za razrešitev sodnika v primeru drugačne odločitve,
               nesprejemljiva.</p>
               <p>Nadalje želi predlagatelj s predlogom, da naj višje sodišče vedno pravnomočno odloči
               na pritožbeni stopnji, pospešiti odpravo sodnih zaostankov in povečati učinkovitost
               sodišč, medtem ko je v kazenskem postopku izjema, da višje sodišče samo odloči o
               zadevi oziroma da zadeve ne vrne v ponovno sojenje sodišču prve stopnje je v pravnih
               postopkih to pravilo, kar je prinesla sprememba Zakona o pravdnem postopku iz leta
               2008. V njej je določeno, da sodišče druge stopnje s sodbo odloči v zadevi, izjemoma
               pa sodbo razveljavi in jo vrne sodišču prve stopnje v novo sojenje, če je bilo zaradi
               zmotne uporabe materialnega prava dejansko stanje nepopolno ugotovljeno in sodišče
               glede na naravo stvari in okoliščin primera oceni, da samo ne more dopolniti postopka
               oziroma odpraviti omenjene pomanjkljivosti. Možnosti, ki jih ima pri odločanju o
               pritožbi zoper sodbo prvostopenjskega sodišča na voljo drugostopenjsko sodišče, so
               torej prilagojene tako vrsti ugotovitvenih nepravilnosti kot tudi primernosti
               njihovega upravljanja. Kot izhaja iz mnenja Zakonodajno-pravne službe, predlagano
               priporočilo, v skladu s katerim naj bi bila uvedena absolutna prepoved vračanja v
               novo sojenje sodišču prve stopnje, bi bilo treba omiliti, saj višje sodišče v
               določenih primerih nekaterih kršitev, ki jih zagrešijo sodišča prve stopnje,
               praviloma ne morejo sama odpraviti, na primer, če je z določeno procesno napako
               obremenjen celoten postopek.</p>
               <p>Glede predloga priporočila za uveljavitev preizkusnega mandata, po poteku katerega
               bi imel sodnik pravico potegovati se za trajni mandat, opozarjamo, da bi tudi takšna
               ureditev v primeru uveljavitve ogrozila neodvisnost sodišč. Trajnost sodniške
               funkcije, ki jo zagotavlja Ustava v 129. členu, kot sem že dejal, je namreč ena
               temeljnih sestavin neodvisnosti sodnika. Vprašanje, ki se pojavlja, je, kaj naj bi se
               po poteku poizkusnega mandata pri sodniku sploh ocenjevalo, da se mu na podlagi tega
               mandat spremeni v tajnega. Sodnikovo vsebinsko odločanje prav gotovo ne more biti
               merilo ali predmet, saj bi v tem primeru prišlo do vrednotenja opredeljevanja Sodnega
               sveta. Ocenjevanje sodnika v preizkusnem obdobju se tako ne bi moglo izogniti
               očitkom, da gre za subjektivno presojo konkretnih primerov sojenja, če kandidat ne bi
               bil izvoljen. Preizkus izpolnjevanja pogojev za izvolitve mora torej temeljiti na
               objektivnih dejstvih o dotedanjem delu kandidata, ki pa ni sojenje. Ali je kandidat
               osebnostno primeren za opravljanje sodniške funkcije je torej mogoče oceniti na
               podlagi kandidatovih doseženih strokovnih referenc ter njegovega odnosa do dela na
               preteklih delovnih mestih, saj za sodnika ne more kandidirati nekdo, ki je šele
               zaključil pravno fakulteto, temveč potrebuje poleg končane fakultete tudi opravljen
               tako imenovani pravosodni izpit ter še vsaj tri leta delovnih izkušenj na pravniških
               delih še po opravljenem pravniškem državnem izpitu.</p>
               <p>Iz vseh navedenih razlogov smo v Pozitivni Sloveniji predlog priporočil
               predlagatelja zavrnili že na sami seji odbora matičnega delovnega telesa. Ker pa ne
               odobravamo, da politika ocenjuje delo pravosodja, v Poslanski skupini Pozitivne
               Slovenije v takšni razpravi ne nameravamo sodelovati. Hvala.</p>
            </sp>
            <sp xml:id="SDZ6-Izredna-68-2014-06-03.sp13">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Mirko Brulc bo predstavil stališče Poslanske skupine Socialnih demokratov.
           </p>
            </sp>
            <sp xml:id="SDZ6-Izredna-68-2014-06-03.sp14">

               <speaker>MIRKO BRULC (PS SD):</speaker>

               <p>Spoštovani!</p>
               <p>Pri pripravi stališča Poslanske skupine Socialnih demokratov smo razmišljali, kako
               stališče pripraviti, da se ne bomo ponavljali. Ampak ne gre. Ena od možnosti je, da
               iz vseh do sedaj pripravljenih stališč, na podobno temo seveda, pripravimo
               kompilacijo. Zakaj to pravim? Po zamenjavi Vlade v tem mandatu se je kar zvrstila
               paleta zahtev za sklic izrednih sej Državnega zbora. Na področju pravosodja so bile
               naslednje: 38. seja 5. junija 2013 imenovana Predlog sklepa v zvezi s stanjem v
               pravosodju; 40. izredna seja 5. julija 2013, Predlog priporočila v zvezi s stanjem
               demokracije v Sloveniji, v povezavi z izhodišči Resolucije Sveta Evrope številka
               1096; 44. izredna seja 1. oktobra 2013 z naslovom Predlog priporočila v zvezi s
               problematiko nadzora in ugotavljanja odgovornosti po Zakonu o finančnem poslovanju, o
               postopkih zaradi insolventnosti in prisilnem prenehanju; pa 54. izredna seja 7.
               februarja 2014 z naslovom Predlog sklepa v zvezi s stanjem na Vrhovnem državnem
               tožilstvu v zvezi s pregonom najhujših oblik gospodarskega in finančnega kriminala in
               v zvezi z odkrivanjem osumljencev kaznivih dejanj nekdanje Službe državne varnosti.
               Vse te teme smo že obravnavali, posamično, večkrat tudi že v prejšnjem mandatu.
               Današnja razprava o zahtevi za sklic izredne seje Državnega zbora s Predlogom
               priporočila v zvezi z izvajanjem načela pravne države z vidika učinkovitosti,
               nepristranskosti in neodvisnosti pravosodja, ki jo je pripravila ali pa vkup zložila
               SDS, bo torej tekla prav o že slišanih zgodbah, posvečenih predvsem napadu na sodstvo
               oziroma na pravosodje, vsiljevanje javnosti tezo, da je v sodstvu in na tožilstvu vse
               narobe. Čas je pravi. Pa ne mislim le na prihajajoče državnozborske volitve.</p>
               <p>Naj ponovim 5. junija 2013 na 38. izredni seji že izrečeno uvodno misel našega
               stališča: <q>"Socialni demokrati zagovarjamo tezo, da je nedopustno, da se v primeru, ko
               se v postopku znajdejo politiki ali privilegirani pripadniki elit ogroža avtoriteto
               sodišča. Sodniki morajo biti neodvisna in enakopravna veja oblasti, ker morajo
               varovati pravice in zagovarjati enakost strank v sodnih postopkih."</q> Po našem
               prepričanju je trajen sodniški mandat garant za neodvisno sodstvo. Za sodstvo, ki si
               bo upalo soditi in izrekati kazni tudi do nedavnega nedotakljivim. Podpirali bomo
               tiste zakonske rešitve, ki bodo šle v smeri določanja najstrožjih strokovnih etičnih
               kriterijev, ki bodo morali izpolnjevati kandidata za sodnika. Pa ne le sodniki,
               temveč tudi podporno sodno osebje mora ravnati etično in delovati na podlagi
               zakonskih in strokovnih meril. Socialni demokrati še vedno zagovarjamo tezo, da
               morajo na sodstvu in tožilstvu sami delati na pridobivanju ugleda in zaupanja. K
               ugledu in zaupanju v sodno vejo oblasti pa bodo prispevali tudi nosilci javnih
               funkcij v sodnih postopkih tako, da se bodo odzivali na naroke, spoštovali odločitev
               sodišč in ne dajali izjav, iz katerih je moč zaznati nespoštovanje odločitev sodne
               veje oblasti in aroganco do nje.</p>
               <p>Ob prebiranju naših stališč smo ugotovili, da je predlagatelj te zahteve celo
               upošteval, naša pričakovanja iz junija 2013, in tokrat gradivu le predložil
               dokumente, na katere se sklicuje v zahtevi in iz katere črpa podatke. To so dokumenti
               Evropske komisije z dne 27. 3. 2013 in 17. 3. 2014. Evropska komisija je pri pregledu
               stanja za leto 2014 ugotovila, da so se soočili s težavo predvsem pri izbiranju
               zanesljivih in primerljivih podatkih. Med nacionalnimi pravosodnimi sistemi obstajajo
               razlike, zato je težko primerjati podatke. Kako pa predlagatelj zahteve danes te
               podatke povzema, je pa že druga zgodba. Državna sekretarka ministrstva za pravosodje
               je na odboru zelo jasno obrazložila, kako je komisija prišla do njih in s čim so se
               na komisiji soočali pri izbiranju le-teh. V zahtevi je poleg zaveze Vrhovnega sodišča
               in Vlade Republike Slovenije državljankam in državljanom priložen tudi dokument
               Vrhovnega sodišča, in sicer Otvoritev sodnega leta 2014 z dne 11. 2. 2014. V uvodnem
               delu tega dokumenta je napravljena analiza stanja, iz katere lahko ugotavljamo: da
               število nerešenih zadev pada, skrajšuje se čas reševanja, število sodnikov pada, žal,
               prav tako se je zamenjalo število sodnega osebja. Na podlagi zaznanih šibkih točk so
               v nadaljevanju dokumenta pripravljeni ukrepi za odpravo le-teh. V dokumentu so
               zapisani sklepi, predlogi in priporočila. Lansko leto smo bili seznanjeni, kje vse se
               je nahajal predsednik Vrhovnega sodišča, tokrat pa je priložena fotografija iz
               mariborske Partizanske ulice, na kateri sta se srečala Mariborčan, državljan, državni
               tožilec Ferlinc in obtoženi Celjan Jure Cekuta. Enkrat sem že dejal, da v politiki
               naključij ni. Menim, a tudi tokrat ni šlo za naključje, še posebej, če pogledamo kdo
               je fotografijo prvi objavil. Lahko pa se strinjamo s komentarjem predsednika
               Vrhovnega sodišča na matičnem delovnem telesu, da je gospod Ferlinc ravnal gospodu
               primerno.</p>
               <p>Ponovno lahko ugotovimo, da sta sodstvo in tožilstvo že po naravi ves čas top tema v
               negativnem smislu, še posebej od leta 2010 oziroma 2011, po oziroma ob imenovanju
               predsednika Vrhovnega sodišča in generalnega državnega tožilca. Kar naprej poslušamo,
               da je leva politična opcija tista, ki neposredno s kadrovanjem vpliva na stanje tako
               v sodstvu kot tudi na tožilstvu. Še enkrat pozivam predlagatelje zahteve, da si le
               pogledajo zgodovino vodstev državnega tožilstva kot tudi zgodovino vodstev Vrhovnega
               sodišča.</p>
               <p>Socialni demokrati se zavedamo, da bo zadovoljstvo državljanov in državljank ob
               izrečeni katerikoli sodbi vedno deljeno. Še posebej pa pri tistih medijsko bolj
               odmevnih sodbah, in to takrat, ko ne poznamo vseh dejstev in sklepamo o pravilnosti
               ali nepravilnosti sodb le na podlagi medijskih odmevov. Še enkrat naj poudarim, da v
               Poslanski skupini Socialnih demokratov podpiramo trajen sodniški mandat in ne
               dosmrtni, kot je napisano v nekem dokumentu. Funkcionarji sodne veje oblasti in
               tožilske organizacije naj poskrbijo, da si bodo s kakovostnim in učinkovitim delom
               povrnili ugled in spoštovanje državljank in državljanov. Nadzorstveni organi znotraj
               sodstva in tožilstva naj tiste, ki ne delujejo v skladu z ustavo, v skladu z zakoni
               in etičnimi merili ustrezno sankcionirajo, politika pa naj zagotovi pogoje, da lahko
               sodna veja oblasti nepristransko in neodvisno opravlja naloge, ki jim jih nalaga
               ustava in zakonodaja. Nosilci največjih političnih funkcij pa moramo odločitve sodišč
               spoštovati.</p>
               <p>Danes je bila že v uvodu te seje imenovana cela vrsta tožilk, tožilcev, sodnik,
               sodnic, podane so bile ocene posameznih tožb, odločitev sodnikov, brez poznavanja
               posameznih spisov – ali pa jih imajo – pa tudi brez ustreznih pravnih znanj. Mar je
               to varovanje integritete sodnic in sodnikov? Mar to ne sproža agresivnih dejanj nad
               njimi? Spomnimo se bomb na oknih, grožnje družinam in še bi lahko našteval. Pa še
               nekaj, kar je že standardno s strani stranke SDS. Izrečena je bila že grožnja oziroma
               opozorilo, da ne bom tako oster, da se o zadevi Patria ne razpravlja, ker ta seja ni
               sklicana zaradi Patrie. Obenem pa prav predstavnik SDS na široko razpravlja o
               izrečeni pravnomočni sodbi, kar dokazuje, kaj je pravzaprav namen te seje. Mar ni to
               vplivanje na celotno pravosodje, navajanje imen, zastraševanje in posredno tudi
               grožnja vsem pravosodnim sistemom, ki, če ne boste sodili kot pravimo mi, vas čaka
               marsikaj? Verjemite, težko je sodelovati na taki seji. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp15">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Maša Kociper bo predstavila stališče Poslanske skupine Nepovezanih poslancev.
           </p>
            </sp>
            <sp xml:id="SDZ6-Izredna-68-2014-06-03.sp16">

               <speaker>MAŠA KOCIPER (PS NP):</speaker>

               <p>Hvala lepa, predsednik.</p>
               <p>Kot mnogi pred menoj, lahko jaz na začetku enako ugotovim, da smo znova in vedno na
               isti način prisotni izrednim sejam, ki jih sproža stranka SDS in v katerih v zadnjem
               letu kar štirikrat poskuša narediti vse, da bi diskreditirala sodstvo in zmanjšala
               njegovo avtoriteto. Neverjetno je, da predlagatelj kot enega izmed razlogov za sklic
               takšne seje, tokratne pač, navaja prav nezaupanje državljank in državljanov v pravno
               državo in sodišča, celotno gradivo te seje in tudi vseh sej pred tem ter celotne
               diskreditacije, ki potekajo v medijih in tudi drugače, pa so namenjene prav temu –
               spodkopavanju zaupanja državljank in državljanov. Kako naj državljani in državljanke
               zaupajo pravosodju, verjamejo vanj, ubogajo njegove odločitve, ko pa nekateri
               najvišji predstavniki oblasti te odločitve ves čas spodkopavajo?</p>
               <p>Bom takoj prišla do zaključka, ki ga je tudi kolega pred mano že sam napravil in ga
               ni težko napraviti, če pogledaš gradivo. Ta seja je namenjena samo enemu in ima samo
               en cilj. To je diskreditacija pravosodja z namenom povzročitve in spodbujanja
               pomislekov o že pravnomočni obsodbi zoper bivšega predsednika vlade. Gre torej za
               ponoven poskus relativizacije te sodbe ter ponoven poskus izvajanja pritiska na sodno
               vejo oblasti. Stranka SDS želi svojemu predsedniku omogočiti rehabilitacijo, kajti
               očitno je, da se čas volitev bliža in da jim časa zmanjkuje.</p>
               <p>Pri tem v tokratnem sklicu seje ne izbirajo sredstev. Ne samo, da je sodba in vsi z
               njo povezani, ključni del tega gradiva, ampak se predlagatelji poimensko, z resnično
               osebnimi diskreditacijami, ki niso vezane na njihovo delo, lotevajo vseh vpletenih v
               ta postopek, tako tožilcev, sodnikov in tako naprej. Upam, da ne bom obtožena
               negative kampanje, če se kot pravnica, državljanka in poslanka ne morem načuditi
               temu, da v Državnem zboru Republike Slovenije, v nacionalnem parlamentu, razpravljamo
               o pravnomočni obsodbi enega od politikov in to v družbi, kjer so bili prav isti
               poslanci, ki predlagajo te sejo, pripravljeni osebo diskreditirati že samo zato, ker
               je nekdo proti njej vložil ovadbo, se pravi v najzgodnejši fazi postopka. Tukaj je
               bil opravljen ves postopek na tožilstvu, opravljena je bila redna obravnava,
               dolgotrajna in izčrpna na prvi stopnji in opravljen je bil postopek na drugi stopnji
               in sodba je pravnomočna. Dvomiti v takšno obsodbo je nedopustno in pomeni direktno
               poseganje v načelo delitve oblasti. To si nek parlament v urejeni državi ne bi smel
               privoščiti.</p>
               <p>Seveda boste rekli, da to ni ne urejena država, ne demokratična država in tako
               naprej. Nikakor. Ob vstopu v Evropsko unijo je morala Republika Slovenija tudi na
               pravnem področju in zlasti na področju zakonodaje, zlasti na področju kazenske
               zakonodaje, prestati ostro revizijo Evropske unije. Pregledani so bili vsi naši
               pravni akti in seveda ne bi bili sprejeti v Evropsko unijo, če bi v njih ostali
               elementi prejšnjih režimov, kot želite številni med vami prikazati. Tudi spomnimo se,
               da je od osamosvojitve in od prejšnjega režima minilo že 20 let in da so vsi tisti
               sodniki, na katere se vi sklicujete, kako so ostanki komunističnega režima, mnogi že
               v pokoju ali pa so že nehali opravljati svojo funkcijo.</p>
               <p>Ampak kakorkoli, na Odboru za pravosodje je dr. Vinko Gorenak sodno vejo oblasti
               opisal kot steber, ki je strohnel ter dodal, da po njihovem mnenju to katastrofalno
               stanje traja že leta in leta, opozarjajo pa nanj že od leta 2004. Zanimivo, od
               takrat, ko je ta stranka prvič resno prišla na oblast. Tudi rešitve, ki jih ponujajo
               v vsem tem času, so praktično enake: lustracija, ukinitev trajnega mandata, zamenjava
               vseh, ki so kadarkoli delali v pravosodju. Pa vse do zdaj še ni bilo narejeno nič,
               čeprav je bila ta stranka ves čas v parlamentu močna in je imela tudi svoje
               vzvode.</p>
               <p>Seveda, če hočem biti poštena, moram povedati, da lahko na pravosodje v parlamentu
               vplivamo samo posredno s sprejemanjem ustrezne zakonodaje, z revidiranjem zakonodaje,
               s popravki zakonov in tako naprej. Vseeno pa se da kaj narediti, in to je pokazala
               prav Vlada Alenke Bratušek. V tem mandatu je bilo narejenega marsikaj, da bi se
               stanje v pravosodju resnično izboljšalo, ne samo, da bi se pravosodje diskreditiralo.
               Sprejete so bile na primer spremembe zakona o sodiščih in sodniški službi v smeri, da
               dajejo večjo odgovornost predsednikom sodišč, da lahko nadzirajo – zlasti v smislu
               večje učinkovitosti – svoje sodnike. Kajti kar se odločanja tiče, ne bi smelo biti
               vprašanj, sodniki sodijo po ustavi in zakonu in so popolnoma neodvisni, na kar mi
               lahko vplivamo, in njihova učinkovitost in resni koraki v to smer, so bili tudi v tem
               mandatu že narejeni.</p>
               <p>Drugo, kot je omenila državna sekretarka, podpisan je bil dogovor med sodno in
               drugimi vejami oblasti in državljani o tem, da so se konkretno določili roki, ki se
               naj spoštujejo pri sojenju o posameznih zadevah in sodstvo se je zavezalo, da bo te
               roke spoštovalo in kot ste lahko slišali statistiko, mnogi ti roki se spoštujejo in
               zaostanki se vidno zmanjšujejo.</p>
               <p>Dalje, kljub izjemno težki situaciji, zlasti finančni, in veliki finančni krizi, je
               ta vlada našla potrebna sredstva, da je določila nova sredstva za delo tožilcev, za
               nova tožilska mesta, se pravi za tožilske okrepitve, in tudi to je nekaj, za kar smo
               prepričani, da bo imelo kmalu še boljše rezultate.</p>
               <p>Dalje. Spremenjen je bil v prejšnjem mandatu sprejet Zakon o zaplembi nezakonito
               pridobljenega premoženja, in to prav na način, ki naj bi pa zdaj končno omogočil, da
               bi se to premoženje zaplenilo. In kot je omenila tudi državna sekretarka, bil je
               spremenjen tudi Zakon o zemljiški knjigi, ki onemogoča skrivanje premoženja tistim,
               ki so premoženje morda pridobili na nezakonit način.</p>
               <p>Da stanje ni idealno, se seveda zavedamo tudi v naši poslanski skupini. Idealno ni
               praktično na nobenem področju in tudi mi ves čas opozarjamo, da je nekatere stvari še
               potrebno spremeniti. Če se je začelo delo na sodiščih odvijati hitreje, če sodniki
               delajo hitreje in se zaostanki zmanjšujejo, je treba zlasti v tistih postopkih, ki so
               najbolj izpostavljeni, to je v kazenskih postopkih, poskrbeti za to, da se bodo
               pospešili postopki tudi v fazi preiskovanja, se pravi predkazenski postopki in
               postopki, ki potekajo pred tožilstvom. In v to smer je tudi ta vlada, kot sem že
               omenila, vložila napore in jih še bo.</p>
               <p>Dalje. Treba je seveda priznati, da imamo tako kot povsod tudi v sodstvu slabe in
               dobre ljudi, sodnike in ostale, in treba je vztrajati na tem, da predsedniki sodišč
               prevzamejo odgovornost, da Sodni svet prevzame odgovornost in da iz svojega sistema
               izločijo tiste, ki mečejo slabo luč na vse ostale, ki delajo dobro. Poleg tega je
               treba narediti še nekaj manjših sprememb zakonodaje, ki se je izkazala za neprimerno
               in si ves čas dosledno prizadevati za to, da bo sodstvo neodvisno in da bo delalo čim
               bolje.</p>
               <p>S tem, da citiramo konkretne zadeve, konkretne sodbe – seveda samo takšne kot nam
               paše – in diskreditiramo vse povprek, k temu seveda ne pripomoremo, zato bom na koncu
               vendarle povedala nekaj besed povedala v povezavi s temi stalnimi debatami o tem,
               kako je sodstvo komunistično, levo, levičarsko in vsi ti žaljivi izrazi, ki jih tako
               radi uporabljate. Kot za vse konservativne sisteme, tako baje velja tudi za
               zdravniški sistem, je tudi za sodstvo znano, da so ljudje v njem velikokrat mnogo
               bolj konzervativno ali, kot se politično reče, desno usmerjeni, kajti hočeš nočeš si
               lahko priznamo, da smo vsi ljudje, tudi sodniki, poleg tega, da smo socialna bitja,
               tudi politična bitja, ki imamo svoje svetovno nazorsko prepričanje. To seveda ne
               pomeni, da ni treba spoštovati ustave in zakona in odločati neodvisno. Če pa že
               govorite o teh svetovno nazorskih političnih prepričanjih, bi pa jaz samo za bolj
               uravnoteženo sliko tistih, ki morda še gledajo ta parlament, povedala, kot je povedal
               že kolega pred mano, da si samo poglejmo zgodovino predsednikov vrhovnih sodišč, pa
               mi potem povejte kdo od njih je bil levo svetovno nazorsko usmerjen. Morda izjemoma,
               tako vi pravite, bi to lahko rekli za tega zadnjega, za vse pred njim nikakor.</p>
               <p>Ko kritizirate delo tožilstva, ki nosi največjo odgovornost za kazenske postopke, se
               spomnite, kdo je dolga leta in leta in leta vodil to tožilstvo – gospa Barbara
               Brezigar. Ko kritizirate sodstvo na splošno, ko govorite o tem, da hvala bogu, da
               imamo več instanc, kajti naše sodstvo kar naprej sodi narobe, naj spomnim na Ustavno
               sodišče. Predsednik ustavnega sodišča gospod dr. Miroslav Mozetič je bil poslanec
               mislim da krščanske demokracije ali kako se je takrat imenovana ta stranka, skratka
               desne stranke. Spomnimo se zadeve Štefanec in vsega pompa v tej zvezi, pa gospod
               Štefanec nikoli ne bo odločal o tako pomembnih stvareh, kot odločajo sodniki
               Ustavnega sodišča. To je bil poslanec, se pravi politik, ki je zdaj predsednik
               Ustavnega sodišča in tudi seveda, če že govorimo o tem, kar priznajmo si, da vsi
               veste, da je po svetovno nazorskem prepričanju trenutno razmerje sil na Ustavnem
               sodišču pet proti štiri, če morda ne celo več.</p>
               <p>Skratka, ob koncu bi samo omenila v zvezi z direktno sodbo Patria, ki jo večkrat
               omenjate, da se je po mojem mnenju tudi eden od ustavnih sodnikov gospod Petrič,
               nedopustno, nedopustno za ustavnega sodnika opredeljeval v zvezi s konkretno zadeve.
               Ustavno sodišče se je v nekaterih redkih primerih v preteklosti res opredeljevalo do
               kršitev postopka ali zelo pomembnih kršitev postopka v kazenskih postopkih na nižjih
               ravneh sojenja, ampak samo izjemno velike kršitve so lahko takšne kršitve, v katerih
               Ustavno sodišče odreagira. Gospod Petrič, ustavni sodnik, si je na eni od javnih
               oddaj, na oddaji Tarča, dopustil to svobodo, da je komentiral konkretne politične
               razmere in dejal, da upa, da sodniki v kazenskih zadevah – jasno je bilo, o kateri
               zadevi je govora – delujejo, da so delovali vodotesno, kar pomeni točno nasprotno od
               dosedanje prakse Ustavnega sodišča, kjer so bile samo izjemno velike kršitve lahko
               razlog za intervencijo Ustavnega sodišča. Skratka, nerada se pogovarjam na vaš način,
               ampak ko že petič poslušam iste in iste obsodbe ljudi, ki si verjetno v življenju
               niso mislili, da bodo z imenom in priimkom samo zato, ker so sodniki ali tožilci,
               omenjeni v tem Državnem zboru in diskreditirani, si ne morem pomagati, da ne bi
               poskušala vsaj malo uravnovesiti to tehtnico in vam povedati kaj nazaj.</p>
               <p>Da zaključim. Namen današnje seje torej očitno ni iskren pogovor o problemih. Nikoli
               ni bil. Mi ostali poslanci se trudimo, razpravljamo o problemih, navajamo statistike
               in tako naprej, pa vendar vemo, da je namen drugačen. Vsak sodni postopek je po vašem
               mnenju političen konstrukt, politično motiviran, pravnomočni obsojenci so žrtve,
               oproščeni pa so krivi, v vsakem primeru je nekdo z nekom v sorodu ali pa nekoga pozna
               ali pa je nekaj že v preteklosti naredil narobe. Skratka, uničujemo ugled sodstva in
               vodimo ljudi k temu, da tudi oni ne bodo več zaupali v nobeno odločitev sodišča, da
               tudi oni ne bodo več hodili na sodne obravnave, da tudi oni ne bodo več hoteli
               sprejemati sodnih pisanj, da se bodo tudi oni izmikali izvršiteljem, da se bodo tudi
               oni izmikali temu, da se jim vročijo sodne odločbe in tako naprej. Kdor želi živeti v
               takšni državi, naj k temu prispeva. Jaz ne želim. Jaz nameravam dosledno spoštovati
               neodvisnost sodstva, neodvisnost sodnikov in verjeti, da delujejo po ustavi in
               zakonu. Tistim, ki pa ne, se bo pa to dokazalo skozi številne postopke preverjanja,
               ki so v sodstvu znani in poznani in so bili danes že mnogokrat navedeni. Hvala.</p>
            </sp>
            <sp xml:id="SDZ6-Izredna-68-2014-06-03.sp17">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Rihard Braniselj bo predstavil stališče Poslanske skupine Državljanske liste.</p>
               <p>Izvolite.</p>
            </sp>
            <sp xml:id="SDZ6-Izredna-68-2014-06-03.sp18">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>Sklic današnje izredne seje seveda ne daje videza iskrenega prizadevanja in skrbi
               predlagatelja za stanje v pravosodju in pravni državi. Že tretjič na isto temo in
               seveda moje stališče ne bo problematično, ker ga bom ponovil tudi jaz že tretjič.</p>
               <p>Vse navedbe oziroma ugotovitve, ki jih predlagatelj zapiše v razlogih za sklic
               izredne seje, so bile na odboru temeljito proučene in na tem odboru prepričljivo,
               argumentirano in učinkovito tudi demantirane oziroma ustrezno obrazložene. In mislim,
               da ni nikakršnega dvoma, da ugotovitve oziroma očitki niso utemeljeni. Pa tudi sicer
               si ne moremo dovoliti oziroma jaz osebno vsekakor ne, da konkretne primere tudi
               komentiram. Mislim, da nimamo vpogleda v spise, nimamo vpogleda v konkretne zadeve in
               jaz si ta trenutek ne upam soditi, ali je s temi zadevami kaj narobe ali ne. Sicer pa
               obstaja učinkovito pravno sredstvo v takih primerih, kot jih navaja predlagatelj v
               svojem predlogu.</p>
               <p>V letu 2007 pod vlado Janeza Janše in pod pravosodnim ministrom dr. Lovrom Šturmom je
               bila sprejeta novela Kazenskega zakonika. Takrat je bilo tudi ob nasprotovanju
               pravzaprav strokovne javnosti, če temu tako rečem, uveljavljeno novo kaznivo dejanje,
               ki se imenuje protizakonito, pristransko in krivično sojenje, ki ga imamo v 288.
               členu. To je bil sicer neke vrste unikat, ampak to pravno sredstvo tukaj je, kaznivo
               dejanje v tem zakonu je in govori, da se sodnik, ki pri vodenju sodnega postopka ali
               izrekanju sodne odločbe zavestno krši zakon ali izkrivlja pravo, da bi stranki v
               postopku škodoval ali neupravičeno dal prednost, kaznuje z zaporom do treh let. In
               enako se kaznuje tudi sodnik, ki z namenom iz prejšnjega odstavka tega člena opre
               sodno odločbo na dejstva, za katera ve, da ne obstojijo ali se krivo podtikajo z
               lažnimi ali nedovoljenimi dokazi. Imamo pravno sredstvo, imamo konkretno kaznivo
               dejanje in vse tiste stvari, ki kakorkoli dišijo po protizakonitosti, mislim, da je
               korektno, korajžno, pravično, da kdorkoli, ki na njih naleti, tudi ustrezno vloži
               kazensko ovadbo in naj se take stvari procesirajo. Nobenih težav ne bi moglo biti, da
               se tudi sodniki v tej državi obsodijo, tako kot se v zadnjem času brezkompromisno
               obsodijo tudi poslanci, tudi zdravniki, tudi stečajni upravitelji, tudi najboljši
               menedžerji v tej državi, še pred časom, in mislim, da prihajamo v tisto stanje, ki bo
               zagotavljalo, da ni več svetih krav v tej državi.</p>
               <p>V zadnjih dveh letih je prav ta državni zbor sprejel celo vrsto zakonskih novel, ki
               dajejo podlago za izboljšanje stanja v pravosodju, tako v smeri delovanja, v smeri
               zagotavljanja pogojev kot in predvsem v smeri zagotavljanja večje odgovornosti in
               večje učinkovitosti pravosodja. Lansko leto je bila sprejeta zaveza, ki je bila
               podpisana s strani Vlade, ministra za pravosodje in s strani predstavnikov Vrhovnega
               sodišča Republike Slovenije. Ta zaveza je državljanom te države dala jasna
               zagotovila, da bo vsaka veja oblasti dosegla določene premike, da bo po svojih močeh
               in v skladu s svojimi pristojnostmi zagotavljala delovanje pravne države. Tam so
               cilji te zaveze jasno opredeljeni. V Državljanski listi se ves čas zavzemamo za
               povečanje učinkovitosti in krepitev samostojnosti sodne veje oblasti na eni strani,
               za povečanje kakovosti nadzora nad sodno upravo in pa za povečano odgovornost sodstva
               in na tem bomo tudi vztrajali. Prebivalstvo in gospodarstvo potrebujeta učinkovit
               servis za reševanje sodnih sporov, če se kdorkoli znajde v sporu, mu mora pravo in
               pravosodje ponuditi možnost, da se takšen spor reši hitro, poceni in strokovno ter
               seveda pravično.</p>
               <p>Na tem mestu bi opozoril, da so velika potuha sodiščem tudi mediacije. Ni korektno,
               da se stranko sili v mediacijo z argumentom, da jo sicer na drugi strani čaka
               dolgotrajen sodni proces in je pravzaprav za stranke bolje, da se same nekako
               dogovorijo. Ko pridejo ljudje na sodišče, potem zahtevajo in utemeljeno pričakujejo,
               da bo njihov spor rešen v doglednem času, hitro in učinkovito. Ne prihajajo na
               sodišče zato, da jih bodo pošiljali od vrat do vrat, da naj se nekako sami
               dogovorijo.</p>
               <p>Še glede ambiciozno zastavljenih ciljev v zavezi med vlado in pravosodjem. Pravdne
               zadeve na okrajnih sodiščih, ki so do pred časom trajale 13 mesecev, naj bi od zdaj
               naprej trajale 9 mesecev. Govorim o tem, kakšne zaveze so bile in se tudi
               uresničujejo – če gremo gledati, smo jih dosegli oziroma tudi presegli. Pravdne
               zadeve ne okrožnih sodiščih – iz 15 mesecev smo prišli na 11 mesecev. Gospodarske
               zadeve – 14 mesecev, pričakovano do sedaj, 30 % naj bi se jih rešilo v dveh, treh
               mesecih, ostale v letu dni. Delovni socialni spori – 12 mesecev, sedaj na 9 mesecev.
               Kazenske zadeve iz 18 na 12 mesecev in pa še prej v šestih mesecih. Višja sodišča
               ravno tako. Število nerešenih zadev se zmanjšuje za 3 % letno, v letu 2013 in letu
               2014. Reševanje prekrškov – iz 10 mesecev na 6 mesecev. Ne govorim o tem, da je
               stanje idealno, govorim o tem, da so napredki in da je treba te napredke upoštevati
               in na takšnem stanju in takšni dinamiki tudi vztrajati. Slovenska sodišča so v letu
               2012 rešila več kot milijon in pol zadev. Milijon in pol zadev. To se pravi, da je
               imel vsak od nas povprečno eno zadevo na sodišču, ki jo je sodišče rešilo v enem
               letu. Pritožbena sodišča pri nas razveljavijo od 10 do 15 % vseh zadev. To pomeni, da
               lahko rečemo, da sodišča sodijo kvalitetno, da višja sodišča zadev ne razveljavijo,
               to pa pomeni, da je trend oziroma stanje primerljivo kot tudi drugje po drugih
               primerljivih državah in lahko ugotovimo, da je vsaka 20 ali vsaka 10 sodba razlog za
               to, da se odpravi, spremeni, kakorkoli že. Ta procent je dokaj ustrezen, želimo pa
               si, da bo ta procent še boljši. Okrožno sodišče v Ljubljani leta 2012 v primeru
               gospodarskih pravd reši 40 % več zadev kot leto poprej. Okoli 900 do tisoč storilcev
               kaznivih dejanj gospodarske kriminalitete na leto se obsodi, pripelje do pravnomočne
               sodbe. Trend pri Specializiranem državnem tožilstvu: leta 2007 15 zadev do obsodbe,
               2008 23 zadeve do obsodbe, leto 2009 27 zadev do obsodbe, 2010 33 zadev do obsodbe,
               leto 2011 26 in leto 2012 54 zadev. Ne moremo reči, da ta trend ni pozitiven. Ves čas
               si želimo, da bo ta zadeva še bolj učinkovita, ampak ne moremo pa reči, da zadeve ne
               gredo v pravo smer. In še nekaj. Specializirano državno tožilstvo je pred kratkim
               dalo javno zavezo in obljubo na enem od odborov za pravosodje. Do konca leta 2016 bo
               Specializirano državno tožilstvo sposobno in bo obdelalo pred sodišči ves bančni
               kriminal. Pri teh kadrovskih resursih, kot jih imajo. To je zelo ambiciozno, zelo
               korajžno in jaz mislim, da jih je treba pri vsem tem podpirati.</p>
               <p>Problemi pravosodja so še marsikje drugje, tudi v tem kar pravi predlagatelj, da
               imamo tudi sodnike, ki včasih dajejo vtis nepristranskosti, včasih so lahko njihove
               sodbe tudi problematične. Ampak kot rečeno, jaz si njihovih sodb ne upam komentirati,
               ker ne poznam spisa. Problemi pravosodja so vsekakor največji, je tudi ta, da je ta
               država prenormirana in v sodnih sporih sodišča težko sledijo. Mi imamo več kot 800
               veljavnih zakonov. Vsako leto jih noveliramo ali sprejmemo še dodatnih 100, poznamo
               300 kaznivih dejanj in poznamo preko 10 tisoč prekrškov. In zdaj si predstavljajte v
               kakšnem labirintu normiranosti morajo sodišča funkcionirati, vsak posameznik, sodnik
               in to niso enostavna opravila. In moramo vztrajati na tem, da bomo sodiščem
               zagotovili primerne pogoje, da bomo zagotovili določeno stopnjo avtoritete in
               avtonomije, ki jim gre, in seveda, da bomo ves čas kritični in zahtevali tudi
               odgovornost.</p>
               <p>Mogoče še neka anekdota za konec, ki pravzaprav mogoče tudi pove nekaj v zvezi s tem,
               ko pravimo, da so povsod drugje sodišča boljša, pri nas imamo sodišča najslabša.
               Pravzaprav smo mi nagnjeni k temu, da itak vedno govorimo o tem, da pri nas je vse
               najslabše, drugje pa je seveda bistveno boljše. Primer: na Evropsko sodišče za
               človekove pravice je bila vložena tožba zaradi sojenja v nerazumnem roku, ker je
               slovensko sodišče neko zadevo obravnavalo 5 let. Po 7 letih je Evropsko sodišče za
               človekove pravice odločilo: Tožba je utemeljena. Slovenska sodišča so dejansko sodila
               v nerazumnem roku, ker so sodila celih 5 let. Evropsko sodišče za človekove pravice
               pa je za to isto zadevo rabilo 7 let. Torej, bodimo vendarle malo bolj ponosni na
               svoje institucije, bodimo kritični, bodimo kritični doma in zahtevajmo odgovornost.
               To so edina sodišča, to je edino pravosodje, ki ga imamo, in držimo pesti, da bo to
               delalo tako, kot mora. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp19">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Slovenske ljudske stranke, katere stališče bo
               predstavila gospa Jasmina Opec.</p>
            </sp>
            <sp xml:id="SDZ6-Izredna-68-2014-06-03.sp20">

               <speaker>JASMINA OPEC (PS SLS):</speaker>

               <p>Hvala lepa za besedo. Lepo pozdravljeni vsi skupaj!</p>
               <p>V tem mandatu Državnega zbora smo se veliko pogovarjali o stanju v pravosodju. O
               tem, ali ima pravosodje v Sloveniji težave, ali potrebujemo celovito reformo
               pravosodja, ali takšna ureditev pravosodja, kot jo imamo, zagotavlja najvišje
               standarde pravne države in pravičnosti. Mnenja so bila seveda, tako kot danes,
               različna. Nekateri ste trdili, da pravosodje ne potrebuje nobenih sprememb, da se
               zakonodajna veja oblasti nima pravice ukvarjati s sodno. Da je vse opozarjanje na
               nedelovanje pravosodnega sistema zgolj posledica nestrinjanja s posameznimi
               odločitvami sodne veje oblasti. Toda, ali je res vse prav in dobro, tako kot bi
               moralo biti?</p>
               <p>Evropska komisija v svojem Poročilu o pregledu stanja na področju pravosodja v
               Evropski uniji ugotavlja, da spada Slovenija, kljub največjemu številu sodnikov na
               100 tisoč prebivalcev in kljub četrtemu najvišjemu proračunu za pravosodje, med
               države članice z najhujšimi težavami v pravosodju. Raziskava OECD iz leta 2013
               ugotavlja, da so v Sloveniji sodni postopki dolgotrajni predvsem zaradi nizke
               produktivnosti sodnikov, neustreznega odkrivanja dolgotrajnih ali problematičnih
               zadev in slabe porazdelitve odgovornosti znotraj sodišč. Ocene Svetovnega ekonomskega
               foruma kažejo, da se je v Sloveniji povečala neučinkovitost pravnega okvira pri
               reševanju sporov in izpodbijanju predpisov. Čeprav nekateri tem poročilom oporekate,
               češ da niso zajeti vsi podatki oziroma da ni bila izbrana prava metodologija, pa
               ostaja nesporno dejstvo, da vse več primerov iz realnega življenja, primerov, ko
               državljanke in državljani svojo pravico neuspešno iščejo več let, ko posamezniki
               zlorabljajo sistem za lastne koristi in ko se zdi, da nekateri kljub še tako spornim
               dejanjem ostanejo vedno varni pred roko pravice, drugi pa ne, sproža pri državljanih
               občutek nedelovanja pravosodnega sistema. Na žalost ne velja, da bi bilo pravo enako
               pravičnosti, in na žalost obstaja veliko krivic znotraj pravosodnega sistema.</p>
               <p>Veliko primerov smo danes že slišali. Navedenih je bilo kar nekaj v podkrepitev enih
               in drugih stališč. Pa naj sama dodam še enega, ki prihaja iz mojega okolja. Iz vrst
               pravosodja smo slišali prejšnje dni, da stečajni postopki pri nas trajajo tako dolgo
               zato, ker stečajni upravitelji posebej v teh časih ne morejo prodati premoženja iz
               stečajne mase. Pa je to popolnoma res oziroma ali je v vseh primerih to res? Leta
               2009 je šla prvič v stečaj Mura, veliki pomurski velikan. Veliko nepremičnin ter
               ostalih stvari se je znašlo v stečajni masi. Stečajni upravitelj je takrat dobil
               nalogo, da to premoženje iz stečajne mase proda in poplača upnike. Da v prvi vrsti iz
               tega, kar proda, poplača dolgove, ki jih ima do delavcev. Nekaj te stečajne mase se
               je res prodalo, veliko pa je ostalo neprodanega, pa ne zaradi tega, ker ne bi bilo
               kupcev. Za nakup nepremičnin iz stečajne mase so se zanimale državne institucije, ki
               so želele v prazne nepremičnine preseliti svoje urade. Zanimali so se pošteni
               podjetniki, ki so tam želeli odpreti svoje poslovalnice, pa so vsi naleteli na isto
               zgodbo, na take ali drugačne izgovore, ki so pripeljali do tega, da se nepremičnin na
               koncu ni prodalo in dolgovi do delavcev še danes niso poravnani. Stečajni upravitelj
               še vedno vodi stečaj in še vedno je deležen izplačevanja stečajnih nagrad. Toliko o
               pravičnosti pravosodnega sistema.</p>
               <p>Dosedanja praksa nam je pokazala, da pravosodni sistem sam ni sposoben izločiti
               določenih posameznikov oziroma se sam očistiti, zato smo pričakovali od izvršilne
               veje oblasti, od ministra Pličaniča, določene konkretne zakonske spremembe na tem
               področju. Začel je spodbudno. Konec leta 2012 nam je predstavil obsežen paket
               sprememb na področju pravosodja, od temeljev, sprememb izobraževanja, sprememb
               pravosodnega izpita do sprememb v konkretnih postopkih. Peščica tega je bila
               uresničena, velika večina pa je ostala nekje v predalu. Upamo, da bo naslednji
               minister – oziroma ministrica za pravosodje – imel pokončno držo in bo pripravljene
               zakonske spremembe uspel spraviti skozi parlament kljub takim ali drugačnim pritiskom
               tudi s strani akterjev pravosodnega sistema.</p>
               <p>Med področji, ki morajo doživeti čim prejšnje spremembe za uspešnejše in pravičnejše
               pravosodje bi ponovila tiste, na katere smo v Slovenski ljudski stranki že
               opozarjali. Celovita reforma stečajne zakonodaje, ki ne bo dopuščala polnjenja
               bančnih računov stečajnih upraviteljev na račun upnikov, predvsem delavcev, in ki bo
               v večji meri najhitreje omogočila nadaljevanje poslovnega procesa zdravega jedra
               podjetij.</p>
               <p>Alternativno reševanje sporov. Sodišča so vsako leto obremenjena z velikim pripadom
               novih zadev, zato je pomembno,da se ustvari okvir, ki bo spodbujal alternativno
               reševanje sporov, mediacijo in arbitražo, ki bosta predvsem v gospodarskih in
               delovnih sporih povečali hitrost reševanja zadev ob nižjih stroških, kot jih daje
               sodni postopek.</p>
               <p>Dejanska učinkovita zaplemba premoženja v primerih gospodarskega in ostalega
               organiziranega kriminala. Odprava vračanja zadev nazaj na nižjo stopnjo ponovnost
               sojenje. Druga stopnja naj, če odloči, da je potrebno izdati drugo, odpravi odločbo
               izdano na prvi stopnji in izda novo. S tem bi se postopek do pravnomočnosti skrajšal
               in razbremenila bi se sodišča prve stopnje.</p>
               <p>Prenos večine funkcij sodne preiskave na državno tožilstvo, s čimer se razbremeni
               današnje preiskovalne sodnike, ki bi po tej spremembi lahko hitreje in učinkoviteje
               sodili o kazenskih zadevah. Sprememba izobraževalnega programa bodočih pravnikih v
               smeri krepitve kritičnega razmišljanja in večjega poudarka praktičnemu izobraževanju.
               Odprta in javna razprava o spremembi sodniškega mandata z možnostjo uvedbe poskusnega
               mandata po preteku katerega bi se po strokovnih kriterijih upoštevalo učinkovitost in
               strokovnost sodnikovega dela ter s tem primernost za nadaljnje opravljanje sodniške
               funkcije.</p>
               <p>Pravosodni sistem odloča o najbolj osnovnih elementih človekovega življenja, o osebni
               svobodi, o premoženju posameznika, o človekovem dostojanstvu. Zato mora uživati
               popolno zaupanje državljanov in razvijati največjo mero pravičnosti. In enaka pravna
               država, enaka za vse, pravica enaka za vse državljane bo ena izmed glavnih prioritet
               Slovenske ljudske stranke tudi v prihodnjem mandatu. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp21">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavila
               gospa Marjana Kotnik Poropat.</p>
            </sp>
            <sp xml:id="SDZ6-Izredna-68-2014-06-03.sp22">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Spoštovani predstavniki oziroma
               predstavnice Ministrstva za pravosodje, spoštovane poslanke, spoštovani poslanci!</p>
               <p>V Državnem zboru smo v zadnjem letu že trikrat govorili o podobnih temah. Junija lani
               smo opravili razpravo na temo stanja v pravosodju, julija na temo stanja demokracije
               v Sloveniji, letos februarja pa smo razpravljali o stanju na Vrhovnem državnem
               tožilstvu. Vsakokrat je zahtevo za sklic izredne seje vložila Poslanska skupina
               Slovenske demokratske stranke in vsakokrat smo v Poslanski skupini DeSUS izrazili
               bojazen, da je edini namen omenjenih izrednih sej zgolj ustvarjanje priložnosti za
               lastno promocijo največje opozicijske stranke. Občutek nas ni varal. Že med razpravo
               in tudi po njej se je pokazalo, da v Poslanski skupini SDS nad stanjem v slovenskem
               pravosodju niso tako zelo zaskrbljeni. Institut izredne seje so namreč vedno znova
               izrabili za odpiranje ideoloških tem, podpihovanje sovražnosti in vzbujanju pesimizma
               med državljani. Ob dejstvu, da se je predvolilna kampanja praktično že začela, se bo
               ista zgodba verjetno ponovila tudi danes.</p>
               <p>V gradivu za sklic izredne seje so navedeni rezultati ankete Eurobarometer, po
               kateri naj bi pravosodnim sistemom v Sloveniji zaupalo zgolj še 24 procentov
               državljank in državljanov. Spoštovani pobudniki današnje izredne seje, ste kdaj
               pomislili, da k takšnemu rezultatu morda prispevate tudi sami? In to s kritiko
               sodnikov in tožilcev, z nepriznavanjem slovenskih sodišč, zaradi sodbe, ki ni v
               skladu z vašimi pričakovanji, s prelaganjem odgovornosti in z vašim nesmiselnim
               obtoževanjem, kateremu ni konca ne kraja. Ob tem velja dodati, da iz raziskav, ki jih
               je pred kratkim opravilo Vrhovno sodišče, izhaja, da so ljudje, ki so imeli opravka s
               sodiščem, veliko bolj zadovoljni z njihovim delom, kot pa posplošena javnost, ki se
               pojavlja v medijskih raziskavah.</p>
               <p>V Poslanski skupini DeSUS se zavedamo, da so določene pomanjkljivosti v slovenskem
               pravosodju, nekatere med njimi so tudi nedopustne in zahtevajo takojšnje ukrepanje.
               Pa vendar, razglabljanje politike o učinkovitosti, nepristranskosti in neodvisnosti
               pravosodja je skrajno neprimerno in nevarno početje. In izrekanje političnih strank o
               tem je poskus politizacije sodne veje oblasti, zaradi česar je ogrožena demokratična
               in pravna narava naše države.</p>
               <p>Iz tega razloga se v Poslanski skupini DeSUS do konkretnih primerov, izpostavljenih
               v gradivu, tudi ne bomo opredeljevali. Prav tako se ne želimo postavljati v vlogo
               advokata slovenskega pravosodja, a nekaj spodbudnih podatkov vendarle velja
               izpostaviti. Danes je na sodiščih prvič manj kot 100 tisoč nerešenih zadev,
               pričakovani čas njihove rešitve pa se je skrajšal na 7 mesecev. Tožilci so lani v 83
               % primerov dosegli obsodilne sodbe, število obsojenih na zaporne kazni pa se je
               povečalo za 26 %. Število nerešenih zadev se je konec leta 2012 v primerjavi z letom
               2010 zmanjšalo za kar 30 %. Zaskrbljujoče ostajajo številke, ki govorijo o številu
               sodnikov in sodnega osebja na 100 tisoč prebivalcev ter višini sredstev, ki jih v
               primerjavi s povprečjem Evropske unije naša država namenja za pravosodni sistem.</p>
               <p>V Poslanski skupini DeSUS menimo, da slovensko pravosodje zagotovo potrebuje
               določene spremembe, predvsem pa potrebuje kvalitetno in učinkovito zakonodajo, ki bo
               zagotavljala blagostanje in enakopravnost slovenskih državljanov in pa to, da se
               zakonodaja ne bo spreminjala vsakič, ko se zamenja vladajoča oblast. Velikokrat se
               namreč izkaže, da je problem prav v nedoslednih in hitro spreminjajočih se zakonih.
               Kot že rečeno, v zadnjem letu se v Državnem zboru zelo veliko ukvarjamo s stanjem v
               slovenskem pravosodju. Veliko manj oziroma praktično nič pa se ukvarjamo s politiki,
               ki potrebujejo usluge slovenskega sodstva. Namesto, da bi pometli pred lastnim
               pragom, kot pravi stara ljudska modrost, se nekateri med nami poskušajo oprati krivde
               tako, da blatijo in omalovažujejo druge, najsi gre za sodnike, tožilce ali kar
               celotno sodno vejo oblasti. Prelagati odgovornost na druge je pač vedno lažje kot se
               pogledati v ogledalo.</p>
               <p>Na koncu želim še enkrat poudariti, da sodišča, torej sodniki, sodijo po ustavi in
               zakonu in so pri svojem delu popolnoma neodvisni. Zato v DeSUS ocenjujemo, da je ta
               seja namenjena predvsem diskreditaciji pravosodja in sodnikov, vse pa s ciljem, da se
               na tako nesprejemljiv način vrši promoviranje stranke SDS pred državnozborskimi
               volitvami. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp23">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Imamo še eno stališče, in sicer Poslanske skupine Nove Slovenije. Gospa Iva Dimic.
           </p>
            </sp>
            <sp xml:id="SDZ6-Izredna-68-2014-06-03.sp24">

               <speaker>IVA DIMIC (PS NSi):</speaker>

               <p>Hvala za besedo, predsedujoča. Spoštovana državna sekretarka, sodelavci ministra,
               kolegice in kolegi poslanci!</p>
               <p>Slovensko pravosodje je že več let tarča kritik tako slovenske politike kakor tudi
               javnosti, kar se odraža v izredno nizki stopnji zaupanja državljanov v institucije
               pravne države. V raziskavi, ki je bila izdelana za države članice EU, je zaupanje
               javnosti v slovensko pravosodje med vsemi državami najnižje. V institucije pravne
               države namreč zaupa celo manj kot četrtina slovenskih državljanov. In kje je vzrok
               dejstvu, da o pravni državi v Sloveniji trenutno pravzaprav sploh ne moremo govoriti?
               Pravosodje ob vseh kritikah kaže na parlament, ki sprejema slabo in nekonsistentno
               zakonodajo. Vendar pa javnost, zlasti strokovna, opozarja na dejstvo, da je
               zakonodaja dokaj ustrezna in da imamo največ težav zaradi neizvrševanja sprejete
               zakonodaje, ter na dejstvo, da neizvrševanje zakonodaje sploh ni ali pa ni dosledno
               sankcionirano.</p>
               <p>Za primer lahko podam korupcijo, ki je v Kazenskem zakoniku že več let opredeljena
               kot kaznivo dejanje, organi pregona pa tega kaznivega dejanja ne preganjajo oziroma v
               zelo majhnem odstotku in na to smo dobili tudi opozorilo oziroma priporočila letošnje
               Evropske komisije. To pa je poslanstvo pravosodja in njihova odgovornost. Spomnimo se
               samo, koliko časa se pravosodje ni zganilo pri pregonu gospodarskega kriminala in
               koliko pritiska politike in javnosti je bilo potrebno, da so se začele stvari na tem
               področju končno premikati. V Novi Sloveniji – krščanski demokrati smo zelo kritični
               do prepočasnega dela na področju odkrivanja in pregona bančnega kriminala. Ta je v
               bančnem sistemu zvrtal 5 milijardno luknjo, ki smo jo pokrivali z davkoplačevalskim
               denarjem. Na tem področju resnično zelo zamujamo. Pričakujemo, da bodo postopki
               ugotavljanja odgovornosti za to škodo, pri tem mislimo na kazensko in materialno
               odgovornost, zares vsaj sedaj prednostno obravnavani pri vseh institucijah
               slovenskega pravosodja. Pričakujemo tudi, da bodo z ustreznimi postopki v državni
               proračun vrnjena sredstva, ki so se iz bank nezakonito ali neopravičeno prelila na
               račune različnih pravnih in fizičnih oseb, tudi na bančne račune v tujini. Posebej
               kritični smo do neizvajanja Zakona o odvzemu premoženja nezakonitega izvora. Ta zakon
               velja, se pa ne izvaja. Od sprejema zakona je minilo dve leti in pol oziroma od
               njegovega pričetka uporabe dve leti. In rezultati? Niti ena pravnomočna sodba.
               Poudarjam, niti ena pravnomočna sodba. Vemo, kdo je slovensko gospodarstvo spravil na
               kolena. Vemo za imena odgovornih, ki so v kazenskih postopkih in pogosto celo tudi
               pravnomočno obsojeni, toda vsi ti storilci imajo še vedno polne bančne račune, tudi v
               bančnih oazah, še vedno imajo v lasti vile, jahte, vikende, drage avtomobile in lahko
               bi še naštevala. V drugih državah znajo storilcem kaznivih dejanj takoj, takoj zaseči
               in odvzeti nezakonito pridobljeno premoženje, v Sloveniji pa ne. Pa imamo zato
               sprejete zakonske podlage. Kdo nosi odgovornost za tako stanje? Krščanski demokrati
               sprašujemo po odgovornosti konkretnih imen in priimkom državnih tožilcev in sodnikov,
               ki očitno svojih obveznosti ne opravljajo. In odgovor mora priti s strani pravosodja
               samega, to je s strani Vrhovnega državnega tožilstva in Vrhovnega sodišča. Pravosodje
               je kot samostojna veja oblasti sama odgovorna za svoje učinkovito, pravočasno in
               zakonito delovanje. Kot neodvisna veja oblasti ima z vidika zakonodaje vzpostavljene
               lastne mehanizme nadzora nad svojim delovanjem. Ti nadzorni mehanizmi pa več kot
               očitno ne delujejo oziroma ne delujejo dovolj učinkovito, saj pravosodje samo očitno
               ni sposobno zadostne samorefleksije.</p>
               <p>In kje vidimo rešitev? Manjši korak v smeri večjega nadzora nad delom sodišč in
               sodnikov je bil narejen v lanskem letu z novelama Zakona o sodiščih in Zakona o
               sodniški službi. Kakšne konkretne rezultate bosta obe novosti dejansko prinesli za
               zdaj še ne vemo, bomo pa te rezultate lahko preverjali konec leta.</p>
               <p>Drug korak v smeri izboljšanja stanja pa so potrebne sistemske spremembe. V Novi
               Sloveniji - krščanski demokrati se zavzemamo za ohranitev trajnega mandata sodnikov,
               saj menimo da je to civilizacijska pridobitev, ki jo imajo povsod po Evropi. Ne
               zagovarjamo pa absolutnega trajnega mandata, pač pa se zavzemamo za učinkovit nadzor
               nad sodniki in uvedbo sankcij proti tistim sodnikom, ki dela ne opravljajo v skladu z
               zakonskimi določbami in časovnimi okvirji. Prav tako smo prepričani, da je treba
               zaradi trajnega mandata uvesti daljšo poskusno dobo pred imenovanjem v trajni mandat.
               Tisti kandidati, ki poskusne dobe ne bi prestali, ne bi mogli kandidirati za trajni
               mandat. V tej smeri bomo krščanski demokrati podprli ustavnorevizijske predloge, saj
               menimo, da bo prehod v trajni mandat omogočen samo tistim kandidatom, ki bodo s svojo
               strokovnostjo in delavnostjo upravičili zasedbo funkcije sodnika.</p>
               <p>In končno. Zaupanje v pravno državo bo možno pri ljudeh mogoče ponovno vzpostaviti
               le, če bo pravosodje delovalo v skladu s svojim poslanstvom. To je z uresničevanjem
               pravičnosti pri odločanju v konkretnih primerih in s preseganjem tako imenovanega
               pravnega formalizma, odločanjem po črki zakona ne glede na namen predpisa, ki se je
               močno ukoreninil v vseh postkomunističnih državah, zlasti pa v Sloveniji. Prav ta
               pravni formalizem je v številnih primerih predstavljal pravni okvir za ščitenje
               nezakonitih dejanj pripadnikov družbenih elit. Pravičnost bo spet treba vzpostaviti
               kot temeljno vrednoto, na kateri bodo temeljile odločitve pravosodnih organov, da
               bodo odločitve ne le legalne, pač pa tudi legitimne.</p>
            </sp>
            <sp xml:id="SDZ6-Izredna-68-2014-06-03.sp25">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavijo stališč poslanskih skupin. Prehajamo na splošno razpravo
               poslank in poslancev o predlogu priporočila. Glede na to, da se je vrstni red
               razpravljavcev nekoliko spremenil bom prebrala prvih nekaj prijavljenih. Besedo ima
               mag. Katarina Hočevar, za njo gospa Marija Plevčak, potem gospod Jožef Horvat in za
               njim mag. Branko Grims.</p>
               <p>Mag. Katarina Hočevar, imate besedo.</p>
            </sp>
            <sp xml:id="SDZ6-Izredna-68-2014-06-03.sp26">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Spoštovane predstavnice ministrstva, kolegice in kolegi, lepo
               pozdravljeni!</p>
               <p>Pravo so pravila, ki urejajo najpomembnejše odnose v vsaki družbi in učinkovitost
               teh pravil bi morala zagotavljati država oziroma tudi lokalne skupnosti s svojimi
               institucijami. Vendar pa so ta temeljna pravila določena v ustavi, v zakonih,
               podrobnejša pa v podzakonskih aktih in ta temeljna pravila sprejemamo in določamo v
               tem državnem zboru. Zato, kadar govorimo ali pa kritiziramo pravosodno vejo oblasti,
               vsaj pol teh kritik leti tudi na ta državni zbor oziroma na nas same.</p>
               <p>Želela bi poudariti to, da če smo pošteni, je minister Pličanič prvi minister v
               zgodovini Slovenije, ki ni tulil v isti rog s sodno vejo oblasti, ki ni slepo
               zagovarjal svojega resorja, ampak je nalil čistega vina in rekel bobu bob, da vse ne
               <q>"štima"</q> tudi v pravosodju. Res je, da se je reforme oziroma sprememb v pravosodju
               lotil z zmernimi koraki, kar je za takšen resor oziroma za tako družbo, za to vejo
               oblasti po mojem prepričanju prav. Tako kot smo že rekli, je začel z zavezo vlade, ki
               jo je sklenila s sodstvom – v bistvu je bila to zaveza slovenskemu ljudstvu –,
               sprejeli pa smo tudi Zakon o sodiščih in pa novele Zakona o sodniški službi. Kako
               bodo te vplivale v praksi, se mi zdi, da je v tem trenutku evalvacija še preuranjena,
               ampak priznati moramo, tudi podatki, ki jih je uvodoma državna navedla sekretarka,
               kažejo na to, da se sodni zaostanki zmanjšujejo, da se povprečni čas trajanja zadev
               zmanjšuje in da so bili na tem področju narejeni določeni premiki. Seveda je pa s
               temi premiki in pa s temi koraki, ki jih je minister Pličanič začel, treba
               nadaljevati in so potrebni tudi v prihodnje. Vedno, kadar sta dve strani ali pa mora
               sodišče odločati v sporu dveh oseb, dveh državljanov, je vedno govora o tem, kaj je
               pravično, kaj ni pravično. In seveda ni samo o tem, kaj je določeno v posameznih
               zakonih. Tisto, kar je treba še narediti, je seveda tudi sama učinkovitost in jaz
               tukaj vidim veliko potrebo po tako imenovanem e-pravosodju. Da je ključ do boljše
               uprave v ljudeh smo v javni upravi začeli govoriti že v letu 2003. O e-pravosodju ali
               to, da je ključ do sprememb tudi v sodstvu, pa se je recimo celo na evropski ravni
               začelo govoriti takrat, ko je Avstrija predsedovala Evropi in to je bilo v letu 2006.
               Zato mislim, da to, kar je bilo narejeno na področju javne uprave, da je tudi v
               Sloveniji sodstvo in pa pravosodje malo z zamikom, tudi zato, ker s tem malo zamujamo
               in so na tem področju seveda še potrebne določene spremembe. Mogoče je temu tako tudi
               zaradi sistema izobraževanja, ker so v sodniških, tožilskih vrstah pač pravniki –
               pravimo, da vrana vrani ne izkljuje oči – v drugih sferah, v drugih sistemih družbe
               imamo različne profile izobrazbe in tudi to je včasih spodbuda, da kakšen profil
               posameznikov na katerem segmentu bolj povleče naprej in so spremembe lažje.</p>
               <p>Ne glede na to, bi pa za zaključek rekla , da so 3 stvari, ki enkrat vedno pridejo
               na dan. Sonce, luna in pa tudi resnica. In to je tisto, za kar bi morala biti naša
               sodišča, da bi odstirala oziroma da bi težila k temu, da bi resnica v vseh postopkih,
               v vseh zadevah, o katerih sodišča presojajo, prišla na dan. Ampak sama sem prepričana
               in to je tudi moja življenjska filozofija, da pride na dan velikokrat tudi brez
               sodišč. Hvala.</p>
            </sp>
            <sp xml:id="SDZ6-Izredna-68-2014-06-03.sp27">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Za besedo je prosil kot predlagatelj dr. Vinko Gorenak.</p>
            </sp>
            <sp xml:id="SDZ6-Izredna-68-2014-06-03.sp28">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Prej mi seveda v 15 minutah ni uspelo povedati vsega tistega, kar sem imel namen,
               zato bom to naredil zdaj. Končal sem tam, ko sem govoril o primerih slovenskega
               pravosodja, kaj se dogaja. Pa bom to skušal podkrepiti pri posameznih situacijah, kaj
               je bilo po našem oziroma po mojem mnenju nepravilno.</p>
               <p>Naj nadaljujem točno tukaj. Na odboru sem povedal, da leta 1994 slovensko pravosodje
               ni spoštovalo tistega člena, ki je govoril o tem, da je lahko v trajni mandat
               imenovan samo tisti, ki pri svojem delu v preteklosti ni kršil človekovih pravic.
               Gospod Vlaj, predsednik Sodnega sveta, me je opozoril oziroma povedal, da je takrat
               85 sodnikov odšlo iz sodnih vrst. To je za mene prvi tak podatek, ki mi je bil
               posredovan, vendar do zdaj gospod Vlaj ni poslal še ničesar, kar bi materialno to
               tudi dokazovalo, zato mu zaenkrat še ne bom verjel. Lahko pa verjamemo tistemu, kar
               se je zgodilo v Državnem zboru. V Državnem zboru sta bila imenovana gospod Masleša in
               gospod Fišer na najvišji sodni funkciji, eden na sodišču, eden v tožilski
               organizaciji, kljub temu, da sta v prejšnjem režimu pri svojem delu evidentno kršila
               človekove pravice, kar pomeni, da ne bi smela biti imenovana v sodni funkciji. Gospod
               Masleša, kot veste, je sodeloval pri tistih ubojih na meji z Italijo in jih
               verificiral kot dogodek, kljub temu, da je šlo za umore, medtem ko je gospod Fišer
               sodil duhovniku, ki je postavil križ na kraju povojnih pobojev, kamor je šel celo
               ostareli Stanovnik, gospod Fišer pa še ne.</p>
               <p>Višja sodnica Mateja Lužovec, poročevalka v zadevi Patria – naj vas spomnim, da je,
               kot je rekel kolega Černač, v primeru mačk in trpinčenja mačk na Gorenjskem verjela
               vedeževalki, ki je rekla, da niso tisti pravi storilci, ki so mačke pobili. Ni pa
               verjela policistom in kriminalistom, ki so zasegli orodje, s katerim so bile te mačke
               pobite, in mrtve mačke – to pa ni bil dokaz. To je odraz slovenskega pravosodja.</p>
               <p>Vesna Pavlič Pivk, Sodni svet. Poglejte, gospa Pivkova je bila zdaj objavljena na
               tistih znamenitih slikah s čepico, rutico in ne vem s čim vse. Mene so določeni
               pravniški krogi, odvetniški krogi opozorili, da gre za direktno kršitev ustave. Ja,
               seveda gre za direktno kršitev ustave. Država, Republika Slovenija, ima neke druge
               simbole. Ta gospa pa časti simbole neke tuje države, neke države, ki je napadla
               Slovenijo leta 1991. In kaj se je zgodilo? Kaj se je z gospo zgodilo? Sodni svet jo
               je obravnaval. In Sodni svet ni rekel nič. Rekel je, da mora sodnik pri svojem delu
               izkazovati nepristranskost. Ja, saj vemo, to piše v kodeksu. Hvala, gospod Vlaj!
               Svoje dolžnosti pa niste opravili. Verjetno bi jo morali kaznovati v skladu s tistim,
               kar lahko sploh sodnike doseže, kakšna kazen.</p>
               <p>Gospod Ferlinc. Sprehajanje z gospodom Cekuto, obdolžencem, ki ga on preganja. Na
               odboru smo slišali, da sta bila baje 20 sekund skupaj. No, vidite, predstavnik
               tožilstva se je <q>"sfulil"</q>, ljudje pa rečejo temu zlagal. Danes v Reporterju lahko
               preberete neko povsem drugo zgodbo človeka, ki je fotografijo posnel. Gospa Poropat
               se je na – pa prosim, da ji to poveste, tisti, ki ste tukaj – odboru spraševala, kdo
               je tajno posnel gospoda Ferlinca, saj je to ja kaznivo dejanje, tajno snemanje. Jaz
               sem ji postavil vprašanje, če je kaznivo dejanje tajnega snemanja tudi tisto, ko so
               posneli Janšo na sodišču v Ljubljani, ko je bila opravljena vročitev. Gospa Poropat s
               svojimi levimi očali še ni uspela odgovoriti, pa upam, da bo danes.</p>
               <p>Vesna Bergant Rakočević, gospe in gospodje. <q>"Čestitam, Barbara, za tvoj pogum,"</q> je
               zapisala na dan obsodilne sodbe. Protestnike, ki so bili zunaj, pa je primerjala s
               Severnokorejci. To je neodvisno sodstvo. To je neodvisno sodstvo.</p>
               <p>Silvana Vrabec Arifin, poročevalka v zadevi Patria ali kaj je že bila, sodnica v
               zadevi Patria. Ja, saj, če njen mož paradira po Ljubljani z Jankovićevo sliko bom
               verjel v njeno neodvisnost, če ona vsaj doma paradira z Janševo sliko. Pa ne! Ne me
               farbati. Patrio sicer prepuščam kolegom.</p>
               <p>Nekdo je govoril o zavezi državljanom, ki je bila podpisana lansko leto – mislim, da
               predstavnik Državljanske liste – in je povedal vse lepo, ni pa povedal tistega, kar
               je res. Zaveza državljanom je bila podpisana 4. junija lanskega leta. Vlada se je
               zavezala, da bo leta 2013 sodstvu zagotovila milijon in pol dodatnega denarja in da
               bo leta 2014 zagotovila 2,34 milijonov dodatnega denarja. To je tudi naredila, vlada
               je torej svoje uresničila. Ampak v tistem dogovoru, v zavezi državljanov – se pravi,
               predsednik Vrhovnega sodišča gospod Masleša se zavezuje državljanom, ne nam in
               ministru, saj je prav, da se državljanom, ker je ta zaveza bolj močna – je podpisal
               naslednje: <q>"Ciljno stanje, ki naj bi ga sodstvo doseglo glede kadrovskih pogojev na
               dan 1. 6. 2014 je naslednje: skupno število sodnikov 927 ali 45 na 100 tisoč
               prebivalcev. Skupno število sodnega osebja 3480, razmerje 3,8."</q> Zdaj pa poglejmo, kaj
               je naredil gospod Masleša, ki ga je gospod Braniselj hvalil. Na dan 1. 4., to je zdaj
               dva meseca nazaj, je bilo stanje 962 sodnikov, ali če skrajšam, gospod Masleša je
               denar, ki ga je zagotovila Vlada, popokal, povečal število sodnega osebja nad tisto,
               kar mu je dovoljevala zaveza državljanom, števila sodnikov pa ni zmanjšal na ciljno
               stanje, ampak ga je pustil skoraj tam, kjer je bilo lani. Kaj lahko o temu rečemo? O
               temu lahko rečemo, da je gospod Masleša ogoljufal državljane. Ogoljufal državljane.</p>
               <p>Naj nadaljujem s primerom gospoda Goršeta. Vi se dobro spomnite, kaj je v tej zadevi
               bilo. Gospod Gorše je bil pravnomočno obsojen na 10 let zapora, neki drugi postopki
               pa še tečejo zoper njega. Če vas spomnim še na to, kako sodniki veselo plešejo,
               družijo, nazdravljajo in ne vem kaj še vse skupaj s stečajnimi upravitelji, mi ne
               morete reči, da ne sodelujejo. Seveda sodelujejo. Ne samo privatno, doma, na vrtovih
               in stanovanjih, ampak tudi službeno. Sodelujejo pa seveda v svojo korist, v korist
               stečajnih upraviteljev in na škodo državljanov, to pa je res. Jaz bom ta primer
               gospoda Goršeta vseeno malo opisal. 10. 3. gospod Gorše skupaj s kupcem Šušteršičem
               sklene pogodbo o prodaji terjatev HKS Sicure do fizičnih oseb, 83%. Šušteršič na
               račun stečajnega dolžnika nakaže 8 milijonov takratnih tolarjev. 8. 12. 2006
               oškodovanci vložijo ovadbo zoper Goršeta zaradi suma storitve kaznivega dejanja
               zlorabe uradnega položaja. 2. 7. 2007 upniški odbor poda še eno ovadbo. 11. 8. 2008
               tožilec Jože Kozina – njega poznamo, on še kaj dela menda, on zelo veliko dela –
               vloži, ne boste verjeli, zahtevo za preiskavo. Po enem letu in pol dobi sklep o
               uvedbi preiskave. Po enem letu in pol dobi sklep o uvedbi preiskave, ki postane
               pravnomočen. 13. 3. 2012 se je sodna preiskava po dveh letih in pol končala, spis je
               vrnjen na tožilstvo. 30. 5. 2012 tožilstvo na sodišče vloži obtožnico in 17. 9. 2012
               se zavrnejo vsi ugovori, tako da 5. 10. 2012 minister Pličanič celo suspendira
               stečajnega upravitelja Goršeta, ki je vodil – to mora biti superman – 47 insolvenčnih
               postopkov. 47 insolvenčnih postopkov! Superman mora biti. Za svoj žep. Še je treba
               naprej. 14. 11. 2012 je predobravnavni narok in tako naprej in možakar je obsojen.
               Možakar je obsojen. Mediji poročajo, da je dobil 10 let. Človek bi rekel, da je to
               prvi stečajni upravitelj, ki je šel v zapor. Ampak glejte, kaj se je zgodilo 9. 4. in
               kaj se je zgodilo v nadaljevanju. 18. 3. 2014. To je zelo znan datum. Se ga spomnite?
               18. 3. 2014. Višje sodišče v Ljubljani. Ena tabla visi nekje tam pri naši stranki. To
               je tisti znameniti datum in znamenite sodbe na podlagi indicev. V sosednji dvorani
               teče obravnava zoper gospoda Goršeta na višjem sodišču. Ne boste verjeli, oproščen
               vseh obtožb in izpuščen iz zapora. Zadeva je pravnomočna. Kdo so sodili? Stanka
               Živič, Alijana Ravnik in Mitja Šinkovec izdajo sklep o oprostitvi, ki je danes
               pravnomočen. Vendar v zvezi s tem oškodovanci – poudarjam, oškodovanci – me
               opozarjajo na naslednje. Na sodišču prve stopnje sta torej kriva oba. Na višjem
               sodišču isti materialni dokazi – govorimo o materialnih dokazih, dne tega in tega je
               nakazal toliko denarja tam pa tam – ne veljajo več. Višje sodišče gre v oprostilno
               sodbo. Ampak poglejte, tam dela 13 sodnikov. 13 sodnikov. Ali si lahko predstavljate,
               da je za sodnico poročevalko izbrana samo ena gospa, in sicer tista, ki je hodila na
               zabave k stečajnim upraviteljem? Če bi sodišče hotelo dokazati neko nepristranskost,
               potem zagotovo ne bi dali primera tej gospe, ki je rajala skupaj z njimi, s
               stečajnimi upravitelji, in pila viski, saj smo videli na slikah. Ne, med 13 sodniki
               je primer dodeljen točno njej. Zakaj? Ve vsak kmet, ki zna poslušati, pa ne rabi
               znati brati.</p>
               <p>Obsodba Goršeta pred prvostopenjskim sodiščem ni bila indična, pač pa je temeljila
               na množici dokazov. Višje sodišče je vse to negiralo. Ta sodba, po mnenju –
               poudarjam, po mnenju – oškodovancev temelji na krivi izpovedi prič. Sodnica je
               upoštevala krivo izpoved prič. Temelji na ponarejenem podpisu in neobstoječih
               dejstvih, tako trdijo oškodovanci. Sodišče je kršilo procesno zakonodajo. Ne boste
               verjeli, ni razpisalo obravnave. Ni razpisalo obravnave. Pa kje smo? V Burmi ali kje?
               Na javno sejo ni povabilo tožilstva. So se zmotili in poslali nekam drugam, ne pa
               specializiranemu tožilstvu. Se pravi, opravi neko sejo brez tožilstva. Kje smo? Tudi
               v Južnoafriški republiki je bilo drugače za časa Mandele, kaj šele danes. Sodba nima
               nobenih dejstev, sodba se ne opira na nič. Oškodovanci pa pravijo naslednje: Ni
               mogoče drugače kot modre kuverte. Ni mogoče drugače. To je stališče oškodovancev.
               Opozorili pa so me, da prav v tem trenutku, prav v tem trenutku, na koprskem sodišču,
               ker ta gospod je še v priporu, po njihovem mnenju zagotovo letijo modre kuverte in
               zagotovili so mi, da bo oproščen, jaz pa vas bom na kakšni naslednji izredni seji na
               te besede spomnil, če bom še poslanec. Glejte, o takih primerih je govoril Jan Zobec,
               ustavni sodnik. O takih primerih govori Boštjan M. Zupančič. In vi temu pravite, da
               je to dobro za pravosodje.</p>
               <p>Gremo naprej, čisto na kratko. 440 tisoč evrov denarne nagrade stečajnemu
               upravitelju dosojeno v Krškem. Pri tem je sodnik pozabil, da je že nakazal 160 tisoč
               evrov. Kaj se je zgodilo? Nič. Višje sodišče je ugotovilo, da je 160 tisoč evrov
               preveč nakazanih, zgodi se nič. Nič. Sodnica napreduje, delavci pa nimajo za en
               jogurt.</p>
               <p>Naj vas spomnim še na en primer, kjer gre pa za politično, sodno in stečajno
               korupcijo, nič drugega ne more biti. V letu 2009 tečejo nagrade stečajnim
               upraviteljem po mesecih takole: 106 tisoč, 81 tisoč, 210 tisoč, 555 tisoč, 475 tisoč.
               Potem nastopi gospod Zalar, ki reče: Uau! Prevelike stečajne nagrade imajo, jaz bom
               pa to omejil. Jaz bom to omejil. Kaj naredijo sodniki in stečajni upravitelji? V 15
               dneh meseca junija si izplačajo milijon sto tisoč. In v osmih delovnih dneh julija,
               do veljavnosti Zalarjevega ukrepa, 2 milijona 300 tisoč, toliko kot prej celo leto.
               Kaj se je zgodilo? Nič. Ali je kdo preiskal te primere? Nihče ni preiskal teh
               primerov. Tudi če bi jih kdo preiskal, kdo bi pa sodil? Ga ni.</p>
               <p>Primer Žiga Prijatelj. Jaz vas lepo prosim, če ta primer res dobro poslušajte, ker
               kaj takšnega se po mojem ne more zgoditi oziroma, ne vem, katera država bi lahko
               imela tako sodstvo, ki bi sledilo primeru, ki ga bom sedaj povedal. Leta 2009, Žiga
               Prijatelj, mladoletnik, star 14 let. Precej normalno je od takega fanta, da brska po
               internetu in pride tudi na pornografijo. Jaz bi rekel, da je pač normalen
               mladoletnik. Kaj najde? Najde svojo psihologinjo na neki pornografski strani in to
               seveda pošlje razredničarki, tovarišici, saj imamo še vedno tovarišice, nimamo
               učiteljic in ji pove, da je našel to in to. Hkrati to pošlje parim prijateljem,
               sošolcem. Psihologinja trdi: Ne, to ni res. To je fotomontaža. Smrkavec me pa res ne
               bo <q>"zajebaval"</q>. In kaj se zgodi? Seveda tega fanta tožijo. Tožilka Branka Stanič v
               Novi Gorici ga preganja. Mladoletnik je obsojen. Obsodi ga sodnica Danica Kogoj.
               Višje sodišče v Kopru – da ne boste rekli, da omenjam imena samo tam, kjer gre za
               slab vzgled, gre tudi za dobre vzglede, zato se opravičujem vsem sodnikom in
               tožilcem, ki pošteno delajo, ne mečem vseh v isti koš –, Jelka Brglez, Aleš Arh in
               Mara Turk mladoletnika oprostijo, kar je logično. Zakaj? Zaradi tega, ker je nastopil
               sodni izvedenec, ki je rekel, da fotografije niso falsifikat, niso ponaredek, ampak
               so avtentične, kar pomeni, da je ta psihologinja bila v tisti družbi, kjer so bili
               posnetki narejeni. S tem je razpolagalo že sodišče v Novi Goric, vendar ni upoštevalo
               tega. Višje sodišče v Kopru je. Zadeve še ni konec. V akcijo stopi Branka Oven, zelo
               znana tožilka, vodja tožilstva v Gorici, <q>"črkobralka"</q>, bi rekel gospod Jan Zobec.
               Ustavni sodnik Jan Zobec tožilcem in sodnikom, ki znajo samo brati, pravi črkobralci
               in niso sodniki, ker sodniki po besedah Boštjana M. Zupančiča poleg prava in branja
               črk uporabljajo vsaj še kmečko pamet,. Ta gospa, ki je 11 preganjala Roberta Fojkarja
               in izgubila na vseh instancah, njemu pa uničila življenje, začne pregon zoper starše.
               Veste, kaj sta starša zagrešila? Starša sta odločbo sodišča v Kopru, s katero je bil
               fant oproščen, poslala svetu staršev. In svetu staršev šole hotela dokazati, da njun
               sin ni kriv. Gospa Branka Oven začne pregon zoper starša. Veste, zakaj? Starša po
               njenem mnenju ne smeta razkriti osebnih podatkov mladoletnika. Starša ne smeta
               razkriti osebnih podatkov mladoletnega sina. Ali jih razkrivata ali ščitita njegov
               namen pa presega sposobnosti gospe tožilke in seveda črkobralstva. Sodnik Jernej
               Kovše starše oprosti, tokrat že na prvi stopnji. Najdemo razumnega sodnika. Tožilka
               Branka Oven začne sodni pregon naprej in se pritoži, tako kot pri Fojkarju. Se pravi,
               starša bi morala skriti osebne podatke svojega sina v dokumentu, sodbi, ki sta jo
               poslala svetu staršev. Višje sodišče v Kopru tožilko ponovno zavrne. Namesto da bi se
               Državnotožilski svet vprašal po njenih sposobnostih in jo odslovil, seveda ni nič, to
               je tako jasno, da ne. Ampak zgodba še ni končana. Maja 2011, ko teče postopek na prvi
               stopnji, na drugi pa še ne, starša pisno prosita eno od slovenskih revij, revijo
               Reporter, da objavijo sodbo: Prosim, objavite zgodbo najinega nedolžnega sina, nič ni
               kriv, to je ugotovilo sodišče v Kopru. Podpišeta se oba starša, <q>"prosimo, objavite"</q>.
               Podpiše se sin, <q>"prosimo, objavite"</q>. In seveda se zgodi tudi to, ta zgodba je
               objavljena v Reporterju. In najdemo v Ljubljani tožilko Sonjo Breznik, zgleda, da je
               podobna stvar kot pri gospe iz Nove Gorice, ki toži urednika in novinarja revije
               Reporter, češ da sta objavila podatke mladoletnika, pa ne bi smela. A ni ta objava v
               funkciji zaščite mladoletnikov? To presega sposobnosti tožilstva. To presega
               sposobnosti tega, čemur pravi Zobec črkobralstvo. In sodnica Metka Popivoda jih
               kaznuje. Kaznuje. In prejšnji teden odloča Višje sodišče v Mariboru – Breda Cerjak
               Firbas, Zdenka Klarić in Slavica Gabrovec. Sodbo potrdijo. Sodbo potrdijo. Stvar je
               pravnomočna. Seveda bo šla stvar na Vrhovno sodišče, vprašanje je, kaj bo tam, težko
               je reči. Ampak, glejte, to je tak tipičen primer, ker ne gre za Janeza Janšo, ker ne
               gre za kakega vplivneža, ko gre za neznanega mladoletnika in njune starše, ki jih
               hoče sodna veja oblasti v imenu naroda uničiti. In nič drugega. Kaj bi rekel Jan
               Zobec in kaj bi rekel Boštjan M. Zupančič, natanko vemo in sem že prej citiral.</p>
               <p>Zdaj pa čisto za zaključek tega dela mojega nastopa poglejmo še naslednje. Glejte,
               jaz se opravičujem vsem tistim, ki ste pravniki, nekateri so šli ven, tudi to je
               dobro. To je tudi dobro. Jaz natanko vem, da je kazensko pravosodje, ali pa
               ljubljanska Pravna fakulteta v osnovi namenjena sodni veji oblasti oziroma kadrom, ki
               gredo potem na sodišča – mariborska bolj gospodarstvo, novogoriška bolj mednarodno,
               ampak poglejmo ljubljansko. Glejte, na ljubljanski Pravni fakulteti je od študentskih
               let do danes, ko jih ima že 90, gospod Ljubo Bavcon. Recimo dr. Ljubo Bavcon. On je
               učil generacije in generacije pravnikov. Na sodiščih boste težko našli sodnika, težko
               boste našli tožilca, razen teh res najnovejših primerov, pa še pri njih opravi kakšno
               predavanje, tako zaslužnostno, za denar, ne zastonj. On je tam predavatelj vsem tem
               ljudem. On je pred časom, v prejšnjem sistemu napisal, da je kazensko pravo sredstvo
               za obravnavanje komunizma. Še bolje povedano, on je v splošnem delu učbenika iz leta
               1978 rekel takole:. <q>"Kazensko pravo je najprej sredstvo za obvarovanje obstoječe
               ureditve."</q> Torej socializma, če želite, in komunizma. <q>"V tem smislu je kazensko pravo
               sredstvo za tiranje in za sistematični boj proti določenemu delu prebivalstva,"</q> da ne
               delam krivice dr. Bavconu, ta delček je prepisal od Lenina, ampak nadaljuje pa sam,
               <q>"torej za boj proti razredu, ki se zaradi svojih drugačnih pogledov upira celovitosti
               obstoječe družbene ureditve in njenim sestavnim delom."</q> Kaj je torej povedal?
               Prevedimo v slovenski jezik. Kazensko pravosodje je sredstvo za obvarovanje
               komunizma, kazensko pravo je sredstvo za boj proti tistim, ki se komunizmu upirajo.
               Pa še nekaj je napisal v eni debeli knjigi, ki sem jo zdajle čez soboto in nedeljo
               gledal, in sicer iz leta 1987, Kazensko pravo, splošni del, stran 29. <q>"V naših
               družbenih razmerah mora biti kazensko pravo v skladu z bistvenimi značilnostmi
               družbene in državne ureditve, se pravi demokratičnega socializma."</q> Lepo, ne? Sedaj pa
               dajmo to še enkrat v slovenščino, razumljivo ljudem. Kazensko pravo mora biti v
               skladu z bistvenimi značilnostmi komunizma. Krasno. Poglejte, jaz tega ostarelega
               gospoda ne bi omenjal, če bi bil ta gospod danes v penzionu, če bi bil tiho in ne bi
               nič govoril. Ampak ta gospod danes ni tiho. Ta gospod je postal častni občan
               Ljubljane. Ta gospod je seveda utemeljitev verbalnega delikta, kar pomeni, da če si
               nekoč rekel Dol s partijo! ali kaj takega, je sledila zaporna kazen. On je to
               utemeljil in spisal kazensko zakonodajo Jugoslavije. Ampak to mu človek še ne zameri.
               Pustimo ga pri miru, bi rekel. Ne, on se danes oglaša. Mi imamo natančna poročila
               medijev, ki pravijo, da je bil soustvarjalec prvostopenjske sodbe Patria. Sedaj smo
               pa lahko prebrali tudi njegove ekspozeje, kako mora biti napisana sodba na podlagi
               indicev. Ja, seveda, Janez Janša je pač razredni sovražnik za njega in za slovensko
               sodstvo. Naj vas spomnim še to, da so Igor Bavčar, France Bučar, Janez Janša, Jelko
               Kacin, Lojze Peterle in Dimitrij Rupel leta 1992 ali 1993 protestno vrnili
               odlikovanja, ker ga je dobil Bavcon, ki ima baje zasluge za osamosvojitev. Kakšne pa?
               V katerem bunkerju je bil? In gospod Bavcon danes? Mediji so poklicali tudi vodilne
               slovenske kazenske pravnike, konkretno deset ljudi, in so jih vprašali, kakšna se jim
               zdi sodba v zadevi Patria na drugi stopnji. Od devetih ljudi je komentiral eden, to
               je bil Ljubo Bavcon, ki je rekel, da ga je zadeva popolnoma prepričala. Krasno.</p>
               <p>Naj za zaključek navedem še eno osebno izkušnjo z njim. Leta 1997 sem bil med
               ustvarjalci Zakona o policiji in sem ga na nekem srečanju prosil za njegovo strokovno
               mnenje o tem, kako naj v Zakonu o policiji zapišemo prikrite preiskovalne ukrepe ali
               POMS, kot smo jim takrat rekli, to so posebne metode in sredstva, tajno sledenje,
               prisluškovanje in tako naprej. On mi je rekel takole: <q>"V zakon ne pišite nič.
               Uporabljajte jih v skladu z načelom sorazmernosti."</q> Jaz nisem moral verjeti, da lahko
               slovenska policija po njegovem mnenju leta 1997 prisluškuje, tajno sledi in vse
               ostalo, brez zakonske podlage. To je bilo mnenje velestrokovnjaka. Velestrokovnjaka.
               Ampak ta <q>"velestrokovnjak"</q> je učil cele cele cele generacije ljudi.</p>
               <p>Čisto na kratko, da ne bom porabil preveč časa. Poglejte, gospod Kavtičnik in
               Kociprova sta govorila isto –vidim, da so sedaj šli že domov – in sta rekla, da gre
               za napad na pravosodje, za žalitve sodstva in tako naprej. Jaz nisem žalil nobenega
               sodnika. Jaz sem vam natanko povedal, da je gospod Boštjan M. Zupančič, upam, da ga
               priznavate, rekel, da je slovensko pravosodje katastrofa. On je rekel, da je
               slovensko pravosodje katastrofa. Jaz sem besede ponovil za njim. Vi pa trdite, da je
               dobro. Poskusite te dokaze spraviti skupaj pa jih poslati dr. Boštjanu M. Zupančiču,
               pa njega prepričajte, da to ni katastrofa, da je to vse v redu. Jan Zobec, ustavni
               sodnik, je pa pravzaprav rekel, da je komunistično. Ni uporabil besede komunistično,
               ampak je rekel, da se napaja iz preteklosti, da deluje po starih vzorcih in tako
               naprej. Če poenostavimo ta njegov govor, lahko rečemo, da je komunistično. Sedaj pa
               zberite dokaze, pošljite jih Ustavnemu sodišču in gospodu Zobcu in mu dokažite, da
               nima prav. Jaz mu pa verjamem, vi pa ne vem kako boste to naredili, ker Ustavno
               sodišče spoštujete, hkrati pa nočete slišati za kaj takega.</p>
               <p>Gospod Brulc je našteval vse seje Državnega zbora, ki smo jih imeli v tem času.
               Strašno ga moti slikanje Ferlinca. Verjetno, domnevam, da je slikanje Janše pa častno
               dejanje, potrebno za domovino, kajne? To so vaša dvojna merila. Recite, da je to
               narobe in da je tisto narobe pa bom verjel. Ne pa reči, da se Ferlinca ne sme
               slikati, Janšo se pa lahko. Ne gre skupaj, ne?</p>
               <p>Gospa Kociprova je govorila o Patrii pa o tem, da je to v funkciji sodbe in tako
               naprej. Gospe in gospodje z leve, strategi z leve, tisti iz čokoladnice tam dol,
               tisti, ki stranke delajo, pa ne mislim te, ki jih zdaj ustanavljajo, mislim tiste, ki
               jih skupaj lepijo, mislim na bivšega predsednika države in tisti krog okoli njega.
               Zadeva Patria se vam je po mojem mnenju malo izjalovila. Zakaj? 24 in toliko
               odstotkov je nekaj povedalo. Ne gre za vprašanje SDS, ne gre za vprašanje predsednika
               stranke, ne gre za nekatera druga vprašanja. Če ste nekateri mislili in če so
               mislili, da se bo stranka razsula s tem dejanjem, volitve prejšnji teden kažejo
               drugače in nam ni treba več razlagati, da je sodba krivična in da bo padla, ampak
               tega ljudje ne verjamejo. Ljudje ne verjamejo stricem in vam in sodnikom.</p>
               <p>Gospod Braniselj je govoril o krivičnem sojenju, kaznivem dejanju krivičnega
               sojenja, kar je res vneseno v kazenski zakonik in da gre lahko vsak državljan na
               sodišče, na tožilstvo, sodišče, torej uveljavi te poti in doseže svojo pravico. Figo!
               To ni res. Mrtva črka na papirju. Ene same sodbe ni na to temo. Kakšni odvetniki bi
               pa znali povedati, kako se ta pravica lahko doseže. Ne da se je doseči.</p>
               <p>Samo še enkrat, gospa Poropat, prosim, če se izjasnite, kaj je s slikanjem gospoda
               Janše. Ali je to res častno dejanje, če se ne sme slikati gospoda tožilca? Hvala
               lepa.</p>
            </sp>
            <sp xml:id="SDZ6-Izredna-68-2014-06-03.sp29">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednja ima besedo gospa Marija Plevčak.</p>
               <p>Izvolite.</p>
            </sp>
            <sp xml:id="SDZ6-Izredna-68-2014-06-03.sp30">

               <speaker>MARIJA PLEVČAK (PS DeSUS):</speaker>

               <p>Hvala za besedo in lep pozdrav vsem zbranim!</p>
               <p>Pričakovali smo, da bo današnja seja potekala tako, kot teče, in da bo največja
               opozicijska stranka čas pred volitvami izrabila za obračunavanje s slovenskim
               pravosodjem. Menim tudi, da je vmešavanje politike v delo slovenskega pravosodja
               nedopustno. S takim načelom namreč ogrožamo neodvisnost sodstva, ki je ustavna
               kategorija in kot taka predpogoj za delovanje pravne države. V našem pravosodju so
               opazni premiki na bolje, kar je včeraj potrdila tudi Evropska komisija, ki je
               poudarila, da je Slovenija dosegla napredek pri izboljšanju kakovosti pravosodnega
               sistema in zmanjšala število nerešenih primerov, še posebno v gospodarskem in
               civilnem pravu. Pri tem bi želela izraziti upanje, da bosta sodstvo in tožilstvo
               nadaljevala v tej smeri in ne bosta zastala. Še marsikaj je namreč treba postoriti.</p>
               <p>Bolj kot stanje v slovenskem pravosodju bi nas morala skrbeti korupcija v naši
               državi. Vprašam se zakaj Poslanska skupina SDS nikoli ni vložila zahteve za sklic
               izredne seje na to temo. Razlog je verjetno očiten.</p>
               <p>Sicer pa, spoštovani pobudniki današnje seje, v zadnjem letu imate v neučinkovitosti
               in pristranskosti slovenskih sodišč zelo veliko za povedati, pa me zanima, kaj pa ste
               vi v času vašega mandata storili oziroma kakšne ukrepe ste vi sprejeli za izboljšanje
               situacije. Saj vendarle ne gre za problematiko, ki bi se pojavila v zadnjih nekaj
               mesecih, temveč javnost nanjo opozarja že leta. Imeli ste možnost, da stvari
               popravite, skrajšate sodne zaostanke, zmanjšate število sodnikov in sodnega osebja,
               dvignete učinkovitost tožilstva, storili pa niste nič. Ali boste za vaše neukrepanje
               prevzeli odgovornost, saj vemo, da je najlažje krivdo naprtiti nekomu drugemu? In
               današnja razprava me včasih res spominja na užaljenega kalimera.</p>
            </sp>
            <sp xml:id="SDZ6-Izredna-68-2014-06-03.sp31">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>K besedi se je prijavil tudi predlagatelj dr. Vinko Gorenak.</p>
            </sp>
            <sp xml:id="SDZ6-Izredna-68-2014-06-03.sp32">

               <speaker>DR. VINKO GORENAK (PS SDS):</speaker>

               <p>Kot sem napovedal, bom vsakemu odgovoril.</p>
               <p>Gospa Plevčak, v vsej vaši zagnanosti za neodvisnost pravosodja odgovorite ustavnemu
               sodniku Janu Zobcu in odgovorite gospodu Boštjanu M. Župančiču. Sicer pa za
               neodgovornost povprašajte vašega predsednika gospoda Karla Erjavca. Aha, težko vam je
               poslušati, zato greste ven. Prav. Namreč vlada Janeza Janše v obdobju 2004–2008 je
               izpeljala kar nekaj sodnih stvari. Med drugim je sprejela, kot veste, Kazenski
               zakonik in vnesla tudi kaznivo dejanje, ki je bilo omenjeno s strani gospoda
               Branislja. Druga zgodba pa je celovitost reforme v pravosodju. Mi lahko dosežemo
               celovito reformo pravosodja samo z ustavnimi spremembami, tem pa je stranka Desus
               vedno nasprotovala. Zato si lahko odgovornost, gospa Plevčak, daste v svojo torbico
               in jo odnesete gospodu Erjavcu.</p>
            </sp>
            <sp xml:id="SDZ6-Izredna-68-2014-06-03.sp33">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednji ima besedo gospod Jožef Horvat.</p>
            </sp>
            <sp xml:id="SDZ6-Izredna-68-2014-06-03.sp34">

               <speaker>JOŽEF HORVAT (PS NSi):</speaker>

               <p>Hvala za besedo, spoštovana gospa podpredsednica. Spoštovane kolegice in kolegi,
               predstavnice Ministrstva za pravosodje!</p>
               <p>Namesto uvoda moram izraziti osebno razmišljanje. Moram reči, da so včeraj in danes
               – ker pač govorimo o sodiščih, pravosodju, učinkovitosti in tako naprej –,moje misli
               in še bolj iskrene, dobre želje usmerjene v Haag, v arbitražno sodišče, kjer se je
               začela ustna obravnava za določitev postopka, ki bo določil državno mejo med
               Slovenijo in Hrvaško. Zdaj je seveda trenutek, ko želim naši ekipi, ki tam
               predstavlja interese Slovenije, veliko poguma, in na koncu si gotovo vsi skupaj
               želimo, da bo razsodba arbitražnega sodišča, torej določitev meje med Slovenijo in
               Hrvaško, takšna, s katero bomo vsi zadovoljni, da ne bo zmagovalca niti poraženca.
               Ampak to je zgolj namesto uvoda.</p>
               <p>Očitki nekaterih kolegic in kolegov, da je ta seja zgolj predvolilni šov ali
               predvolilna seja, razprava v tej smeri in takšni očitki so pravzaprav brezpredmetni.
               To je aksiom, vse je vedno predvolilno in vse je vedno tudi povolilno, odvisno je
               samo od tega, kje na časovnem poltraku se postavite. In če se v časovnem poltraku
               postavim prav v ta trenutek, ko traja ta seja, seveda so volitve pred nami, bile pa
               so tudi volitve, ki so za nami, in je dejstvo, da je prihodnost na desno, preteklost
               pa je na levo, kakorkoli že pač kdo to razume.</p>
               <p>Moram tudi problematizirati z razpravo in oporekati kolegici Maši Kociper, ki se je
               postavila jasno nad Ustavno sodišče in govorila o politični orientaciji oziroma
               svetovnonazorski usmeritvi ustavnih sodnikov. No, bom povedal v prvi osebi: Kdo pa
               sem jaz, poslanec Državnega zbora, da bi analiziral svetovnonazorsko usmeritev
               ustavnih sodnikov in ugotavljal rezultat 5 proti 4, ne vem, v korist koga? Kdo pa sem
               jaz, da bi problematiziral izjave dr. Petriča in njegovo besedno zvezo <q>"vodotestnost
               sodbe"</q>? Mislim, da to ne pritiče poslancu ne poslanki, še manj poslanki pravnici.</p>
               <p>Pravna država pomeni uveljavitev in udejanjenje prava. To, da nihče ni nad pravom,
               pomeni enakost pred zakonom, enakost spoštovanja človekovih pravic, pošten pravni
               postopek, prepoved zlorabe oblasti, prepoved retroaktivnosti in neodvisno sodstvo.
               Predvsem to zadnje je predpogoj, da je sodstvo nepristransko. Mi imamo primere,
               kolegice in kolegi, da dobimo, da za nek postopek, sodno obravnavo, sodni postopek,
               sodba pride šele čez 4, 5, 6, 8, 12 let. Jaz pravim, da sodba v 4, 8, 12 letih, da to
               ni sodišče in ne sojenje. In nad takšnimi primeri bi se morali mi zamisliti. Jaz
               seveda tudi ne želim problematizirati nobene, prav nobene sodbe, še najmanj pa sodbe
               Ustavnega sodišča, zato me je toliko zmotilo problematiziranje kolegice Kociprove.
               Ustavno sodišče je kot ultimativni varuh ustavnosti, ne more delovati tam, kjer bi
               bilo to najbolj treba – ko gre za zlorabo oblasti, za zlorabo represivnega aparata,
               ne more storiti nič, saj preden zadeve pridejo pred Ustavno sodišče, se lahko zgodi,
               <q>"da gre demokracija rakom žvižgati"</q>. Tako pravi danes že večkrat citirani sodnik Jan
               Zobec. Včasih se tudi zdi, da ne Ustava Republike Slovenije, noveliranje potrebuje
               slovenska družba. Morda nevšečna trditev, ampak noveliranje pomeni, noveliranje naših
               podsistemov, izobraževanja, sistema vzgoje in izobraževanja in tako naprej.</p>
               <p>Jaz ne bom razlagal grafov in tabel, ki si jih lahko vsak prebere in so tudi sestavni
               del gradiva, ki nam ga pošilja Evropska komisija v sredini marca letos. Mislim pa, da
               tam ravno vsi grafi in vse tabele ne govorijo ravno v prid Slovenije. Se strinjam, da
               smo nekatere zadeve dobro rešili, da smo nekatere zadeve izboljšali, ampak ne morem
               se enostavno strinjati, da pa smo v drugi polovici, ko govorimo in analiziramo
               nerešene gospodarske zadeve, da smo tam nekje, mislim da, na 17. mestu. Jaz bi želel,
               da smo, recimo, nekje po kvaliteti v prvi četrtini ali pa recimo prvi tretjini.</p>
               <p>Ko govorimo o učinkovitosti pravosodnega sistema, želim izpostaviti, da so
               najpomembnejše sestavine učinkovitega pravosodnega sistema kakovost, neodvisnost, o
               kateri sem že govoril, in učinkovitost. Dobro delujoči pravosodni sistemi so pomemben
               strukturni pogoj, na katerem države članice Evropske unije gradijo politike
               trajnostne rasti in socialne stabilnosti. Dostop do učinkovitega pravosodnega sistema
               je temeljna pravica v jedru evropskih demokracij, zapisana pa je v ustavne tradicije,
               skupne vsem državam članicam.</p>
               <p>In kolegice in kolegi, že večkrat sem spomnil na Vrh slovenskega gospodarstva, na 7.
               Vrh slovenskega gospodarstva 14. novembra 2012, ko je gospodarstvo pred slovensko
               politiko, pred takratno vlado in Državni zbor postavilo štiri zahteve, samo štiri. Na
               prvem mestu – za moje pojme nepričakovano, po drugi strani pa logično, in se strinjam
               – je bila zahteva pravna država. Se pravi, gospodarstvo še vedno kliče po pravni
               državi. In to zahteva od politike. Pravna država – to pomeni skrajšanje sodnih
               postopkov skozi uvedbo menedžerskega pristopa vodenja sodišč. Minister Pličanič je v
               tej smeri nakazoval reformo pravosodja, vendar, ja, se strinjam, da so potrebni
               premišljeni koraki, ampak tudi optimalno hitri, ne pa vsakih pet let en korak. Ne
               pridemo nikamor. Zahteva, naprej, slovensko gospodarstvo: izboljšanje plačilne
               discipline, hitri, učinkoviti in transparentni stečajni postopki, ki so rakrana
               slovenske družbe in seveda tudi dvig zaupanja v menedžerje. Očitno se od tega nič ni
               zgodilo. Zgodil pa se je že drugi stečaj Mure, o tem je danes že govorila kolegica iz
               Pomurja. Nastradali so ponovno delavci, ki so ostali brez dela in brez plačanih
               prispevkov v pokojninsko blagajno. Stečajni sodnik je konec prejšnjega meseca, sedaj
               že objavil sklep o začetku stečaja AHA Mure in imenoval za stečajnega upravitelja
               Steva Radovanovića. S tem dejanjem se je končala zgodba o uspehu, na žalost, v
               navednicah, oživljanja in revitalizacije podjetij, katera lastnika sta Mojca Lukančič
               in Nigel Buxton. Stečaj in z njim danes odpuščenih okoli tisoč 200 delavcev je
               katastrofa za regijo, saj to pomeni, da bo več kot petina delovno aktivnih Pomurcev
               brez dela. Ja, registrirana stopnja brezposelnosti je dosegla oziroma presegla mejo
               20 %. Vsaka odpoved delovnega razmerja po stečaju ima svojo žalostno zgodbo, ki je
               boleča in jo je treba razumeti. V sedanjem ekonomskem položaju regije in države kot
               celote je razumljivo, da so bili delavci pripravljeni delati in so delali samo za
               minimalno plačo, brez plačanih prispevkov. Kriza in eksistenčna nuja sta bili razlog,
               vsaj tako pravijo nekateri zaposleni, da niso pritiskali na vodstvo in na lastnico
               podjetja. Tako se je končala še ena tajkunska zgodba, državni denar leta 2011 pod
               takratno vlado ni šel v prave roke. In ko govorim o delavcih in ko govorim o varnosti
               za delavce, seveda, moram tudi govoriti na drugi strani o varnosti delodajalcev, o
               varnosti družin, o varnosti otrok, o varnosti potrošnikov in tako naprej in vse to.
               Kdo skrbi za našo varnost? Tretja veja, sodna veja oblasti. Varnost smo Nova
               Slovenija – krščanski demokrati postavili tudi kot enega od temeljev v odgovorih za
               prihodnost, odgovorih, če jih bomo realizirali v naslednjem mandatu, bodo prinesli
               uspešno Slovenijo. Ti odgovori temeljijo na varnosti, kot rečeno, to pomeni pravni
               državi. Temeljijo na pravičnosti, prav tako pravni državi, in temeljijo na svobodi,
               prav tako pravni državi. Ta današnja razprava je gotovo smiselna. Obžalujem, da Odbor
               za pravosodje ni sprejel nobenega sklepa, ampak veliko si bomo še danes povedali, ne
               za to, ampak za bodočo vlado. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp35">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Mag. Branko Grims ima besedo.</p>
            </sp>
            <sp xml:id="SDZ6-Izredna-68-2014-06-03.sp36">

               <speaker>MAG. BRANKO GRIMS (PS SDS):</speaker>

               <p>Hvala za besedo. Vsem prav lep pozdrav!</p>
               <p>Seveda bi Odbor za pravosodje z veseljem sprejel kakšen sklep, ampak vladajoča večina
               je kot glasovalni valjar povozila vse argumente in opozorila Evropske unije. Kajti
               danes je bil kup retoričnih vprašanj, zakaj ta seja, veliko sprenevedanja. No, pa
               poglejmo najnovejše poročilo EU, ki je bilo objavljeno ravno te dni na spletni
               strani, in sicer gre za Evropsko komisijo, torej evropsko vlado, ki je objavila
               stališča Sveta Evrope, se pravi vseh ključnih organov Unije. Ko gre za pravosodje,
               kaj pravi? Priporoča nadaljnje skrajšanje trajanja sodnih postopkov na prvi stopnji v
               civilnih in gospodarskih sodnih zadevah, vključno z zadevami v okviru zakonodaje
               insolventnosti, ter število primerov, ki čakajo na obravnavo, zlasti v zadevah, ki se
               nanašajo na izvrševanje in insolventnost. To je poročilo Evropske komisije,
               najnovejše, staro komaj nekaj deset ur. Podobno ste lahko prebrali lani in tudi v
               minulih letih ni bilo dosti drugače, opozorilo Evropske unije, prej bolj ali manj
               diskretna zdaj že javna v obliki uradnih poročil, priporočil državi, kaj naj stori,
               se samo še vrstijo. Kaj je bistvo zgodbe? Slovensko pravosodje kot samostojna veja
               oblasti ne dosega evropskih standardov. To je problematičnost dveh vidikov, eno je
               vprašanje človekovih pravic, če nekomu ni v razumnem roku dosegljiva pravica na
               sodišču, da je tudi uresničena, potem seveda to ni nobena pravica, je to nova kršitev
               človekove pravice. In po drugi strani je to pomembno razvojno vprašanje, zaradi tega,
               ker če se postopki v poslovnem svetu, ki se končajo včasih tudi na sodišču, vlečejo
               predolgo, nič ne pomaga, če gre, recimo, eno podjetje v stečaj v temu času, ker ni
               moglo izterjati svojih dolžnikov, ker ni moglo doseči svoje pravice, neke druge
               rešitve, kakršne koli že, ker se postopki vlečejo neskončno dolgo, ljudje ostanejo na
               cesti, država brez davkov, družine brez sredstev za preživetje, lastniki seveda
               ostanejo brez vsega. To ni pravni sistem, to je nekaj čisto drugega in na to nas
               Evropa opozarja. In na to nas opozarja že dolgo. In opozarjala nas je ravno pred
               nekaj dnevi, pa se danes tukaj vsi iz vladajoče koalicije sprenevedajo in se
               sprašujejo, zakaj neki rabimo takšno sejo, saj je vse idilično, sonček sveti, aja,
               mimogrede, zunaj je nevihta in tako dalje. Približno tako gredo te razprave. Kako je
               v resnici s tem? Prvo, če odgovorimo samo na nekaj pripomb, ki so bile zdaj dane, ker
               so skrajno neutemeljene; veliko jih vpije, ja zdaj so volitve. Kdo pa zlorablja
               pravosodje z obračunavanjem s političnimi nasprotniki? To smo srečali v nekaterih
               režimih, nekaj tega, veste, je v slovenskem pravosodju najbrž še vedno prisotno. In s
               tem zagotovo nihče iz demokratične strani nima prav ničesar skupnega, na nasprotni
               strani pa nisem ravno prepričan. Slaba vest je huda reč in zato mislim, da so
               nekateri zdaj tako povzdigovali glas.</p>
               <p>Drugo, kar je problem. Ko se govori o tem, da pravzaprav je to samostojna veja
               oblasti, da se o tem niti ne bi smelo razpravljati. Veste, če bi samo prebrali
               učbenike ustavnega prava, ki so tukaj doli v kleti, v knjižnici – tam sem ponavadi
               zelo osamljen jaz v tem parlamentu –, pa lahko prinesem tisto knjigo gor, je tudi v
               slovenščini, še več jih je pa v angleščini iz tujih univerz, tudi iz Harvarda, če
               želite, boste lahko prebrali, da je kriterij demokratičnosti posamezne države, da se
               javno govori o problematiki pravosodja in tudi o pravnomočnih sodbah. In vse sodbe, o
               katerih smo danes tukaj govorili, so že pravnomočne. To se pravi, so in morajo biti,
               če smo demokratični, predmet javne polemike, bodisi v strokovni javnosti, v najširši
               javnosti ali pa, če želite, tudi v politiki. To je kriterij demokratičnosti po
               ustavnem pravu za posamezno državo. In tisti, ki temu oporekate, preprosto niste
               demokrati oziroma ne razumete, kaj so evropske vrednote.</p>
               <p>Kako je s temi pravnomočnimi sodbami, nekaj takšnih najbolj zanimivih primerov – pa
               da ne bom ponavljal stvari, ki so jih kolegi našteli nekaj, kar bo razumljivo
               vsakomur –, v pravnomočnih sodbah slovenskega pravosodja lahko preberete naslednje
               stvari. Recimo, ko so bili oproščeni oficirji JLA, čeprav so bili posnetki, kako so
               se izživljali nad civilisti v času osamosvojitvene vojne, je bilo zapisano v
               obrazložitvi oprostilne sodbe, citiram: <q>"JLA ni bila do oktobra 1991 Sloveniji
               sovražna vojska."</q> Dobro jutro! Me samo zanima, kdo nas je potem napadel. Lovsko
               društvo iz Celovca, po mnenju tega sodišča. Pa se potem ne čudim, če se kriminilazira
               tiste, ki smo Slovenijo branili. Po drugi strani lahko preberemo tole: <q>"V pravnomočni
               sodbi slovenskega sodišča, ko je nekdo tožil drugega, ker mu je ta rekel udbaš, tisti
               pa je predložil sodišču originalen dokument z originalnim podpisom te prve osebe."</q> Ne
               samo, da je bil član Udbe, tajne totalitarne policije komunističnega režima, ampak je
               bil celo oficir, plačan, v tej organizaciji. Ki jo obsoja vsa Evropa, posebej v
               svojih resolucijah tako Svet Evrope, Evropski parlament, vse institucije jo obsojajo.
               Kaj je presodilo sodišče? Obsodilo je tega, ki je predložil dokument, kajti, citiram,
               <q>"v demokraciji se po mnenju tega sodišča"</q> in pazite, to je pravnomočna sodba, <q>"udbašu
               ne sme reči udbaš, ker je to zanj lahko žaljivo, krši njegove človekove pravice"</q>. Če
               jih je pa tisti prej sistematično kršil tja do nivoja pomorov pa bogvedi česa vse,
               kar je Udba počela, to pa nikogar nič ne zanima. In to je sodba v imenu ljudstva. Bi
               rad vedel, katerega ljudstva. Ampak še več, ista sodišča izdajo malo kasneje sodbe, v
               katerih piše, da se, recimo, SDS in pa člane SDS lahko mirno blati, ker da morajo
               imeti debelo kožo, tudi z lažmi, zaradi tega, ker je to v javnem interesu, in da
               morajo biti oni pripravljeni to prenesti. To se pravi, pazite, če to prevedemo v
               slovenščino, po pravnomočnih sodbah slovenskih sodišč udbašu ni dovoljeno reči udbaš,
               je kaznivo dejanje, člana SDS pa je dovoljeno zmerjati z lažmi. In potem smo pred
               zakonom vsi enako, kot piše v slovenski ustavi. Ja, prav gotovo, pa Zemlja je ravna
               plošča, pa na koncu morje pade v globino, nekam dol. Tako to je. Pa mimogrede, če kdo
               misli, da je do vseh enako merilo, naj si pogleda sodbo zoper Jankovića. Ko je
               Janković tožil, zato ker mu je nekdo samo namignil v enem od medijev, da bi morda
               lahko bil koruptiven, je takoj dobil 9 tisoč evrov odškodnine, en, dva, tri. A bomo
               spet rekli, da smo pred zakonom vsi enaki? Ja, odvisno od barve. Saj veste, kako je
               Orwell rekel, da vse živali so enake, je pisalo v Živalski farmi, samo prašiči so še
               bolj enakopravni od drugih živali. Tako približno to v praksi deluje. In dokler je to
               tako, to ni evropsko primerljivo, na to nas opozarja evropska skupnost.</p>
               <p>Kam to pripelje? Še ena zanimivost, o kateri se velikokrat ne govori. To je
               vprašanje sodnih taks, ki so popolnoma nenormalno visoke. Tukaj je bilo že
               predstavljeno, koliko denarja se namenja iz proračuna za delo sodišč. Izpustilo se
               je, da so sodne takse zdaj v bistvu že orodje, ki onemogoča enemu delu ljudi, da
               pride normalno na sodišče. Če kje to velja, v odškodninskih zahtevah. Veste, kaj se
               tam dogaja. Nedavno tega mi je dvakratna doktorica znanosti, ena od uglednih
               slovenskih odvetnic, ki se ukvarja prav s socialnimi primeri, predstavila spet eno od
               pravnomočnih sodb – bom spustil ime in priimek zaradi tragedije, ki jo opisuje, lahko
               pa preverite, vam lahko tudi povem, katera odvetnica je to –, povedala je primer, ko
               je nekdo oženil, zelo premožen človek, oženil neko gospo, ki je imela hčerko. To
               hčerko je posilil že na poročni noči, na poročnem potovanju in jo je posiljeval vse
               do njene polnoletnosti. Ona je končala na psihiatriji, poškodovana duševno,
               poškodovana telesno, ne more imeti otrok. Tožila je za odškodnino, v normalni
               evropski državi, gospe in gospodje, bi dobila milijonsko odškodnino v evrih. Koliko
               mislite je dobila v Sloveniji? Desetino te vsote, tretjino te vsote, 300 tisoč evrov,
               ja, seveda, 7 tisoč evrov. Ob tem, kar je imela stroškov in vsega ostalega, odvetnica
               je delala, mimogrede, kolikor vem, v okviru pomoči, samo to. Če je to pravni red in
               pravičnost, potem oprostite, sem pa jaz papež. In mimogrede, vse te primere
               pravosodni minister zelo dobro pozna. Ali pa tisti primer, ko se je za hip zdelo, da
               postajamo evropsko primerljivi. Na Ptuju so iz čiste malomarnosti zdravniki nekomu
               pokvarili trajno zdravje in mu odrezali nogo, bil je pa zaradi enega kašlja na nekih
               brezzveznih preiskavah. In tožil je, presodili so mu na prvi stopnji polmilijonsko
               odškodnino v evrih, kar bi bilo evropsko primerljivo. Na koncu je na vrhovnem bilo
               vse razveljavljeno, dobil je nekaj tisoč evrov odškodnine in to je vse. Ob vseh
               stroških, ob vseh duševnih bolečinah, ob uničenju življenja, ki ga ima. Če je to
               evropsko primerljivo, potem si malo poglejte, kaj se dogaja v Nemčiji, pa v Avstriji,
               pa v Veliki Britaniji in povsod tam, kjer se radi primerjamo. Kajti te primerjave,
               gospe in gospodje, so bile tu dane, ko se je utemeljevalo dvig sodnih taks. Če so
               sodne takse take, gospe in gospodje, potem mora biti tudi odškodnina v tej višini. Ne
               trdim pa, da je vsa krivda samo na sodniji in pravosodnem sistemu, kajti tudi v
               parlamentu, če bi seveda ustrezne predloge pripravila Vlada, ki je kot rečeno te
               zadeve poznala, tudi sam vem, ker sem pogovarjal o tem tudi recimo z ministrom,
               rekla, da jih bo uredila, pa jih nikoli ni, ker nekomu to očitno ni v interesu in
               tukaj je problem, da imamo na nek način urejeno pravosodje tako, kot nekomu ustreza.</p>
               <p>In zato, ko govorite, zakaj sklic, zato ker nas Evropa zelo jasno opozarja, ob lepih
               besedah, ja, ste naredili nekaj napredka, da seveda je treba storiti vse in dobesedno
               ponavlja praktično točno ista priporočila iz lanskega leta, ki so zdaj že javna.
               Zato, gospe in gospodje, ker ste obljubljali veliko, storili pa praktično nič. Nič se
               ni zgodilo na področju pravosodja in še dolgo se ne bo. In ker ste nekateri govorili,
               da je ta seja zaradi volitev. Gospe in gospodje, kaj pa mislite, da bo na volitvah?
               Pri volilnem sistemu, kakršnega imamo, se bo ponavljala stara zgodba, ki smo ji priča
               ves čas. Ljudje so rekli, LDS je skorumpiran in ga vrgli iz parlamenta, so izvolili
               Zares, ugotovili so, da so dobili eno in isto, so ga vrgli ven iz parlamenta, dobili
               Pozitivno Slovenijo, zdaj na evropskih so ga praktično spet vrgli ven iz parlamenta
               in zdaj napovedujejo, da bodo volili Šoltesa in Cerarja in bomo seveda spet isto
               skorumpirano jedro LDS dobili nazaj. Ker je v resnici popolnoma vseeno, ali glasuješ
               za SD, ali za Zares, ali za Pozitivno Slovenijo, ali za Cerarja, ali za Šoltesa,
               zmeraj dobiš eno in isto. Zato ker je vse to tranzicijska levica, zajema iz istega in
               brani ene in iste. In če pogledate, kdo je danes tukaj zagovarjal, da je v pravosodju
               vse v najlepšem redu, boste videli, da gre točno za to eno in isto skupino ljudi. Iz
               česar je zelo jasno sporočilo: Tudi če se na volitvah oblast spremeni, bo vsaj ena
               veja oblasti očitno trdo ostala v rokah tranzicijske levice, in to je pravosodna veja
               oblasti, ki bi morala biti nevtralna in ki bi morala imeti prvo in osnovno, kot cilj
               uveljavljanje ustavne pravice, da so v celoti uveljavljene človekove pravice, na čelu
               s tisto, da smo pred zakonom vsi enaki. Iz primerov, ki sem jih navedel, upam, da je
               vsakomur jasno, da v tem trenutku, žal, ta evropski kriterij ni izpolnjen.</p>
            </sp>
            <sp xml:id="SDZ6-Izredna-68-2014-06-03.sp37">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Mag. Majda Potrata, izvolite imate besedo.</p>
            </sp>
            <sp xml:id="SDZ6-Izredna-68-2014-06-03.sp38">

               <speaker>MAG. MAJDA POTRATA (PS SD):</speaker>

               <p>Hvala lepa, gospa podpredsednica.</p>
               <p>No, saj tej množici 13 poslank in poslancev verjetno ne bom povedala nič novega, ker
               si pripovedujemo stalno enake stvari, začnemo navadno s citiranjem 2. člena Ustave,
               da je Slovenija pravna in socialna država. Zakaj je v Ustavi zapisano socialna, sem
               povedala, da je to Združena lista takrat ta amandma za ustavo predlagala. Ampak
               tisto, kar je treba povedati, recimo, nedavno tega je pri Zboru za republiko bil
               ustanovljen Odbor za preprečevanje pravosodnih zlorab. Objavljena je bila fotografija
               vrhovnega državnega tožilca z osebo, ki je v pravdnem postopku, to so naključja in mi
               imamo ne vem kolikič že sejo na stanje v slovenskem pravosodju. In ko beremo iz
               poročili iz Evrope, beremo tisto, kar nam pač ustreza, in ne beremo tistega, kar bi
               bilo dobro, da preberemo, če hočemo biti korektni in če si hočemo politiki in
               političarke zvišati zaupanje ljudi. 24 % ljudi samo zaupa politiki, toliko jih je
               prišlo na volitve, enako kot jih zaupa sodstvu. Čisto na istem smo. In zdaj govorimo
               drug o drugem. Iz česa raste pravna država, kateri so atributi, se ve. Če ima
               vzpostavljeno zakonodajno vejo oblasti, če ima ustrezno sodno varstvo, ustavno in
               zakonodajno zagotovljeno, če so vpeljane možnosti rednih in izrednih pravnih
               sredstev, če so ta sredstva dostopna in še marsikaj bi se dalo povedati. Socialni
               demokrati se zavzemamo za utrjevanje pravne države. Pravne države ne moremo utrjevati
               s prenormiranostjo, ampak s kakovostjo pravnih aktov. Kako jih sprejemamo in kako
               poslušamo priporočila, bodisi Zakonodajno-pravne službe ali pravne stroke, je zgodba
               zase in ne bi zdaj o tem govorila. Ampak, poglejte, če citiramo priporočila Sveta v
               zvezi z nacionalnim reformnim programom Slovenije za leto 2014 in mnenje Sveta o
               slovenskem programu stabilnosti za leto 2014, potem boste na 6. strani pod 17. točko
               lahko prebrali: <q>"Slovenija je dosegla določen napredek pri izboljšanju kakovosti
               pravosodnega sistema in zmanjšala število nerešenih primerov. Reforma vodenja sodnih
               postopkov na področju gospodarskega in civilnega prava je izboljšala delovanje
               pravosodnega sistema. Nedavni pozitivni trendi v zvezi s sodnimi postopki v civilnih
               in gospodarskih zadevah so se ohranili."</q> Tega nisem slišala do zdaj citiranega. In če
               boste potem brali še delovni dokument služb komisije, to je spremni dokument za
               priporočila Sveta, boste na 31. strani, kjer je govora o tem, v poglavju
               Modernizacija javne uprave, v podpoglavju Učinkovitejše sodstvo, brali: <q>"Pri
               povečanju učinkovitosti pravosodnega sistema je bil dosežen določen napredek. Reforma
               vodenja sodnih postopkov na področju gospodarskega in civilnega prava je izboljšala
               delovanje pravosodnega sistema, vendar so sodne obravnave še vedno dolgotrajne.
               Nedavni pozitivni trendi v zvezi s sodnimi postopki v civilnih in gospodarskih
               zadevah so se ohranili. Čas, potreben za izdajo sodne odločbe, se je skrajšal s 431
               dni leta 2010 na 348 dni leta 2013. Število nerešenih zadev, ki čakajo na obravnavo,
               pa se je zmanjšalo za 17 %. Sodišča so v letih 2012 in 2013 večinoma uspela rešiti
               več zadev, kot so jih prejela. Kljub temu napredku zaostanki pri izvršilnih zadevah
               ostajajo veliki v primerjavi z drugimi državami in cilj, ki je bil določen v
               nacionalnem reformnem programu iz leta 2013, ni bil dosežen. Trenutna statistična
               metodologija, ki se uporablja za spremljanje izvršilnih zadev na lokalnih sodiščih,
               ne prikazuje točnega stanja izvršilnega procesa."</q> To je zame zelo pomembno –
               metodologija je vendarle problematična. <q>"Elektronski sistem za izvršbo verodostojnih
               dokumentov je še naprej omogočal hitro reševanje zadev. Glede na nacionalni reformni
               program iz leta 2014 bodo uvedene spremembe zakonodaje na področju izvršb za
               izboljšanje odločanja in učinkovitosti."</q> Prebrala sem celoten odstavek zato, da ne bi
               komu prišlo na misel očitati, da samo hvalim. Ne, prebrala sem vse, tisto, kar kaže
               na izboljšave, in tisto, kar kaže še na pomanjkljivosti, in kje je že izboljšanje
               zaznano. Je pa zelo zanimivo, da nisem slišala nikogar iz SDS, ki bi povedal, da je v
               teh priporočilih 8. priporočilo, da Slovenija sprejme učinkovite ukrepe za boj proti
               korupciji, s katerimi bo povečala preglednost in odgovornost. Ja, saj to je verjetno
               pa temeljni problem, ker se ukvarjamo z neko pravnomočno sodbo, ki je povezana s
               korupcijo. In to je problem, verjetno največji od vseh.</p>
               <p>Zdaj bi bilo dobro opozoriti še na nekatere stvari. Tu so bili citirani neki pravni
               strokovnjaki, izjave levo, desno. Ne bom se spuščala v poimenovanje tistih, ki jim je
               bilo prisojeno, da so kaj v svojem strokovnem življenju naredili napak, bom pa
               citirala intervju z ustavnim sodnikom, ki mi pa zastavlja številna zelo resna
               vprašanja. Če štejem Ustavno sodišče za najvišji organ, ki varuje človekove pravice,
               je zame enakost po ustavi ena najpomembnejših pravic in ta enakost je tudi enakost po
               spolu. In če ustavni sodnik v intervjuju trdi, da je sodstvo, ki je feminizirano,
               slabše od tistega sodstva, ki ni feminizirano, potem sem upravičeno zaskrbljena, kaj
               si naj mislim o videzu nepristranskosti, da ne govorim celo o nepristranskosti, da so
               nekateri sodniki, ki so bili danes tako zelo hvaljeni, mizogini, je bilo v sredstvih
               javnega obveščanja že večkrat zapisano. In dejstvo je, da smo ženske večinska skupina
               prebivalstva v tej državi. In poznamo tudi državo, ki ima podobne težave s svojim
               bivšim predsednikom Vlade, ki je bil tudi obsojen, in tam je ta obsojeni predsednik,
               bivši predsednik tudi trdil, da ga sodnice sovražijo. Torej je tudi tam spol bistven
               pri odločanju. To je diskriminatornost. Očitna diskriminatornost. In kako naj jaz
               zaupam ustavnemu sodišču, v katerem je vsaj eden od ustavnih sodnikov izpričano
               mizogin. Jaz dopuščam možnost, da je njegovo odgovarjanje sledilo zastavljenemu
               vprašanju, ampak njegov odgovor je bil sestavljen iz citatov ali sklicevanj na same
               tiste strokovnjake, ki opozarjajo, da je feminizacija v sodstvu škodljiva za kakovost
               sojenja, zaradi tega, ker že v socializmu je bilo nekako razumljeno, da je sodniški
               poklic razmeroma udoben, nezahteven, toda slabše plačan. Prihajalo je do delitve dela
               v družini, mož je bil odvetnik, žepa na sodnica, sodniški poklic ji je omogočal čas
               za otroke in gospodinjstvo, mož je skrbel za finance, žena pa za družino v ožjem
               smislu. To je po besedah avtorja, ker se sklicuje na avtorja, privedlo do
               feminizacije sodniškega poklica, ki se je ohranila vse do danes. Feminizacija je
               torej problem in feminizacija je problem tudi zato, ker bojda učinkuje na kakovost
               sojenja, in se potem še sklicuje na nekega drugega strokovnjaka, ki pravi, da je v
               državah, kjer uživa sodstvo visoko spoštovanje in ugled, to je v državah s sistemom
               common law in v Nemčiji, delež sodnic tradicionalno nižji. Nasprotno pa je za države,
               kjer je sodniški poklic manj cenjen, to je romanski pravni krog, značilna spolna
               uravnoteženost ali kot je v postsocialističnih državah celo ravnotežje v korist
               sodnic. No, saj zadnjič sem prebrala tudi mnenje nekoga, ki je rekel, da je tudi
               dolgotrajnost postopkov zvezana s feminizacijo zaradi tega, ker so sodnice na
               porodniškem in ne vem kako še vse. Hočem opozoriti na nekaj, kako naj bodo ženske
               tudi v tistih primerih, kjer je bilo prej govora, ko so žrtve nasilja, prepričane, da
               bodo obravnavane nediskriminatorno, če se iz mnenj nekaterih vidnih strokovnjakov
               kaže, da verjamejo, da je feminizacija za sodstvo nekaj negativnega povzročila. Jaz
               takemu ustavnemu sodišču, bi rekla, težko zaupam tudi po tistem, ko se ob družinskem
               zakoniku ni hotelo izreči o vsebini in kakšne bodo posledice, če bo na referendumu
               zavrnjen družinski zakonik, ampak je odločalo zgolj po nekih formalnih zakonih.
               Prvopodpisana sem pod zahtevo o presoji ustavnosti iz zakona o oploditvi z
               biomedicinsko pomočjo. Zahtevala sem skupaj s še drugimi podpisniki in podpisnicami,
               da je ustavnost tega zakona presojana prednostno. Edino, kar je do sedaj od lanskega
               8. marca Ustavno sodišče storilo, je bilo to, da je zavrnilo prednostno obravnavo.
               Ampak ob tem bi se moralo izrekati. Verjamem pa, da je v zadregi zaradi tega, ker
               ugotavlja, da je slovenska družba tradicionalna in da se o nekaterih rečeh ne more
               izrekati, ker so tradicionalne vrednote drugačne. Torej, tradicionalne vrednote da,
               neke druge vrednote, ki kažejo na demokratičnost, na humanost, ne
               nediskriminatornost, na ničelno stopnjo tolerance do različnosti obravnave – to pa
               niso pomembne evropske vrednote. To me seveda zelo zelo vznemirja. In po tistem, ko
               je Ustavno sodišče dobilo tudi sporočilo iz Evropskega sodišča za človekove pravice,
               ko je to drugače razsodilo, kot je razsodilo Ustavno sodišče v zvezi z varovanjem
               pravic politika v neki sodbi, vendarle prepričuje, da so evropski standardi in
               evropske vrednote nekoliko drugačne od naših in da tisti, ki se sklicujejo na
               evropske vrednote, pozabljajo, da je Slovenija prevzela evropski pravni red. Meni se
               razprava na takem nivoju, kakršno moram poslušati s strani spoštovanih kolegov iz
               Slovenske demokratske stranke, zdi popolnoma neprimerna. Hvala.</p>
            </sp>
            <sp xml:id="SDZ6-Izredna-68-2014-06-03.sp39">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Repliko je želel mag. Branko Grims.</p>
            </sp>
            <sp xml:id="SDZ6-Izredna-68-2014-06-03.sp40">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Zelo zanimivo je, kadar nekdo prebere cel uvod, medtem ko so bistvena priporočila.
               Kajti, če ne bi bilo priporočil, se Slovenija v družbi še nekaj ne pretirano
               uglednih, predvsem pa neuspešnih evropskih držav sploh ne bi znašla. In v teh
               priporočilih piše, gospa: <q>" … nadaljnje skrajšanje trajanja sodnih postopkov na prvi
               stopnji v civilnih gospodarskih sodnih zadevah."</q> In posebej opozarja potem še na
               gospodarske zadeve in problematiko. To je bistvo. Še vedno smo zelo daleč od
               evropskih standardov. Še vedno so postopki neprimerljivo daljši od tistih, ki jih
               imajo najbolj razvite evropske države. In ko se razpravlja, se začne, tako kot je
               bilo sedajle narejeno, govoriti o nečem, kar sploh ni predmet tega, kar smo mi dali
               tukaj kot vsebino za razpravo, ampak se polemizira z nečem, kar je nekdo nekje rekel,
               pa to sploh ni danes predmet tega. Zakaj? Zato, ker se pomeša vse, tako kot se pomeša
               pojem neodvisnost in neodgovornost. Oprostite, gospe in gospodje, pravosodje bo
               takrat doživelo ugled in pravi ugled, tak kot bi ga moralo imeti, ko bo izenačilo
               neodvisnost z odgovornostjo, ne pa neodgovornost razglašati za neodvisnost. Veliko
               mojih kolegov je prepričanih, da je ključno pri tem, da bi morali ukiniti trajni
               mandat. Sam nisem tako zelo prepričan, je to eden od dobrih mehanizmov, mislim pa, da
               bi bilo mnogo bolj pomembno nekaj drugega, da bi morali takoj in v celoti iz
               slovenske ustave izbrisati pojem imunitete, začeti seveda najprej pri sebi, za
               poslance, potem pa to v celoti ukiniti tudi za celoten pravosodni sistem, tako da bi
               vsakdo v celoti, tudi odškodninsko, tako kot je to v Avstriji, Nemčiji, odgovarjal
               tudi za morebitno zlorabo pravosodja. Trdno sem prepričan, da bi se iznenada zelo
               povečala učinkovitost in da iznenada kakšnih zelo čudnih sodb ne bi bilo več, ampak
               do tam nas čaka še veliko stvari. Eno od njih sem že navedel. Zelo verjetno bomo spet
               priča nekemu rotiranju enega in istega na naslednjih volitvah, kajti Slovenija krvavo
               potrebuje spremembo volilnega sistema. Brez spremembe volilnega sistema, večinski
               volilni sistem, ko bo jasna slika, ne zato, ker bi nagrajeval koga ali ne, ampak
               zato, ker bo jasna slika, ne bo nikoli več prišla nikamor.</p>
            </sp>
            <sp xml:id="SDZ6-Izredna-68-2014-06-03.sp41">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu predlagatelja dr. Vinko Gorenak.</p>
            </sp>
            <sp xml:id="SDZ6-Izredna-68-2014-06-03.sp42">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Gospa Majda Potrata mi je pobegnila, zato strokovnega sodelavca prosim, če jo obvesti
               o mojem nastopu in o mojih vprašanjih, ki jih bom zastavil.</p>
               <p>Učitelji imamo, tudi ona je učiteljica, običajno izdelana merila in kriterije, po
               katerih ocenjujemo učence, študente, dijake. Skratka, ali so dijaki, študentje,
               učenci, kdorkoli, levi, desni in tako naprej, to ne more biti nobeno merilo, ne more
               biti noben kriterij, ampak so to lahko samo objektivno postavljeni kriteriji. Zdaj,
               gospo Majdo Potrata sprašujem naslednje. Leta 2009 sem jaz kritiziral odločbo
               Ustavnega sodišča, neko odločbo Ustavnega sodišča, ki se je nanašala na referendum o
               odvetniških tarifah. Takrat me je gospa Kresalova napadla, da moram odstopiti, gospod
               Sajovic, tam nekje na sredi je sedel, pa tudi, da to ni vredno demokrata in tako
               dalje. Gospa Majda Potrata je takrat najprej kimala tako, da sem se bal, da ji bodo
               očala dol padla, potem v nadaljevanju je izjemno nastopila proti meni, rekoč:
               <q>"Odločitev Ustavnega sodišča se ne sme komentirati, ampak jih je treba spoštovati."</q>
               Gospo Majdo Potrata sprašujem, zakaj je leta 2011, ko je njen kolega Luka Juri v
               primeru odločitve Ustavnega sodišča o ustanovitvi občine Ankaran rekel naslednje: <q>"To
               je sodni udar. To je sodni udar Ustavnega sodišča."</q> To so njegove besede. Gospa Majda
               Potrata je kimala, spet so ji skoraj očala dol padla. Sprašujem jo, kakšne kriterije
               je uporabila. Danes pa seveda spet govori o tem, da ne more zaupati Ustavnemu
               sodišču, ne more zaupati Ustavnemu sodišču zlasti zato, ker je en od ustavnih
               sodnikov rekel to in to. Zdaj, od mene je zahtevala, da moram spoštovati to
               odločitev, da ne smem o njej niti govoriti, sama danes govori, da ne zaupa Ustavnemu
               sodišču. In odobravala je besedam Luke Jurija, da gre za sodni državni udar v primeru
               občine Ankaran. Gospa Potrata, povejte mi prosim, kakšne kriterije imate oziroma
               kakšna merila uporabljate. Jaz uporabljam enaka za vse.</p>
               <p>Nadalje vas sprašujem, gospa Potrata, njo namreč moti slikanje gospoda Ferlinca.
               Tajno snemanje naj bi bilo kaznivo dejanje. Sprašujem jo, kako šteje tajno snemanje
               Janeza Janše na sodišču v Ljubljani. Ali je to tudi obsojanja vredno dejanje, je to
               tudi sum kaznivega dejanja ali je morebiti to hrabro dejanje, potrebno Sloveniji.
               Skratka, naj mi prosim na to odgovori.</p>
               <p>Seveda je govorila o, brala je par stvari, vidite, to imenuje gospod Jan Zobec
               črkobralstvo, saj po sistemu črkobralstva vi lahko preberete vse, kar želite lahko
               preberete, ampak preberete lahko tudi, da so slovenskim državljanom dostopna vsa
               pravna sredstva. To je lepo, to je prav in to je demokratično. Ampak, to so črke v
               zakonu oziroma ustavi. Resnica pa ni takšna, zato ustavni sodnik pravi, da je treba
               poleg črkobralstva obvladati še nekaj prava, predvsem pa imeti zdravo kmečko pamet.
               To tudi gospe Potrata ne bo pomagalo, če bo samo brala, ampak bi bilo dobro, da bi
               imela zdravo kmečko pamet.</p>
               <p>Naj nadaljujem z naslednjimi primeri – meni pač ti maili prihajajo kar naprej –, neka
               gospa iz Rogaške Slatine, gospa Leljakova, upam, da mi ne bo zamerila, poznava se, je
               prejšnji teden postala brezdomka, skupaj s svojo družino. Še 20 let nazaj pa je bila
               ena najbolj premožnih ali ena bolj premožnih družin v Rogaški Slatini, ki so kupili
               en hotel, in po 20 letih so sodni mlini zmleli tako, da je danes na cesti. Pol njene
               zgodbe poznam, pol pa ne, pa se bom še podučil s tisto polovico zgodbe. Gospa
               Plevčakova je prej govorila o odgovornosti vlade Janeza Janše, ki je bila na oblasti
               4 leta plus eno leto zdaj. Še enkrat bom ponovil, za reformo sodstva je potrebna
               ustavna večina. Desus je bil vedno proti. In ona mene sprašuje, kaj smo mi naredili z
               Janezom Janšo na čelu od leta 2004–2008, zato jaz to vprašanje vračam. Kaj so
               naredili v Desusu s Karlom Erjavcem na čelu, ki je v vladi že več kot Janez Drnovšek,
               že dlje časa kot pokojni Drnovšek? Namreč, Karl Erjavec se premika od ene do druge
               vlade, ne vem, kateri minister še ni bil, spomin mi ne nese toliko daleč, vse je že
               bil, tudi državni sekretar na pravosodju. Zato jo sprašujem, kaj je njena stranka z
               njem predsednikom Erjavcev naredila 14 let, tudi državni sekretar je bil na
               pravosodju. Moj odgovor je nič. Glejte, še en primer, ker pač primeri so primeri in
               je zelo dobro, da s primeri in da ne govorimo na pamet. Vi natanko poznate delovanje
               gospoda Romana Leljaka, on je v številnih knjigah, v javnih stopih in tako dalje
               razkril delovanje gospoda Gorenca in gospoda Zemljariča, ko sta bila šefa Udbe, eden
               v Ljubljani eden v Beogradu, in gospoda Hanzija. Gospod Hanzi je tisti tajni agent
               jugoslovanske Udbe, ki je menjal ne vem, koliko potnih listov, objavljeni so, ki je
               menjal ne vem, koliko imen, ki je … dobesedno zajebavali so se, ko je prišlo do uboja
               Martinovića v Celovcu so mu menjali kodno ime pa so rekli, da je postal Flora, ker je
               bil ubit nekdo, ki je bil cvetličar. Veste, ti trije gospodje, zdaj moram slovenskemu
               pravosodju reči naslednje: Kaj ste naredili kaj do danes? Kaj je slovensko pravosodje
               naredilo do danes? Kaj je z izkopom groba pokojnega? Nič. Se pa na drugi strani zato
               dogaja. Glejte, z gospodom Hanzijem, Zemljaričem in Gorencem se očitno dogaja to, kar
               se je z Ribičičem, Mitjo Ribičičem. Ščitijo ga. Ampak se pa dogaja na drugi stani, ne
               boste verjeli. Gospodje Hanzi, Zemljarič in Gorenc so tožili gospoda Leljaka za
               žaljivo obdolžitev. Nekaj dokumentacije sem dobil na meil, kar precej slabo je vidno,
               ampak hiter pogled na to dokumentacijo pokaže, namreč odvetniki gospoda Leljaka so se
               pritožili, in v sklepu o zavrniti pritožbe piše, da je gospod Zemljarič prepričljivo
               dokazal, da nima nič s tem. Gospe in gospodje, državljanke in državljani, če je to
               to, potem to ni pravosodje, potem to niti ni pravosodje več. Če nekdo, ki je po
               uradnih podatkih vodil Službo državne varnosti, eden v Beogradu eden tukaj,
               prepričljivo dokazal, da nima nič s tem, to je isto, kot da jaz sodišču trdim, da
               nimam nič s svojim sinom. Kako lahko to zanikam? Kako? To je nekaj neverjetnega!
               Ampak glejte, gospe in gospodje, naše pravo, tako kakršno je, naše sodstvo, tako
               kakršno je, ampak še vedno, spet povzemam nekoga, ki mi je to sporočil in pravi
               takole: <q>"naravno pravo stvari vedno in končno postavil stvari na pravo mesto"</q>.
               Naravno pravo, torej naravni zakoni, volilna pravica ljudi bodo tudi v tem
               parlamentu, tudi v tem parlamentu postavili 60 poslancev, ki bodo izvedli sodno
               reformo, najprej ustavo, potem pa zakonodajo s področja pravosodja. Slovenija si
               zasluži tako pravosodje, kot ga imajo moderne države zahodne Evrope. Slovenija ne
               potrebuje komunističnega pravosodja, ki ni pravosodje, Slovenija tega preprosto ne
               potrebuje. To so utemeljili drugi, to nisem jaz utemeljeval, predvsem pravni
               strokovnjaki so to povedali, da slovensko pravosodje deluje po sistemu, ki je bil
               prej in da se vsi miselni vzorci potegnili naprej in da slovenska pravosodje danes
               politično obvladuje slovenska politična levica. To je zapisal ustavni sodnik Jan
               Zobec in ni treba meni o tem govoriti. Slovenski državljani morajo to samo spoznati
               in v ta Državni zbor poslati 60 ljudi, ki bodo to stanje takoj operirali. Tu ni več
               možnosti s penicilini, z aspirini in podobnimi zadevami, potreben je operacijski nož,
               ki se mu reče sprememba ustave in zakonodaje. Hvala.</p>
            </sp>
            <sp xml:id="SDZ6-Izredna-68-2014-06-03.sp43">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Aljoša Jerič, izvolite.</p>
            </sp>
            <sp xml:id="SDZ6-Izredna-68-2014-06-03.sp44">

               <speaker>ALJOŠA JERIČ (PS NP):</speaker>

               <p> Hvala za besedo. Spoštovane, spoštovani!</p>
               <p>Manipulacije in tendenciozni zaključki, ki smo jim danes ponovno priča tako v
               gradivu kot v razpravi, imajo zelo jasen namen, to je diskreditacija sodišč. Tovrstna
               manipulacije in insinuacije so bile v tem mandatu že tako številne, da smo se jih na
               nek način že kar navadili in se nam nekako niti ne zdijo več posebej problematične.
               Tako stanje, drage kolegice in kolegi, je zelo nevarno. Kako lahko pričakujemo, da
               bomo kot družba znali spoštovati pravno državo ter odločitve sodišč, če največja
               parlamentarna stranka izkorišča svoj položaj ravno za diskreditacijo sodišč. Pri tem
               pa njen vodja odkrito ne spoštuje sodb. V Zavezništvu Alenke Bratušek smo prepričani,
               da je za parlamentarno demokracijo in katerikoli parlament, ki da kaj nase, naravnost
               sramotno, da za parlamentarno gradivo uporablja posamezno sodbo in v zvezi z njo
               sprejema posplošena in tendenciozna priporočila z namenom, da bi ta bila protiutež
               sodbi sami. S tem, ko predlagatelj zahteva od nas, da se izrečemo o posameznemu
               sodnemu primeru v bistvu izvaja neposreden pritisk na neodvisnost sodišče. Poslanci
               iz vrst SDS s takim ravnanjem ne skušajo diskreditirati samo pravosodja, ampak
               predvsem diskreditirajo Državni zbor, saj funkcija Državnega zbora ni ta, da sprejema
               sodbe, ampak sprejema zakone. Sodbe pa sprejemajo sodišča. Tako ni naključje, da
               predlagatelj kot enega izmed razlogov navaja nezaupanje državljank in državljanov v
               pravno državo in sodišča ter celotno gradivo pripravi tako, da kar se da spodkopava
               zaupanje in ustvarja vtis, da je v sodstvu vse narobe in da v sodstvo ne velja
               zaupati, posledično tudi o sodbi o posameznih zadevah. In vsi vemo, na katero sodbo
               to leti. Če pregledamo predloženo gradivo za današnjo sejo ter ga primerjamo s
               podatki in dejstvi, s katerimi so nas na Odboru za pravosodje seznanili sami
               predstavniki pravosodja, lahko ugotovimo, da je predlagatelj zamolčal tiste podatke,
               ker sodstvo ni v tako slabi luči, in dejstvo je, da se stanje izboljšuje in ni res,
               da ljudje izgubljajo zaupanje v sodstvo. Ravno s tem, ko sodišča postajajo bolj
               učinkovita, hkrati pa se dogajajo odmevne obsodbe znanih ljudi, ravno s tem ljudje
               ponovno pridobivamo zaupanje v sodstvo. Ljudje so videli, da v naši družbi ni več
               nedotakljivih. Tako je teza gospoda Gorenaka, ko govori, da sklic današnje seje ni
               namenjen spodkopavanju sodbe v zadevi Patria, eno samo sprenevedanje. Težko me boste
               prepričali o nasprotnem. Ravno z namenom spodkopavanja te sodbe ste zahtevali
               današnji sklic. To ste tudi eksplicitno zapisali na strani 19 vašega gradiva, kjer
               piše, citiram, <q>"primer Patria je montiran sodni proces"</q>. Tako je vaš edini današnji
               cilj potrditev te teze. Pri tem početju ne bom in ne morem sodelovati. Vaš kandidat
               za predsednika Evropske komisije to dobro ve in se v zvezi s sodbami ne opredeljuje,
               predvsem pa jih ne komentira. Predlagam vam, da razmislite, ali ima morda prav.
               Hvala.</p>
            </sp>
            <sp xml:id="SDZ6-Izredna-68-2014-06-03.sp45">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu predlagatelja, dr. Vinko Gorenak.</p>
            </sp>
            <sp xml:id="SDZ6-Izredna-68-2014-06-03.sp46">

               <speaker>DR. VINKO GORENAK (PS SDS):</speaker>

               <p>Gospod Jerič, <q>"slovensko pravosodje je katastrofa"</q>, je rekel gospod Boštjan M.
               Župančič. Zdaj, če ste vi bolj pametni, kot je Boštjan M. Župančič, ne vem, o tem ne
               bom sodil. Bi vas pa prosil, če mi enkrat poveste, ker sem vas že zadnjič na odboru
               mislil, pa mi ni uspelo, če mi poveste nekaj. Kdo vam piše govore? Namreč, vi jih
               preberete. Pa me zanima, kdo jih piše, ker bi se z njim konfrontiral, pa se ne morem.
               Hvala.</p>
            </sp>
            <sp xml:id="SDZ6-Izredna-68-2014-06-03.sp47">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Replika gospod Jerič.</p>
               <p>Izvolite.</p>
            </sp>
            <sp xml:id="SDZ6-Izredna-68-2014-06-03.sp48">

               <speaker>ALJOŠA JERIČ (PS NP):</speaker>

               <p>Morda ne boste verjeli, ampak se z njim konfrontirate v tem trenutku.</p>
            </sp>
            <sp xml:id="SDZ6-Izredna-68-2014-06-03.sp49">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V nadaljevanju bodo razpravljali gospa Sonja Ramšak, dr. Ljubica Jelušič, gospa
               Marjana Kotnik Poropat, mag. Ivan Vogrin, gospa Eva Irgl.</p>
               <p>Izvolite, gospa Sonja Ramšak.</p>
            </sp>
            <sp xml:id="SDZ6-Izredna-68-2014-06-03.sp50">

               <speaker>SONJA RAMŠAK (PS SDS):</speaker>

               <p>Hvala lepa, spoštovana podpredsednica. Državna sekretarka, poslanke in poslanci!</p>
               <p>Že na odboru sem marsikaj v zvezi, kaj ne drži v pravosodju oziroma kje so tiste
               bistvene napake, da ljudje ne zaupajo več v pravično in pravno državo, že navajala in
               si lahko seveda nekateri poslanke in poslanci, ki slepo verjamete v to, da je
               pravosodju, v našem pravosodju vse odlično, idealno, pa čeprav nas na to opozarja
               celo Evropa in pa tudi ugledni pravniki – enega od teh je pravkar kolega Gorenak tudi
               navedel. Jaz se bom pa dotaknila še drugega ustavnega pravnika, dr. Andraža Terška,
               in njegove izjave. Namreč, v enem od svojih strokovnih zapisov je zapisal: <q>"Za dvig
               kakovosti pravne države in za zaščito človekovega dostojanstva ne potrebujemo več
               diplomiranih pravnikov, pravniških poklicev, odvetnikov in notarjev, pravnih
               svetovalcev, pravnih pravil, še bolj besedilno dolgoveznih in črkovno podrobnih
               pravnih določb, ampak je treba spremeniti način razmišljanja o pravu in skozi pravo
               oziroma prevladujoče pravno mišljenje kot tako. S spremembo takšnega načina
               razmišljanja je treba spremeniti proces pravnega izobraževanja, zakonopisje,
               interpretacijo prava, pravne argumentacije in pravno prakso. In treba je spremeniti
               družbeno prakso. Zagotoviti bi morali vsebinsko kakovost pravne države, ki pomeni
               vzpostavitev vladavine prava kot vladavine strokovnosti, razuma, življenjske logike,
               etike in pravičnosti."</q> In, spoštovane kolegice in kolegi, ki se ne strinjate s
               sklicem te seje, upam, da si boste kdaj prebrali še kakšno strokovno mnenje in se
               dali podučiti o napakah našega pravosodja.</p>
               <p>Zdaj mi dovolite, da se vrnem k enemu od primerov, ki je bil obravnavan tudi na seji
               odbora, to pa je slikovni material, iz katerega izhaja, da se je državni tožilec
               Ferlinc srečal in sprehodil z gospodom Cekuto. Namreč, v bran je vzela Ferlinca tudi
               vlada. In tako državno tožilstvo, čeprav nisem nanj naslovila svojega poslanskega
               vprašanja, naredi tisto, kar očita zakonodajalcu oziroma nam, poslankam in poslancem,
               da ne smemo kritizirati dela oziroma nepravilnosti in nedelovanja pravne in pravične
               države. In v odgovoru Vladi na moje poslansko vprašanje, ki ga seveda še nisem
               prejela, dejansko kritizira to, da si je poslanka sploh dovolila postaviti poslansko
               vprašanje. In kar je še bolj neprimerno, da celo Vlada zapiše, da <q>"tudi po mnenju
               Vlade Republike Slovenije vnaprejšnje diskreditiranje funkcionarjev pravosodnih
               organov ni primerno v demokratični in pravni državi. V primeru upravičenih očitkov je
               gotovo treba sprejeti ustrezne ukrepe, do takrat pa bi se morali nosilci javnih
               funkcij in predstavniki oblasti vzdržati neutemeljenega diskreditiranja."</q> In,
               spoštovana predstavnica Vlade, prosila bi, da mi v tekstu mojega poslanskega
               vprašanja pokažete, kje sem z eno samo besedo diskreditirala funkcionarja oziroma
               državnega tožilca gospoda Ferlinca. Korektno in zelo eksplicitno sem postavila dve
               vprašanji: <q>"Ali ste seznanjeni, minister, z navedenim dogodkom, se pravi, s sprehodom
               Ferlinca in Cekute?"</q> In drugič: <q>"Kako boste ukrepali, če se izkaže, da je druženje
               državnega tožilca z Juretom Cekuto, obsojenim v zadevi Patria 2, v nasprotju s
               tožilskim zakonom oziroma ali boste zahtevali njegovo razrešitev?"</q> In državno
               tožilstvo govori, da jaz zahtevam njegovo razrešitev, kar ni res! To je očitna laž in
               diskreditacija poslanke Državnega zbora! In kdo se je tu s strani poslank in
               poslancev postavil v zaščito poslanke in zakonodajne veje oblasti? Nihče v tej
               dvorani! In tudi ne pričakujem, zato ker način, na kakršnega danes razpravljate, ko
               menite, da vse v tej državi štima, v bistvu pa državljanke in državljani opozarjajo
               na napake v pravosodju.</p>
               <p>Zopet se bom vrnila k nekaterim primerom, ki sem jih tudi na odboru izpostavila. In
               v enem primeru – včeraj se je celo ta gospa oglasila v moji poslanski pisarni in
               podala še podrobnejše obrazložitve, kaj se z njo dogaja. 10 let išče svojo pravico na
               naših sodiščih. 10 let se pravosodje dela norca iz nje, odvetniki, sodniki, tožilci.
               Kaj se ji dogaja? Namreč, zaradi kolizije interesov je v svojem sodnem postopku
               zahtevala, da se izloči enega od pravnikov, vendar pa zaradi tega, ker je videla, da
               je brez njene vednosti, čeprav je bil njen pravni zastopnik, pravno zastopal lažni
               stečaj njenega podjetja, kjer je nekdo drug bil tudi družbenik. In kaj se je zgodilo?
               Sodnica je javno rekla, da bo ob brezplačno pravno pomoč, zato ker si je dovolila
               zahtevati drugega odvetnika, čeprav bi se ta odvetnik v tem stečaju moral sam
               izločiti. Ali je to pravična in pravna država? Ne, spoštovane kolegice in kolegi, ni.
               In ko obsojate Slovensko demokratsko stranko, jaz sem prepričana, da meni je žal, da
               tudi ne razumete tega, kaj doživljajo naše državljanke in državljani. Mi smo bili iz
               njihove strani izvoljeni zato, da skrbimo za njihovo zaščito človekovih pravic, in
               treba je opozarjati na nepravilnosti v pravosodju ne z namenom diskreditacije, ampak
               zato, da se bo naše pravosodje začelo obnašati tako, kot je treba. Ne pa da bodo
               stranke v postopku, ki so pred sodniki, omalovaževane, se jih bo zaničevalo in
               podobno. To so tiste stvari in tudi zaradi tega verjetno pravosodje oziroma sodniki
               ne dopuščajo snemanja sodnih obravnav, zato ker bi imela javnost vpogled v njihova
               ravnanja na sodiščih v konkretnih sodnih zadevah. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp51">

               <speaker>PODPREDSEDNICA POLONCA KOMAR:</speaker>

               <p> Hvala lepa tudi vam.</p>
               <p>Dr. Ljubica Jelušič, izvolite, imate besedo.</p>
            </sp>
            <sp xml:id="SDZ6-Izredna-68-2014-06-03.sp52">

               <speaker>DR. LJUBICA JELUŠIČ (PS SD):</speaker>

               <p> Najlepša hvala za besedo, spoštovana podpredsednica. Lep pozdrav vsem skupaj, tudi
               državni sekretarki!</p>
               <p>Jaz bi najprej, v nasprotju z nekaterimi mojimi kolegi in kolegicami, ugotovila, da
               me po svoje veseli, da imamo danes ponovno razpravo o pravosodju, pri kateri, torej
               tej razpravi, pa ni središčni problem pravosodje kot tako, ampak samo in predvsem en
               primer, s katerim se to pravosodje ukvarja. Ta primer je namreč tudi dobro izhodišče
               za marsikatero razpravo. Bi pa pohvalila kolege iz opozicije oziroma iz SDS, ker tako
               skrbno kot opozicijska stranka vlagajo zahteve za izredne seje in v bistvu skrbijo za
               neko dinamiko državnega zbora, velja tudi pohvaliti tiste iz vaših vrst, ki skrbno
               spremljajo to sejo in s tviti na 24ur.com spremljajo oziroma zapisujejo vse modrosti,
               povedane na tej današnji razpravi.</p>
               <p>Precej je bilo danes govora o vprašanjih razlogov za nizek ugled pravosodja in
               zlasti seveda pravosodja v luči slovenske javnosti, pa kot kaže tudi v očeh slovenske
               politične javnosti. Jaz mislim, da je treba iskati razloge za ta nizek ugled verjetno
               delno v delovanju slovenskega pravosodja, v velikem delu pa tudi v načinu, kako se
               razprava o pravosodju oziroma o sodni veji oblasti vodi v drugi veji oblasti, to je v
               zakonodajni veji oblasti. To naše dolgotrajno, to je zdaj že peta izredna seja v tem
               sklicu, torej v dveh letih, v letu 2013 so bile tri seje na temo pravosodja, v
               letošnjem letu ena že opravljena, ta bo druga, torej 5 sej bo na temo pravosodja, po
               vsem tem, ko zakonodajna veja oblasti sistematično in dolgotrajno govori o slabostih
               pravosodne oziroma sodne veje oblasti, je logično, da se to počasi začne poznati tudi
               v slovenski javnosti in da reagira tudi s presojo o tem, da napake, o katerih se tu
               ves čas govori, čeravno gre za neposredno poseganje v nekaterih primerih v potekajoče
               procese, torej, da se, zavedajoč se oziroma ko so nenehno opozorjeni na te napake,
               obračajo oziroma imajo občutek, da je slovensko pravosodje mogoče slabše od
               dejanskega stanja. Opozorila bi na naše zavedanje, zdaj, bodisi da se tega zavedamo
               ali ne, torej, da kot zakonodajna veja oblasti moramo razčistiti pri sebi, ali res
               mislimo, da je prav, da širimo meje svojih pristojnosti. Za tiste, ki so bili na
               strani izvršne veje oblasti nekoč in so kdaj doživeli zahteve s strani zakonodajne
               veje po širjenju pristojnosti napram izvršni veji, velja moje vprašanje, ali niste
               čutili takrat nekega slabega občutka, da hoče parlament oziroma državni zbor delati
               nekaj namesto vas. Tu imamo podobno situacijo, s to razliko seveda, da se pravosodna
               veja oblasti ne more neposredno soočiti v razpravo o zakonodajni veji oblasti, ker
               tukaj na tej seji ne more biti neposredno prisotna, je pa seveda lahko zagovarjala
               svoje interese prej na delovnih telesih. Preden se lotimo projekta širjenja
               pristojnosti Državnega zbora na področje pravosodja, se je treba vprašati, če se
               sploh zavedamo, kako s tem posegamo v ravnotežje različnih vej oblasti in kaj
               pravzaprav s tem počenjamo.</p>
               <p>Prej sem rekla, na začetku, da smo imeli štiri seje doslej in da je to peta in da so
               vse spodbujene z enim sodnim procesom. In kar je kolega predlagatelj povedal, da smo
               nagnjeni k temu, da prebiramo predvsem zapisane črke, nam tudi dovolite, da se na
               podlagi zapisanih črk opredeljujemo po svoje oziroma da delamo na podlagi tega tudi
               določene, svoje lastne sklepe. Moj sklep je, da je centralni problem današnje izredne
               seje v bistvu primer Patria in ne pravosodje in njegova generalna učinkovitost ali
               pristranskost, neodvisnost in tako naprej. Gre v bistvu za en ključen primer, ki pa
               je zanimivo v gradivu, ki ste ga pripravili, obravnavan na tak način, da je videti,
               kot da je primer Patria povezan samo z enim obsojencem. Bilo bi prav in pošteno, da
               primer Patria pogledamo v celoti, če že o njem govorimo. Torej pravilno bi bilo
               obravnavati tako tisti del tega procesa, ki sta ga doživela nekdanji obrambni
               minister Erjavec in nekdanji načelnik Generalštaba Gutman, ko sta bila obtožena, da
               sta poskušala s sklenitvijo pogodbe o osemkolesnikih pridobiti neke posebne koristi
               oziroma da sta naredila neko veliko gospodarsko škodo državi. Tožba proti njima ni
               bila uspešna, torej sta bila oproščena. Prav bi bilo tudi povedati, da ne gre samo za
               obsodbo predsednika največje opozicijske stranke, ampak da so bili v tem istem
               procesu, v katerem je bil sojen en predsednik opozicijske stranke, v procesu tudi
               gospod Zagožen, ki je bil iz procesa izločen zaradi zdravstvenih razlogov in je
               kasneje umrl. V tem procesu je bil tudi direktor firme Rotis gospod Črnkovič in v tem
               procesu je bil tudi brigadir Krkovič, v času tega nastajanja tega projekta zaposlen v
               Generalštabu Slovenske vojske. In še en del primera Patria obstaja, in to je tisti
               proces, ki ga doživljata brigadir Zupan in gospod Cekuta. Se pravi, da je primer
               Patrie obširna zadeva in ne gre samo za eno samo o zadevo, o kateri pišete v tem
               svojem dokumentu.</p>
               <p>V tem dokumentu na strani 16 pišete tudi o enem dejstvu in pravite, da je bilo leta
               2006 na podlagi javnega zbiranja ponudb izbrano vozilo s strani Patrie, torej izbrano
               za dobavo oklepnikov za Slovensko vojsko. Jaz bi vas rada opozorila, da tukaj
               uporabljate napačno izrazoslovje, ki ni skladno z dejstvi. Namreč pri obrambnih in
               zaupnih naročilih ne poznamo javnega zbiranja ponudb. Šlo je za zbiranje ponudb,
               vendar tako, da so bila podjetja z določeno dokumentacijo povabljena k oddaji svoje
               ponudbe. To ni bilo na nikakršen način javno, torej ni bilo odprto ne slovenski
               javnosti ne kakšni drugi mednarodni javnost. Izraz javno zbiranje ponudb namreč
               namiguje, kot da je šlo za nekakšen javni razpis. Jaz opozarjam, da v tem primeru za
               javni razpis oziroma za javno zbiranje ponudb ni šlo.</p>
               <p>Potem govorite, pišete tudi o tem, da so bile na Finskem odgovorne osebe, ki so bile
               preganjene, oproščene za isto zatrjevano dejansko stanje. Kolikor smo lahko iz
               medijev spremljali, so bile osebe na Finskem, ki so bile obtožene za podkupovanje v
               primeru Patria v Sloveniji, na Hrvaškem, oproščene zaradi premalo dokazov, ne pa
               zato, ker bi bile nedolžne. Mogoče se v prihodnje še zberejo ustrezni dokazi, posebej
               takrat, ko bomo spremljali postopek oziroma proces, ki poteka na Hrvaškem, do konca
               in mogoče bodo v zbiranju dokazov na Hrvaškem prišli tudi še do ustreznega števila
               dokazov za obnovitev procesa proti odgovornim osebam na Finskem. Skratka, jaz ne bi
               bila tako trdno prepričana, da je postopek, kar se Finske tiče, že tako preprosto
               dokončan.</p>
               <p>Gospod mag. Černač je opozoril, da pri tej zadevi ne gre samo za – in to je tudi v
               gradivu napisano – problematično delovanje pravosodja v primeru, ko se obsoja
               predsednika največje opozicijske stranke, ampak je opozoril, da je ta sodba povezana
               tudi z eno drugo tožbo, ki jo je vložila Sistemska tehnika proti državi zaradi izgube
               posla v primeru pogodbe o osemkolesnikih. Jaz se tudi tega zelo zavedam, vendar pa
               moram povedati in opozoriti še na eno dodatno stvar, na katero pa morebiti ne želite
               tako glasno opozoriti, in sicer je ta pravnomočna sodba povezana s protikorupcijsko
               klavzulo v pogodbi za nabavo oklepnih vozil za Slovensko vojsko. Ta protikorupcijska
               klavzula pa pravi, da v primerih, ko je dokazano pravnomočno, da so bili predstavniki
               političnih strank ali pa zaposleni na Ministrstvu za obrambo in še nekateri drugi
               uradniki kakorkoli vključeni v pridobivanje obljube nagrade ali celo dobili kako
               nagrado pri sprejemanju oziroma pri nastajanju tega posla, potem je pogodba nična.
               Zdaj tu pa nastopi tista stvar, ki pa moram reči, da mene osebno zelo boli in zelo
               skrbi in mislim, da je bolj potrebna široke razprave, ne bom rekla javne, vsekakor pa
               spodobne izredne seje in obširne razprave tukaj v slovenskem državnem zboru, in sicer
               gre za vprašanje, kaj pomeni izguba osemkolesnih oklepih vozil za Slovensko vojsko,
               kaj pomeni ničnost te pogodbe in kaj pomeni nedokončana pogodba o osemkolesnikih
               oziroma pogodba s Patrio za razvoj Slovenske vojske. Upam si trditi, da pomeni zanjo
               to vrnitev za 10 let nazaj v njenem razvoju in za popolno izgubo možnosti
               modernizacije na digitalni platformi v prihodnosti. Tudi 30 vozil bi ne moglo rešiti
               tega problema, toda če bo zaradi pravnomočnosti te sodbe, s katero imate vi problem,
               Slovenska vojska izgubila še tistih 30 vozil, ki jih ima, potem se bo treba tu resno
               pogovoriti najprej o odgovornosti za to, kdo je povzročil zavoro v razvoju Slovenske
               vojske in dobesedno konec njene modernizacije. In drugič, kaj bomo s slovenskim
               obrambnim sistemom sploh v prihodnosti v okviru zavezništva še naredili
               verodostojnega, če smo pa ključen projekt, ki je bil namenjen modernizaciji tega
               sistema in uskladitvi z zavezništvom, zavozil s pomočjo korupcijskih dejanj, ko je
               projekt 8x8 nastajal.</p>
               <p>Naša današnja razprava se seveda ne bo končala danes. Tisti, ki nismo govorili tako,
               kot si želijo predlagatelji, bomo v prihodnjih dneh še dobivali take dopisnice od
               raznih oboževalcev določene politične stranke, v kateri, torej na teh dopisnicah bo
               seveda tudi napisana zaporedna številka, kar tudi nekaj pove, kako se to dela, v
               kateri bodo pisci teh dopisnic sporočali nam, ki se ne strinjamo s povedanim, kako je
               en opozicijski voditelj najboljši in kakšna mafijska koalicija smo mi.</p>
               <p>Spoštovani gospe in gospodje, jaz upam, da nas slovenska javnost, zdaj ko
               zaključujemo svoj mandat, ne bo ohranila v spominu po take vrste razpravah in take
               vrste izgubljenih priložnostih, kot je današnja. Hvala.</p>
            </sp>
            <sp xml:id="SDZ6-Izredna-68-2014-06-03.sp53">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>K besedi se je še pred vami, dr. Gorenak, prijavila predstavnica Vlade. Izvolite
               gospa Tina Brecelj.</p>
            </sp>
            <sp xml:id="SDZ6-Izredna-68-2014-06-03.sp54">

               <speaker>TINA BRECELJ:</speaker>

               <p>Hvala lepa za besedo.</p>
               <p>V zvezi s prejšnjo razpravo gospe Ramšak bi želela podati pojasnilo, in sicer rada
               bi rekla, da v mnenju Vlade na straneh 16 in 17 ni podan odgovor na vaše poslansko
               vprašanje. Če se slučajno bere tako, potem je malce nespretno napisano. Ker je
               predlagatelj te izredne seje v svojem gradivu posebej izpostavil primer srečanja
               gospoda Ferlinca in gospoda Cekute, smo pač v skladu z Zakon o državnem tožilstvu za
               mnenje o tej zadevi zaprosili Vrhovno državno tožilstvo. Vrhovno državno tožilstvo je
               svoje stališče podalo. Mi smo delček tega stališča v gradivu povzeli. V celoti je
               gradivo objavljeno na spletni strani. Torej, tukaj v gradivu je stališče Vrhovnega
               državnega tožilstva v zvezi s konkretnim primerom. Vi boste vaš odgovor na poslansko
               vprašanje, ki ste ga seveda naslovili na ministra, v roku prejeli, odgovor bo
               izčrpen, tako kot so vselej naši odgovori, kot sem omenila že na petkovem Odboru za
               pravosodje. V zvezi z zadnjim odstavkom, torej mnenja Vlade v tem delu, ki se nanaša
               na primer tega srečanja, če lahko tako rečem, je pa izraženo načelno stališče, da
               Vlada zavrača morebitna vnaprejšnja diskreditiranja funkcionarjev pravosodne veje
               oblasti. Gre za načelno stališče Vlade in ne za morebitno vrednostno sodbo o vašem
               poslanskem vprašanju. Toliko. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp55">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Dr. Vinko Gorenak v imenu predlagatelja.</p>
            </sp>
            <sp xml:id="SDZ6-Izredna-68-2014-06-03.sp56">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Gospa Jelušič, imate pa res srečo, da ste dobili prvo pismo. Jaz sem zadnjega dobil
               pred petimi minutami. Verjetno je podobne vsebine, ampak pišejo tisti vaši pristaši,
               ki sem jih videl v Stožicah skupaj z vami, ampak to morate sprejeti vi, kot moram jaz
               sprejeti. To pač ni nič posebnega, po mojem mnenju, to je pač prišlo pred nekaj
               minutami.</p>
               <p>Oglašam se pa v bistvu na vašo razpravo o tem, da širimo pristojnosti. Od kod vam ta
               ideja? Od kod vam ta ideja, da Državni zbor širi svoje pristojnosti napram
               pravosodju? Poglejte, Državni zbor je tisti, ki sprejema ustavo, Državni zbor je
               tisti, ki sprejema zakone. Tudi v tistem delu in tudi tiste zakone, ki se tičejo
               pravosodja. In če mi danes razpravljamo o tem in želimo Vladi podati neka priporočila
               za to, kakšno zakonodajo na tem področju naj pripravi, vas ne razumem, od kod vam
               trditev, da širimo svoje pristojnosti. Po kakšni logiki potem sodišče lahko meni
               pošlje poziv za pričanje ali ne vem kaj? Sedaj bom verjetno dobil kakšnega kmalu, ko
               bo pisalo obdolženec. Zakaj bi pa oni meni to poslali, saj sem ja poslanec? Ja,
               seveda mi lahko pošljejo, ker izvršujejo svojo pristojnost sojenja. Mi pa izvršujemo
               svojo pristojnost sprejemanja ustave in zakonov. In ne vidim nobenega poseganja v
               tem, da mi širimo svoje pristojnosti.</p>
               <p>Ne morejo biti tu, pravite. Na odboru ga nikoli ni, gospoda predsednika, pa gospoda
               vrhovnega državnega tožilca. Nikoli ga še nisem videl. Ko je treba sodnike imenovati,
               tamle sedi kdo, če sploh sedi, kak nižji uradnik na sodišču. Niti toliko ni, da bi
               prišel sem predsednik Vrhovnega sodišča in rekel: <q>"Aha, danes boste imenovali pet
               novih sodnikov. Tukaj sem."</q> Spoštovanje do sodnikov, če že drugega ne. Ne, ni ga sem.
               Pa ga tudi danes ne potrebujemo, če ga sicer ni nikoli sem.</p>
               <p>Nismo največja opozicijska, ampak največja stranka. To vas prosim, če skušate dojeti,
               da je tista kolobocija tam razpadla.</p>
               <p>In še neko stvar bi rad rekel, prav značilen, jaz se čudim vam zadnje čase, tako kot
               sem leta 2011 vas skušal razumeti in vse ostalo, moram reči, da sem danes presenečen.
               Tudi v vašem besednjaku je Cekuta gospod, Krkovič je pa kar Krkovič. Poglejte,
               vrednostno dajmo biti enaki. Bodimo vrednostno enaki do vsega. Jaz tega ne morem
               razumeti.</p>
               <p>To, da na Finskem je pomanjkanje dokazov, ja, to imate pa prav. Se strinjam. Na
               Finskem je šlo torej za pomanjkanje dokazov in zato ni bilo obsodbe. Pri nas pa
               dokazov ni bilo, ampak so bili indici pa je bila sodba. In ne nazadnje, vi dobro
               veste ali pa poglejte v kazenski zakonik, na Finskem to sploh ni kaznivo dejanje,
               tako imenovana obljuba. Sploh ni kaznivo dejanje. To je samo pri nas.</p>
               <p>In še nekaj drugega, protikorupcijska klavzula. Zdaj pa bo res mogoče še, ja,
               krasno, zdaj vas bo še kakšen novinar povzel in bo rekel, da bo za tistih ne vem,
               koliko, 100 milijonov, ki bi jih naj Pavček dobil, ki jih ima že tako preveč,
               verjetno kriv Janez Janša, tako kot je bil kriv za tisti dež, ki se je malo prej
               usul. Pa saj ljudje niso več neumni. Niti slučajno ne.</p>
               <p>Samo še eno stvar mogoče izven tega, kar ste vi govorili, o odgovornosti. Pravite,
               nekdo je prej govoril o odgovornosti v sodstvu, kako je sistem vzpostavljen. To je
               govorila tudi zadnjič gospa Kociprova, pa državna sekretarka, pa vedno to poslušam,
               kako je sistem vzpostavljen. Poglejmo si primer. Najboljše je povedati primer. Gospa
               Jelka Rozman je vodila stečajne postopke, ki jih je vodil gospod Gorše, to je tisti,
               ki je še priprt, pa bo baje kmalu zunaj. Ne boste verjela, 6-krat je izdala sklep o
               določitvi stečajne nagrade stečajnemu upravitelju, ki ni imel zakonite podlage.
               6-krat je Višje sodišče to popravilo. No, potem je pa prišel čas, ko bi morala gospa
               napredovati. Personalni svet tega ni upošteval in je izdal odločbo o napredovanju.
               Pritožil se je njen predsednik sodišča ali njen nadrejeni, da ne bom kako osebo
               narobe – ali mislite, da je bilo odpravljeno? Ne, gospa je napredovala. Vidite, to je
               odgovornost v pravosodju. In dokler bo tako, so potrebne ustavne reforme, ki jih
               sprejemamo mi, in zakonske reforme, ki jih sprejemamo mi in ne oni. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp57">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Repliko imate dr. Ljubica Jelušič.</p>
               <p>Izvolite.</p>
            </sp>
            <sp xml:id="SDZ6-Izredna-68-2014-06-03.sp58">

               <speaker>DR. LJUBICA JELUŠIČ (PS SDS):</speaker>

               <p>Najlepša hvala za besedo, podpredsednica.</p>
               <p>Jaz sem, če ste spoštovani dr. Gorenak dobro poslušali, za gospoda Krkoviča uporabila
               naziv brigadir. Brigadir Krkovič. Ni v navadi, da bi rekli gospod brigadir Krkovič.
               Je v navadi, ko uporabljamo vojaške čine, da jih uporabimo takšne, kot so. To je prva
               zadeva.</p>
               <p>Drugič, uporabili ste en zanimiv izraz, in sicer da ste presenečeni nad tem, kako
               jaz govorim. Jaz bi, če bi bila tako nesramna kot ste vi, rekla, da sem že dolgo
               presenečena, kako to, da vi, ki ste spoštovani, tudi zame osebno strokovnjak za
               varnostno področje, lahko tako v svojih razpravah osebno žalite ljudi na osebni
               ravni, kot ste prej naredili z mag. Potrata in z gospodom Jeričem in zdaj ste
               poskušali tudi z menoj. Sprašujem se, zakaj vam, doktorju znanosti ni vredno tukaj v
               tej razpravi pokazati, da ste znanstvenik, strokovnjak, sposoben človek z neizmernimi
               izkušnjami s področja varnostnega in tudi sodnega sistema. In res vam ni treba nas
               diskvalificirati na osebni ravni, z nekimi osebnimi opazkami. Uporabljajte argumente
               tako, kot se za človeka strokovnjaka vaše vrste seveda spodobi.</p>
            </sp>
            <sp xml:id="SDZ6-Izredna-68-2014-06-03.sp59">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Dr. Vinko Gorenak, v imenu predlagatelja. 
                   Izvolite. 
               
           </p>
            </sp>
            <sp xml:id="SDZ6-Izredna-68-2014-06-03.sp60">

               <speaker>DR. VINKO GORENAK (PS SDS):</speaker>

               <p>Gospa, dr. Jelušičeva, ko boste našteli žalitve gospe Potrata, vam bom na to
               odgovoril. Jaz sem gospe Potrata postavljal vprašanja. Nobenih žalitev ni bilo.
               Postavljal sem ji vprašanje, kakšna merila ima, kakšne kriterije ima, zakaj je enkrat
               tako, zakaj je drugič drugače. Nobenih žalitev ni bilo. Tudi do vas ni bilo nobenih
               žalitev. Je soočenje argumentov. In mislim, da imam prav.</p>
               <p>Kar se tiče gospoda Jeriča velja popolnoma enako, mislim, da imam prav. Vi pa lahko
               tudi mislite, da imate prav, pa to ne pomeni, da vi mene ali pa jaz vas žalim. Hvala
               lepa.</p>
            </sp>
            <sp xml:id="SDZ6-Izredna-68-2014-06-03.sp61">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Mag. Ivan Vogrin, izvolite, imate besedo.</p>
            </sp>
            <sp xml:id="SDZ6-Izredna-68-2014-06-03.sp62">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča. Spoštovane dame in gospodje! Lep pozdrav seveda tudi
               predstavnicam ministrstva!</p>
               <p>Minister Pličanič ve, koga je treba v kočljivih situacijah uporabiti – ženske znajo
               reševati stvari bolje od moških. Se pravi, jaz sem ga imel vedno za modrega človeka
               in seveda tudi danes je to potrdil. Glejte, probajmo zadevo pogledati z druge plati.
               Državo tvorijo trije sistemi ali tri veje oblasti: zakonodajni – parlament, izvršni –
               vlada in pa sodni ali preprosto povedano sodišča. Z argumenti poglejmo, kako ti trije
               sistemi delujejo. Namreč, ne more se zgoditi, še v nobeni državi se ni zgodilo, da bi
               dva sistema delovala dobro in en slabo ali obratno. Običajno delujejo zelo soodvisno,
               ker tudi so soodvisni. Zakonodajna veja oblasti ali parlament – kako mi delujemo?
               Argumente bom navedel, kako ne delujemo. Na 32. izredni seji maja 2013 smo sprejeli
               ustavni zakon, da bomo vpisali v roku 6 mesecev fiskalno pravilo v ustavo. Vlada se
               je zavezala, da bo Državnemu zboru predlagala zakon. Dame in gospodje, od sprejema
               ustavnega zakona do danes je 14 mesecev. Ne zakonodajna veja oblasti ne izvršna ni
               naredila nič. Sprašujem, kako naj boljše kot deluje, deluje sodna? Po mojem mnenju
               deluje nič slabše in nič boljše kot zakonodajna in izvršilna. V danih pogojih
               splošnega kaosa, ko ne deluje parlament in ne deluje vlada, pravzaprav deluje
               fenomenalno.</p>
               <p>Gremo dalje. Nepremičninski zakon. Pri nepremičninskem zakonu so sodelovali ustavni
               pravniki, ki zdaj ustanavljajo stranke, so svetovalci Državnega zbora, kopica
               eminentnih oseb. Kaj je Ustavno sodišče ugotovilo? Da je popolnoma neustaven. Kako je
               delo opravila zakonodajna veja oblasti? Tako, da je prav, da je razpuščeno, saj nič
               ne dela. Kako pa izvršna? Enako, enako slabo. To pomeni, da se mi danes čudimo, kako
               deluje sodna veja ali pravosodni sistem, je pravzaprav samo posledica tega, da nihče,
               nobene institucije in posamezniki se niso sposobni soočiti s samorefleksijo in
               pogledati, ja čakajte, nehajmo kazati na druge, kajti en prst gre k nam nazaj. Tukaj
               je izvor vseh problemov.</p>
               <p>Kolegice in kolegi so razlagali, imamo zakone, ki so slabi. Neprestano spreminjanje
               zakonov, množica zakonov, ki jih redki razumejo, trije pravniki ali pet jih vsak po
               svoje razlaga, tisti, ki bi jih morali uporabljati pri svojem delu, jih ne morejo,
               ker so nejasne določbe ali zakon do zakona, dva zakona, ki obravnavata enako
               področje, celo v nasprotju. Tako da, dame in gospodje, mislim, da Slovenijo res čaka
               trenutek samorefleksije in streznitve. Najprej, pa začnemo delati pri sebi red, tam,
               kjer smo, v tisti instituciji, kjer sedimo. Jaz bi lahko navajal, imam še kopico
               napisanih primerov, ko Državni zbor ni sprejel zakonov, ki bi jih moral. Mi imamo
               nekaj tisoč tožb državnih in javnih uslužbencev, ki bodo vse iztožili, ker so na
               podlagi zakona upravičeni do določenih zadev, pa jih mi preprosto ignoriramo, tako
               kot vse državljane. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp63">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V nadaljevanju bodo razpravljali gospa Eva Irgl, gospod Marijan Pojbič, gospod Jerko
               Čehovin, gospod Franc Breznik in gospa Alenka Jeraj.</p>
               <p>Izvolite, gospa Eva Irgl.</p>
            </sp>
            <sp xml:id="SDZ6-Izredna-68-2014-06-03.sp64">

               <speaker>EVA IRGL (PS SDS):</speaker>

               <p>Najlepša hvala za besedo, spoštovana podpredsednica. Spoštovane poslanke, spoštovani
               poslanci!</p>
               <p>Evropska ljudska stranka je po teh volitvah ponovno kot največja politična formacija
               v Evropskem parlamentu, kar nedvomno pomeni, da ima veliko težo pri dajanju različnih
               mnenj, pred časom sprejela resolucijo, v kateri izraža skrb nad razmerami v
               Sloveniji. Ta evropska resolucija se dotika ne samo gospodarsko ekonomskega položaja,
               ampak se dotika tudi položaja pravosodja v naši državi. Tako resolucija poudarja
               potrebo po nepristranskem in neodvisnem sodstvu in poziva k hitremu sprejetju
               učinkovitih zakonov lustracije. Da pa ne bi zdaj kdo tukaj slučajno imel v mislih, da
               se želimo komurkoli na takšen ali drugačen način maščevati, ne bom uporabila besede
               lustracija, bom pa rekla, da bi bila nujna nekakšna ustavna reforma pravosodja. Te
               žal nismo bili sposobni narediti, čeprav je minister Pličanič kar veliko obljubljal,
               na koncu pa glede teh stvari ni naredil praktično nič.</p>
               <p>V Slovenski demokratski stranki že vrsto let opozarjamo na neučinkovitost v
               pravosodju. Opozarjamo na dolgotrajnost stečajnih in drugih postopkov, na
               prepletenost politike in pravosodja, kar seveda potem rezultira tudi v politično
               motiviranih procesih. Opozarjamo na sojenje v nerazumnem dolgih rokih. Že vrsto let
               pa opozarjamo in tudi odpiramo vprašanja vezana na trajanje sodniškega mandata.
               Odpiramo pa tudi vprašanja vezana na odgovornost. In ravno ko govorimo o
               odgovornosti, bi želela povedati, da mi smo že večkrat – bolj njiju dva slišim, kot
               sebe, dobro –, bi želela povedati samo to, da ima Slovenija v primerjavi z nekaterimi
               drugimi članicami Evropske unije tudi po trikrat več sodnikov in tožilcev na 100
               tisoč prebivalcev. Vendar pa je njihova učinkovitost bistveno manjša. Odgovornosti,
               ko bi morali odgovarjati s sankcijami za storjene napake, pa praktično ni. In tukaj
               naj natančno povem, kaj kažejo številke. Ta analiza je bila narejena v letu 2006 in
               kaže naslednje glede izrečenih sankcij zoper sodnike. Nemčija je na primer izvršila
               51 sankcij zoper sodnike, Avstrija 26. Sedaj boste verjetno vprašali, koliko takšnih
               sankcij je storila Slovenija. In odgovor je ena samo. Eno samo sankcijo. Pa verjetno
               ne boste rekli, da to pomeni, da so naši sodniki nezmotljivi ali pa tožilci. To ne
               pomeni to, da so naši sodniki in tožilci nezmotljivi, ampak pomeni predvsem to, da ni
               nikakršnega občutka za sprejemanje odgovornosti takrat, ko pride do napak tudi v
               postopki. In ker ni nobene odgovornosti, se sodniki med seboj ščitijo, na kar kažejo
               tudi primeri iz prakse. Zato sem jaz že pred časom kot predsednica Komisije za
               peticije ter za človekove pravice in enake možnosti na javnost naslovila poziv za
               posredovanje podatkov glede delovanja pravosodja. Kot veste, se na Komisiji za
               peticije ter za človekove pravice in enake možnosti veliko ukvarjamo z različnimi
               vlogami, ki jih pošiljajo državljanke in državljani na našo komisijo s pritožbami,
               pobudami, peticijami in tako naprej.in veliko izmed teh pobud oziroma pritožb kaže na
               to, kaj vse bi bilo treba storiti, da zagotovimo večjo pravno državo in s tem tudi
               pravično državo. Tako komisija prejema tudi vloge, ki so vezane na vprašanje
               delovanja pravosodja, na vprašanje delovanja sodišč, kamor tukaj spadajo zahteve
               vlagateljev po uvedbi strokovnega nadzora, recimo, nad delom sodnikov. Kot že rečeno,
               sodniki ne sprejemajo odgovornosti, ampak da ne bo pomote, tako kot je že kolega
               Gorenak večkrat pojasnil, zagotovo je med sodniki in tožilci, je večina takšnih, ki
               svoje delo zelo dobro opravljajo. Ampak seveda je nekaj bilo tako vnebovpijočih
               primerov, ki pa seveda kažejo, da bi bilo marsikaj treba na področju pravosodja
               izboljšati. Kaj je tisto, kar dobimo na Komisijo za peticije ter za človekove pravice
               in enake možnosti tudi še dodatno? Ljudje so seveda nezadovoljni zaradi
               dolgotrajnosti postopkov, zaradi nestrinjanja s pravnomočnimi obtožbami pritožbenih
               sodišč in dvojnimi merili pri obravnavah. Skratka, izražajo tudi mnenja, ki so,
               recimo, podana tudi skozi letna poročila varuhinje človekovih pravic, in sicer ali
               smo še dejansko pravna in s tem tudi pravična država, kot je zapisano v Ustavi
               Republike Slovenije, ali to obstaja samo na neki deklaratorni ravni ali dejansko ta
               pravna država obstaja.</p>
               <p>V Slovenski demokratski stranki ne zahtevamo nič drugega kot učinkovito sodstvo, ki
               bo pravično za vse, bo politično nepristransko, predvsem pa da bo odgovarjalo na
               storjene napake. Kot sem že povedala, analize natančno kažejo, da pri nas nihče za
               storjene napake ne sprejema odgovornosti. Najlepša hvala.</p>
            </sp>
            <sp xml:id="SDZ6-Izredna-68-2014-06-03.sp65">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Marjan Pojbič imate besedo.</p>
               <p>Izvolite.</p>
            </sp>
            <sp xml:id="SDZ6-Izredna-68-2014-06-03.sp66">

               <speaker>MARJAN POJBIČ (PS SDS):</speaker>

               <p>Hvala lepa, spoštovana gospa podpredsednica.</p>
               <p>Najprej moram povedati, da sem danes ponovno razočaran, da je kompletna pozicija
               vseskozi zlorabljala to sejo Državnega zbora za to, da je govorila, da je ta seja
               namenjena razčiščevanju problema oziroma sodbe Patria, kjer je bil predsednik
               Slovenske demokratske stranke obsojen v prvi in drugi stopnji. Takoj moram jasno
               povedati, da ta seja je namenjena za to, da razčistimo tiste probleme, s katerimi se
               srečujejo naše državljanke in državljani. Problem, da je bil obsojen Janez Janša, ni
               problem Slovenske demokratske stranke, ampak je problem sodne veje oblasti, da je
               obsodila človeka na podlagi indicev, brez vsakršnega dokaza. To je problem sodne veje
               oblasti, nikakor ni to problem Slovenske demokratske stranke.</p>
               <p>In da nadaljujem. Citiral bom en stavek ali pa kratek del danes objavljenega članka
               24KUL.si častnika. V ta dokument se je podpisal predsednik Civilne iniciative za
               družino in pravice otrok Aleš Primc in je napisal naslednje, citiram: <q>"Največji
               problem pravosodja ni, da so na mnogih najpomembnejših položajih nekdanji člani Zveze
               komunistov, ampak da mnogi od teh nestrokovno in pristransko delajo brez
               kakršnegakoli tveganja. 24 let smo upali, da se bo pravosodje spremenilo, sedaj je
               jasno, da se samo od sebe ne bo spremenilo. Če pravosodje ne deluje, je v državi
               nered, ki ga obvladujejo tisti, ki ga obvladujejo tisti, ki jim pravosodje to dovoli.
               Koruptivni tožilci in sodniki brez tveganja lahko delajo, kar hočejo ali pa nič ne
               delajo. Tragedija Slovenije je, da ljudje, ki jih je partija nastavila za sodnike in
               tožilce z namenom, da bodo preganjali človekove pravice, sedaj razsojajo o človekovih
               pravicah. Posledica 24 let, ko partijska elita pod pretvezo neodvisnosti pravosodja
               zavira vse spremembe, so dolgo čakanje na sodno pravico, revež pravice praviloma ne
               najde, prijateljske zveze med stečajnimi upravitelji, tožilci, sodniki,
               gospodarstveniki dvomljivega slovesa, izpuščanje kriminalcev …"</q> In tako dalje in tako
               dalje. To ja zapisal Aleš Primc.</p>
               <p>Potem se bom vrnil na en zelo, zelo boleč primer, ki sem ga sam doživel, torej ga je
               doživela moja mama. 17 let, približno 17 let se je pravdala, ker jo je delodajalec
               odpustil za časa bolniškega dopusta. 17 let je iskala pravico na slovenskih sodiščih.
               Je to poštena sodna veja oblasti? 17 let za tak banalni primer. Zato smo Slovenke in
               Slovenci razočarani nad delovanjem sodne veje oblasti, zato ker je to skrajno
               neodgovorno in nedopustno. Če bi moja mama sedaj to gledala, bi se jokala, da je to
               nekdo nekdaj povedal tam, kjer odločamo o tem, kjer sprejemamo zakonodajo, po kateri
               mora delati sodna veja oblasti. Državni zbor je tisti, ki sprejema zakonodajo. Moram
               reči tudi to, imamo veliko dobrih sodnikov, sem prepričan, tudi tožilcev, poštenih in
               tako dalje, ni nobenega problema, pa tudi jaz nikakor ne mečem vseh teh v isti koš.
               Je pa veliko takih, ki so politično nastavljeni, ki delujejo kot politkomisarji in
               sprejemajo politične sodbe. In ena izmed takšnih sodb je bila obsodba Janeza Janše.
               Brez vsakršnega dokaza! To je sramotno dejanje! In to si upam trditi. In ta sodba bo
               razveljavljena. Če ne bo razveljavljena na Ustavnem sodišču v Sloveniji, bo
               razveljavljena v Evropi, to mi verjemite, ker je krivična, nepoštena in politična.</p>
               <p>In še nekaj. Boste videli, kako sodišče v nekem primeru deluje zelo hitro, zelo
               aktivno in tako dalje, v nekaterih primerih pa nikakor. Tule imam tri primere. Torej,
               zapisano je: <q>"Navadnim državljanom izvršitelji rubijo hišo zaradi dolga 150 evrov –
               primer Vaskrsić, nekaterim dolžnikom za 3 milijone evrov pa se dopusti, da lahko
               prestavijo izvršbo in v vmesnem času prestavijo stalno prebivališče na Ciper. Ko pa
               dolg plačajo, organi pregona ničesar ne ukrenejo, da bi preverili izvor premoženja –
               primer Jure Janković."</q> Potem, izvršitelj med rubežem: <q>"Mati samohranilka prizna, da
               je treba imeti dobre povezave v sodstvu za odlog izvršbe, z besedami: Gospa, vi se pa
               ne pišete Janković."</q> Kot so poročale Slovenske novice dne 9. 11. 2011. In še:
               <q>"Sodišče predlaga predsedniku države pomilostitev preprodajalca mamil, ki je bil
               ponovno obravnavan za preprodajo po tistem, ko naj bi bil zdravstveno nezmožen za
               sojenje in prestajanje kazni – primer Voren Pavlič."</q> Nekdanji predsednik Republike
               Slovenije dr. Danilo Türk ga je nato pomilostil. In tako dalje in tako dalje. In
               pridemo do zanimivega primera – tožilec Ferlinc. To poznate, danes smo o tem veliko
               govorili. Tudi če ni problema, da se je on s Cekuto sprehajal po Mariboru, in če to
               ni moralno sporno, kar je po moji oceni absolutno moralno sporno, ker je on bil
               tožilec in je tožil Cekuto. To je za mene moralno sporno. Če za sodno vejo oblasti to
               ni sporno, je to njihov problem. Veste, kaj pa je sporno? Glejte, kaj piše tukaj:
               <q>"Tožilec Ferlinc postavljen na laž."</q> Torej, po tem, kar je tu zapisano, je gospod
               tožilec Ferlinc lagal. Ali to ni sporno za sodno vejo oblasti in za tožilstvo, da
               imate na vrhu tožilca, ki laže! Laže na nacionalni televiziji! Tako je zapisano v tem
               članku. Dajte si to prebrat! Pa postavite si ogledalo enkrat pred sebe in dajte se,
               prosim lepo, začeti obnašati v skladu z nekimi pravili! Pa ne brijte iz nas norcev!
               Mi nismo te tretje seje sklicali zato, da bi se tu pogovarjali o nepomembnih zadevah,
               ampak se pogovarjamo o tem, ker vam 75 % državljank in državljanov Republike
               Slovenije ne zaupa. Sem vam prej povedal primer, zakaj vam ne zaupa – ker je moja
               mama čakala 17 let! In lepo prosim, da nihče ne zlorablja te seje za te namene, da je
               tu problem Patria. Seveda je tudi, ampak ključni problem je delovanje sodstva,
               pošteno in pravično delovanje, ne politično.</p>
            </sp>
            <sp xml:id="SDZ6-Izredna-68-2014-06-03.sp67">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Jerko Čehovin, imate besedo.</p>
            </sp>
            <sp xml:id="SDZ6-Izredna-68-2014-06-03.sp68">

               <speaker>JERKO ČEHOVIN (PS NP):</speaker>

               <p>Hvala lepa za besedo, gospa podpredsednica.</p>
               <p>No, da ne bom tudi jaz obtožen, da mi je kdo pisal govore, bom držal pogled malo
               bolj gor. Ko sem ocenjeval danes, kaj naj sploh povem, sem pravzaprav ugotovil, da
               recikliramo zgodbo, ki smo jo najmanj petkrat v Državnem zboru že imeli, samo z
               nekimi novimi konkretnimi sodbami, ki so se pač v tem času zgodile, nekatere so
               postale tudi pravnomočne. Ko pa sem poslušal tudi besednjak pa tudi stališča
               nekaterih predlagateljev, sem ugotovil, tudi po magnetogramu, da praktično
               uporabljajo, sem šel svoj lastni magnetogram pogledati in so ponavljali stvari, ki so
               jih pred nekaj meseci povedali. Torej v temu času se ni zgodilo nič kaj takšnega
               pretresljivega, seveda, razen ene odmevne sodbe, za katero jaz ne želim imeti teh
               pretenzij, da bi se opredeljeval, vendar pa po drugi strani pa tudi nimam nikakršne
               ambicije, da bi kakorkoli kdaj v življenju kot poslanec pa tudi sicer komentiral
               pravnomočne sodbe.</p>
               <p>Sam in tudi v naši, vsaj moji kolegi, Poslanski skupni Nepovezanih poslancev nikoli
               nismo rekli, da je stanje v pravosodju idealno, optimalno in tudi sami smo opozarjali
               na nekatere pomanjkljivosti, morda nepravilnost. Vendar razlike o tem, če opozarjaš
               na organiziranost pravosodja, organiziranost tožilstva in tako naprej ali še kakšne
               druge zadeve, če komentiraš zakone, kadar prihajajo v Državni zbor in o njih
               strokovno razpravljamo. Druga stvar pa je, kadar v tem Državnem zboru dobimo
               ambicijo, da bi razpravljali oziroma komentirali ali pa celo polemizirali s sodbami,
               ki so pravnomočne. Mislim, da to pa res ni naša naloga in z vsemi tistimi, ki se s
               tem ne strinjajo, se tudi sam globoko strinjam. Pri tem naj seveda povem, da tudi kot
               ekonomist zmeraj ocenjujem trende ne pa neko zatečeno stanje. In ti trendi v zadnjem
               letu so, razen morda res na področju nižjega števila zaposlenih v pravosodju,
               pozitivni. Ti trendi so pozitivni, to nenazadnje so bili tudi argumentirani z
               nekaterimi podatki, kar pomeni, da se postopoma tudi stanje na temu področju
               izboljšuje. In to moramo pozdraviti. S tem, ko tega ne priznamo ali celo nasprotno,
               napademo, pomeni to, da nas še enkrat več prijemljejo skomine, da bi se vtikali v
               neko drugo vejo oblasti, kar nam ne priteče v smislu, kot sem prej povedal. No,
               pravzaprav, če tako analiziram, kaj je tukaj, je jasno, da z nekaterimi sodbami
               predlagatelji se ne strinjajo, z nekaterimi pa po njihovem mnenju se sploh ne bi
               mogle zgoditi. Nekatere bi se pa morale zgoditi, pa se niso zgodile. Tako da, nikoli
               ni prav.</p>
               <p>Tudi sam imam seveda marsikdaj kakšen knedelj v grlu, ko vidim, recimo, kakšno
               sodbo, odmevno, ampak nekatere stvari se tudi popravljajo, recimo, ravno omenjeni
               Balkanski bojevnik – se je včeraj ponovno začela sodba, to pomeni, da sodstvo le
               deluje. Višje sodišče je vrnilo nazaj oziroma se ponovno začenja z začetka z izvedbo
               vseh dokazov.</p>
               <p>Zdaj mislim pa, da mi premalo poudarjamo, kaj pa mi nismo naredili v Državnem zboru.
               Predvsem tega nismo naredili, da imamo izredno zakompliciran predkazenski postopek in
               pa postopek sodnih preiskav. Tukaj mislim, da bi morali pa le verjetno v doglednem
               času to prakso spremeniti in poenostaviti in ne se samo potem vračati na končno
               instanco, to pomeni na samo sojenje. S samim sojenjem, jaz mislim, da se mi nimamo
               tukaj kaj dosti ukvarjati.</p>
               <p>No skratka, vse skupaj se mi zdi, da gre za en velik poizkus vsiljevanja lastnega
               razmišljanja predlagateljev na celotno politiko in pa družbene sisteme po načelih,
               kdor ni z nami, je naš sovražnik, je zagovornik komunizma, je jugonostalgik, je levi
               fašist, je opankar, trenirkar, skratka zombi.</p>
               <p>Zato, da vse tiste poslance, ki imamo pomisleke do takšnega delovanja, potem na
               koncu pozivate, da naj spregledamo, naj se korigiramo in po možnosti tudi pokesamo,
               ker ne verjamemo v vašo resnico in v vašega idola. Resnično postaja to že vse skupaj
               dejansko neprebavljivo, neokusno, predvsem pa v večini primerov neargumentirano. Zato
               si iz te razprave danes ne obetam kakšnih velikih zaključkov, lahko pa že zdaj
               napovem, da bomo tudi v novem sklicu imeli še najmanj ene tri, štiri razprave okrog
               stanja v pravosodju, približno z enakimi argumenti ali neargumenti kot danes. Jaz
               sicer priznavam, da imate dobro kondicijo, da dobro na tem področju delujete, da
               znate to katastrofično stanje, v narekovajih, prikazovati tudi tam, kjer ga ni, da pa
               zelo težko vam gre pa od ust kadar je treba pa tudi kakšno stvar pohvaliti. Še enkrat
               ponavljam, so nekateri podatki, po katerem lahko rečemo, da se rahlo stanje v
               pravosodju izboljšuje. To pomeni, da so trendi pozitivni in bi jih pravzaprav morali
               samo še na nek način spodbuditi, na ta način, da bi tudi zakonodajo naredili bolj
               učinkovito, jim dali boljša orodja v roke tudi pravosodju.</p>
               <p>Naj zaključim, glede na to, da sem vsaj z naše strani zadnji razpravljavec.
               Verjetno, najverjetneje, da stanje res ni tako črno, kot se prikazuje, res pa je, da
               se je zgodilo to, kar vsi dobro vemo. Vsaj kar se tiče enega poslanca, to je gospoda
               Pojbiča, lahko rečem, da je bil vsaj tukaj iskren in je povedal pravzaprav, za kaj se
               gre. Točno za to, kar se je zgodilo v tem času, skratka, treba je na vse načine
               problematizirati neko pravnomočno sodbo. In mislim, da to pa res ne pritiče Državnemu
               zboru. Hvala.</p>
            </sp>
            <sp xml:id="SDZ6-Izredna-68-2014-06-03.sp69">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu predlagatelja, dr. Vinko Gorenak.</p>
            </sp>
            <sp xml:id="SDZ6-Izredna-68-2014-06-03.sp70">

               <speaker>DR. VINKO GORENAK (PS SDS):</speaker>

               <p>Hvala.</p>
               <p>V skladu z napovedjo, gospod Čehovin, ponovno vam moram zagotoviti, da ne gre za
               zadevo Patria. Zadeva Patria je ena od tisočev ali stotisočev težav pravosodja v
               Sloveniji. Zadeva Patria je odmevna, zagotovo pa se bova takrat lahko slišala in
               poklicala, ko bo padla. Takrat boste lahko ugotovili, da smo imeli prav. Ampak ne ga
               zadevo Patria, gre za sto tisoč, če želite, drugih primerov v tej državi. Jaz sem
               izpostavil zgolj nekatere. Najnovejši, ki ga imam tukaj, ki mi je zdajle prišel,
               sedem višjih sodnikov v Ljubljani opravi razpravo o primero vrednem 2,84 evra. Ali so
               čisto prisebni? Koliko so pa za plače vzeli ta čas? Hvala lepa.</p>
            </sp>
            <sp xml:id="SDZ6-Izredna-68-2014-06-03.sp71">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Franci Breznik.</p>
               <p>Izvolite, imate besedo.</p>
            </sp>
            <sp xml:id="SDZ6-Izredna-68-2014-06-03.sp72">

               <speaker>FRANC BREZNIK (PS SDS):</speaker>

               <p>Spoštovana podpredsednica, najlepša hvala. Lep pozdrav!</p>
               <p>Jaz bi želel nekako ovreči neko subjektiviteto razprav in se vrniti v konkretne
               zadeve, zaradi česar smo sklicatelji sploh prišli do ideje, da skličemo še danes to
               sejo. V bistvu današnje seje ne gre toliko za konkretne zadeve, kolikor gre za sodni
               sistem, o katerem govori tujina, o katerem govorijo judikati, sodišča za človekove
               pravice v Strasbourgu glede sojenja v razumnem roku. Če govorijo javnomnenjske
               raziskave, torej sodni sistem, ki izdaja sodbe v imenu ljudstva, kateremu ljudstvu
               verjame samo v 24 % primerov, je seveda konkreten razlog, da lahko skličemo takšno
               sejo, kot je danes.</p>
               <p>Druga zadeva je tudi – na mojem konkretnem primeru –, da večinoma obiskov, ki jih
               imamo v poslanski pisarni, lahko rečem, se ljudje pogovarjajo o sodnem sistemu, o
               krivicah. Marsikdaj so zadeve mogoče neumestne. Gre za neko subjektiviteto človeka,
               ki morda izgubi nek sodni spor in meni, da se mu je zgodila krivica. Največkrat pa
               gre za absurdne sodne judikate, ki kažejo pomanjkljivo izrazito birokratsko vlogo
               sodnikov in tudi tistih sodnikov, ki so na najvišjih sodniških funkcijah. Ne govorimo
               toliko o krajevnih sodnikih mlajše generacije, govorimo predvsem o sodbah višjih
               sodišč, vrhovnih sodišč, govorimo o izdelkih tudi tožilcev, višjih tožilcev, vrhovnih
               tožilcev, ki so zaskrbljujoče. Kolega Gorenak je danes omenil en primer ene sodnice,
               ki se je v svoji argumentaciji opirala argumentacijo na neko mnenje vedeževalke v
               neki zadevi. Poglejte, to je absurdna zadeva, to gre za totalno absurdno zadevo.
               Torej ugotavljam tudi prakso Sodnega sveta, da v sodnem sistemu ne zna počistiti s
               slabimi predstavniki. Drugi primer, gre za etično-moralne sporne sodnike, ki v svojem
               vsakdanjem življenju poveličujejo bivši totalitarni sistem, v katerem, mislim da, je
               v judikatu Ustavnega sodišča iz septembra 2011, kot je tisti znameniti Titovi cesti,
               Ustavno sodišče, vseh 9 ustavnih sodnikov v svojih judikatih konkretno povedalo, kaj
               je bilo bistvo bivšega totalitarnega režima, da je šlo konkretno za nedemokratični
               režim, ki je množično kršil človekove pravice, temeljne svoboščine. In poglejte, v
               soboto smo imeli javno tribuno glede zlorabe sodstva v politično montiranih procesih
               v Jugoslaviji. Gospod dr. Č. Žekš bivši hrvaški predsednik Sabora je omenil poročilo
               Rankovića iz leta 1951. Od leta 1945 do leta 1951 je bilo v bivšem totalitarnem
               režimu pobitih do leta 1951 686 tisoč ljudi na področju Jugoslavije. Imeli smo več
               kot pol milijona političnih zapornikov. V Sloveniji smo odkrili 620 množičnih
               grobišč. Pred kratkim smo odkrivali celo vrsto kaznivih dejanj bivše Udbe, SDV,
               direktne umore, zastrupitve ljudi, podtikanje bomb, podtikanje dokazov. Samo v
               Nemčiji je odprtih več kot 22 primerov umorov Udbe, v konkretnih primerih je največ
               sodelovala tudi slovenska Služba državne varnosti. In poglejte, spoštovani kolegi in
               kolegice, niti enega epiloga na sodišču. Cela Slovenija je na enih samih truplih in
               niti enega epiloga na sodišču. Se vam zdi, da sodstvo deluje? Da pravica deluje? Zdaj
               si predstavljajte celo vrsto žrtev bivšega totalitarnega režima ne samo tistih žrtev,
               ki danes so žrtve sodnega sistema, ampak tisti, ki so konkretno bili otroci, družine
               teh ubitih, celo življenje stigmatizirani. Nekateri so zbežali v tujino, v tujini
               živi več kot pol milijona Slovencev, večinoma teh Slovencev se je odselilo zaradi
               nenormalnega sistema, ki smo ga imeli. Poglejte, sodniki so bili totalno uničeni po
               drugi svetovni vojni. Bili so nastavljeni, totalitarni sodniki, lahko temu rečem.
               Primer, ki ga je govoril, torej učbeniki gospoda Bavcona, njegovo kazensko pravo, to,
               da je kazensko pravo direktno vkomponiral tudi skupaj s kriminalno stroko, je nekaj
               nenormalnega, nekaj posebnega, ampak posebnega v vseh totalitarnih režimih. Danes
               tudi ne poznamo starejših pravnikov, ki bi v svetu iz bivših vzhodno evropskih držav
               karkoli pomenili v pravni stroki. Ne poznamo pravnikov ne Sovjetske zveze, Češke,
               Slovaške, Madžarske in tako naprej, ki so morda danes stari med 60 in 80 let, ki bi
               kakorkoli kaj pomenili v pravni stroki. Drugače, recimo, v Ameriki na pravnih
               fakultetah predavajo sodniki, ki so s svojim intelektualnim delom močno prispevali k
               odločilnim sodnim sporom, in tukaj se naslanjamo. Mi danes govorimo o kulturi v
               pravosodju, govorimo o klimi v pravosodju, ki vlada, ki ni prekinila z bivšim
               totalitarnim sistemom, govorimo o miselnih vzorcih teh ljudi. In dajemo s to razpravo
               tudi pogum mlajšim sodnikom, mlajšim tožilcem, mlajšim pravnikom, da začnejo, da
               imajo odprto pot, da imajo pomoč nekaterih ljudi, da razumemo njihovo stisko, ko
               pridejo v kulturo. Ko pride nekdo na višje, vrhovno sodišče, vidi v enem kabinetu še
               Titove slike. Ko določeni sodniki na višjih funkcijah se kažejo s totalitarnimi
               simboli, o katerih je Ustavno sodišče povedalo vse. Torej, ni bilo prekinitve. Torej
               cela vrsta sodnikov starejše generacije je bila miselno uničenih, miselno uničenih
               preko pravnega sistema, preko bivšega totalitarnega režima. O tem govorimo. Poglejte,
               pravo je živa zadeva. Pravo ni črka na papirju, spoštovane kolegice. Pravno ni
               odvisno samo od zakonodaje. Živo pravno materijo daje ravno sodnik s svojim širokim
               poljem argumentiranosti. S svojim širokim znanjem iz sociologije, filozofije,
               zgodovine. To daje tisti poudarek, to dela pravo zanimivo, to dela zanimivo za tiste,
               ki preučujemo pravne judikate, dela pravo zanimivo. In v vseh argumentih zaznavaš
               tisto vsemogoče pravno znanje enega tistega, ki je ustvaril tak judikat. O tem
               govorimo danes na tej seji. O tem govorimo. In govorimo o nekem procesu, ki bi moral
               biti hitrejši. Ne moremo si mi govoriti, saj zdaj je pa že malo bolje, ne moremo o
               tem govoriti, ne moremo se s tem poistovetiti. Ne moremo biti s tem zadovoljni. In
               poglejte, spoštovani kolegice in kolegi, tukaj imam spet en arhivski dokument iz
               oktobra 1987, recimo Pavle Car, nekdanji javni tožilec, kako je sploh potekalo
               pravosodje v totalitarnem režimu. Poglejte, tam je novinar v Mladini nekaj napisal,
               on je ugotovil, da je takoj žalil SFRJ, takoj je treba tega človeka zapreti, gre za
               gospoda Braca Rotarja. In poglejte, komu je pošiljal dokumente? Komu je pošiljal
               dokumente javni tožilec? Predsedniku Centralnega komiteja zveze komunistov Slovenije
               Milanu Kučanu. Kaj ima Milan Kučan s pravosodjem? Kaj ima Milan Kučan s pravosodjem?
               In to je bilo leta 1987. Ali smo mi prekinili z vsemi temi javnimi tožilci, sodniki,
               ki so poročali bivšim članom Centralnega komiteja? Ali smo prekinili? Nismo
               prekinili. Pred kratkim je bil en sestavek članov Vrhovnega sodišča. Morda je težko
               govoriti, da si sin nekoga, ampak poglejte, čisto vsi imajo neko povezavo, ali so
               sinovi, hčere bivših srbskih oficirjev ali nekaj podobnega. Potem primer Ferlinca.
               Kolegi niso niti povedali, Ferlinc je bil član KOS – obveščevalne vojaške službe,
               tako kot je bil bivši naš predsednik Milna Kučan, z imenom Plavi. Je to normalno
               stanje, spoštovane kolegice in kolegi? Je to normalno stanje? Ali smo mi ujetniki
               bivših tajnih služb, tudi sodstva, ki je v okviru teh tajnih služb? Ali se ne
               zavedamo, da država, ki ima najbolj dolgo bivši komunistični sistem, tako imenovana
               Rusija, v okviru bivše Sovjetske zveze, da ima danes predsednika psihopata, ki je
               bivši član KGB. V bistvu na njem sloni tudi ena vprašljiva varnostna podoba Evrope v
               prihodnosti in o tem govorimo danes. Govorimo, kar se mora spremeniti, in to takoj.
               Ne govorimo o subjektiviteti, ali smo mi zadovoljni z neko sodbo v primeru Patria.
               Jaz o tem ne bom komentiral. Mislim, da je vse povedalo za to, da so se ljudje, ki
               veljajo za levičarje po svoji svobodomiselni naravi ali pa po svojem
               svetovnonazorskem razmišljanju, da so se postavili na stran predsednika SDS. To je
               zadosti veliki fiasko za to sodišče in da gre za bivše ustavne sodnike in verjamem,
               da se ti ljudje ne bi tako izpostavili, če ne bi zaznali tudi množično ali pa močno
               kršenje človekovih pravic v samem postopku. Torej gre za judikat, ki je zmazek, je
               intelektualni zmazek. In to je tisto, kar je vrh ledene gore. To ni problem samo
               Slovenije, to je problem tudi Hrvaške, Bosne, Srbije in tako naprej. Vprašanje je,
               katera od teh republik se bo prej osvobodila miselnosti, miselnih konceptov, ki so
               vkomponirani v sodbe, v judikate vrhovnih in višjih sodišč in tudi v izdelke
               tožilcev.</p>
               <p>Pred nami so ne samo volitve, tudi poglejte preslikavo volje ljudstva v parlament.
               Mi govorimo tudi v tem primeru – ali je ta pravičnost tudi tukaj, lahko nekdo tukaj s
               5 % z nekaj 100 glasovi enakopravno odloča? Lahko. Zunaj pa imamo ljudi, ki so bili
               na volitvah, ki so dobili na volitvah 30 %, pa niso poslanci. Poznam nekoga, ki je na
               volitvah dobil 4 tisoč 500 glasov, preko 30 %, pa ni poslanec. Imamo pa poslance s
               4,5 %, 5 % in nekaj 100 glasovi, ki odločajo. Odločajo o določeni sferi ljudi, kako
               bo živela v prihodnosti, upokojencih, študentih, dijakih, očetih, materah. Ali je
               tudi tukaj pravičnost? Ali je pravično, da imamo 5 bivših sodelavcev SDV tukaj
               poslancev? Ali je tudi to pravično, spoštovane kolegice in kolegi? Je to normalna
               družba, vas sprašujem? Ali se mi zavedamo, kaj je prav in kaj je narobe? O tem
               govorimo v Slovenski demokratski stranki. O tem govorimo in govorimo tudi o tistih
               sodnikih, o tistih tožilcih, ki imajo ta pogum, ki imajo intelektualno širino, ki
               imajo svobodomiselnost, ki hočejo v svoje judikate dati vso svoje znanje in ga
               krepijo, in nimajo možnosti, ker so v določenih zakrnelih strukturah, ki jim ne
               dopustijo tega. Zaradi tega je pravosodje ujetnik samega sebe, kot je deloma tudi
               politika preko takšnega političnega sistema, ki ga trenutno imamo, torej mislim
               predvsem preko volilnega sistema. Tako mi nimamo prave preslikave volje ljudstva v
               parlament, tako imamo problem tudi v sodstvu. In tudi mediji bi morali svoje
               povedati. Ali so tisti uredniki, ki so nekoč pisali v prid totalitarnega režima, ki
               so govorili, da je tam gnili zahod, mi smo pa napredna družba, in še danes opravljajo
               funkcijo urednikov na televiziji, v medijih, ali si tudi ti ne zaslužijo, da se jim
               zahvalimo za sodelovanje? Ali imamo tudi medije prave? In, spoštovane kolegice,
               kolegi, o tem smo danes hoteli govoriti. Verjamem, da boste razumeli našo
               dobronamernost, ne pa da si delamo neko politično reklamo pred prihajajočimi
               volitvami. Najlepša hvala.</p>
            </sp>
            <sp xml:id="SDZ6-Izredna-68-2014-06-03.sp73">

               <speaker>PODPREDSEDNICA POLONCA KOMAR:</speaker>

               <p> Hvala lepa.</p>
               <p>Gospa Alenka Jeraj, izvolite.</p>
            </sp>
            <sp xml:id="SDZ6-Izredna-68-2014-06-03.sp74">

               <speaker>ALENKA JERAJ (PS SDS):</speaker>

               <p> Hvala lepa.</p>
               <p>Jaz se tudi ne morem strinjati s tistimi, ki imajo težave vedno, ko mi skličemo
               kakšno sejo, ko predlagamo sejo, da se o čemerkoli pogovarjamo, je to vedno
               predvolilno, želimo nabirati točke, želimo nastopati in tako naprej. To so stalni
               očitki tistih, ki jih seveda ni v dvorani takrat, ko bi morali delati, ki počnejo vse
               drugo, ko hodijo k frizerju in še kam, ko bi morali sedeti na sejah. Mi, kadar
               ocenimo, da je o čem treba govoriti, da je kaj problem, to tudi izpostavimo in se o
               tem pogovarjamo.</p>
               <p>Preden bom pokomentirala nekaj mojih kolegov, ki so govorili pred mano, bi želela
               spomniti na zavezo, ki jo je sprejela Vlada z Vrhovnim sodiščem. Namreč, spomnili se
               boste tega dogodka, očitno sta takrat tudi vlada in sodišče, gospod Masleša, ocenila,
               da vse ni tako krasno in lepo, kot govorite, pač pa, da je treba kakšne stvari
               izboljšati in kaj na tem narediti. Mi smo to takrat ocenili kot piarovsko akcijo, ker
               smo pričakovali kakršnokoli analiz, ali pa rezultate potem, po tako imenovanem
               dogovoru, ko sta pač Vrhovno sodišče in vlada ugotovila, kaj vse je v sodstvu narobe,
               kakšno je stanje. To je bil prvi razdelek in potem, kaj želimo narediti in kakšne
               rezultate želimo 1. 6. 2014. 3. 6. se o tem pogovarjamo, nimamo nobene analize, ne
               vemo, ali se je kaj iz tega dogovora uresničilo ali se ni, ali smo bili uspešni
               oziroma sta bila vlada in Vrhovno sodišče, ki sta to sklenila, ali pa je bilo in šlo
               za to, kar smo povedali tudi takrat, za piarovsko akcijo, da je pač vlada izpadla
               dobro, kako bo nekaj spremenila, si zadala neke cilje, zato ker je bilo čedalje več
               pritožb in pripomb na delo našega sodstva.</p>
               <p>Tudi sama moram reči, da se strinjam, da nekateri sodniki, tožilci, kriminalisti in
               drugi, ki so v pravosodnem oziroma v sistemu pregona kaznivih dejanj, delajo dobro in
               zato je še toliko bolj pomembno, da govorimo o tistih, ki ne delajo dobro, ker seveda
               to negativno vpliva na celotno klimo in na navdušenje tistih, ki so se v teh
               postopkih izkazali. Sodniki odhajajo, z kar nekaterimi sem govorila, ki so odšli, ker
               se v sistemu kaj prida ne spremeni in imajo občutek, da v prazno dajo predloge.
               Minister Pličanič je obljubljal reformo sodstva, obljubljal jo je celo leto v naši
               vladi, pa naredil nič pametnega, obljubljal jo je potem naslednje leto v vladi Alenke
               Bratušek. Rezultat razen nekaj sprememb insolventne zakonodaje, ki stvari še bolj
               komplicira in jih ne poenostavlja, vsaj tako je slišati s terena. Ravno včeraj sem
               bila na eni tribuni, kjer so mi rekli, da so do nekaj let nazaj postopke izvršb in
               drugih na sodiščih opravili zelo hitro, sedaj vse to stoji in se ne dogaja. Zato me
               zanima, ali so kakšni rezultati tega dogovora, ki je bil sklenjen pred kakšnim letom
               zelo pompozno, in smo pričakovali, da bomo kmalu videli velike spremembe.</p>
               <p>Mi smo predlagali več priporočil, tudi v smislu trajnega mandata sodnikov, da bi
               uveljavili poskusno dobo in tako naprej, da bi naredili več na nadzoru oziroma tudi
               kvaliteti dela sodnikov. Priložili smo kar nekaj analiz, priložili smo tudi besede
               evropskih politikov, ki govorijo o tem, kaj je treba narediti, in da je tudi zato, da
               imamo takšno situacijo, kot jo imamo v gospodarstvu, krivo sodstvo, ker sodstvo je
               tisto, ki prvo kaznuje nekoga, ki ne plača podizvajalcev, ne plača prispevkov, je
               nekomu dolžan in tako naprej. Ker pri nas ti postopki trajajo tako dolgo, medtem
               podjetja že propadejo, preden uveljavijo svojo pravico na sodišču in dobijo denar za
               tisto, kar so na primer naredili. In evropski politiki, med drugim tudi Olli Rehn, ki
               je včeraj ali predvčerajšnjim predstavljal podatke o Sloveniji in kaj moramo še
               narediti, poudarja, da je treba narediti kaj na sodstvu, da je sodni sistem tisti, ki
               je prvi, da je gospodarsko okolje ustrezno in takšno, kot mora biti. Kot sem rekla,
               če bi kaznovali prvega, ki ni plačal podizvajalcev, ki je ostal dolžnik in tako
               naprej, nikoli ne bi prišli tako daleč v tej državi. In zato ne moremo biti krivi
               politiki, čeprav nas kar naprej kličejo na odgovornost. Tukaj je velika krivda tudi
               na sodstvu. Sodni red si postavljajo sodniki sami oziroma Sodni svet in bi lahko
               nekatere stvari zastavili drugače, ni za vse kriva samo zakonodaja.</p>
               <p>Gospa Plevčakova je rekla, da nismo storili nič. Kolega Gorenak je že odgovoril, da
               smo v našem prvem mandatu spremenili Kazenski zakonik, opredelili nova kazniva
               dejanja, takrat organizirali posebno skupino za organizirani kriminal. Takrat so se
               začele preiskave velikih tajkunskih prevzemov podjetij, v tej posebni skupini je bil
               recimo gospod Kozina, ki je preiskoval Merkur oziroma gospoda Kordeža in tako naprej.
               V nadaljevanju pa smo lahko spremljali nadzore nad temi tožilci. Minister Zalar se je
               na vso moč prizadeval to skupino razpustiti in mu je tudi uspelo, ni mogel sicer
               zamenjati gospe Brezigarjeve, ker je pač nekako se temu upiral gospod Pahor, vendar
               pa je naredil vse, kar je bilo treba, torej razpustil to posebno skupino, s tem, ko
               je ustanovil specializirano tožilstvo, ki pa še danes ne dela s takšno močjo in s
               toliko ljudmi, kot bi moralo – seveda, ker se niso tožilci, nad katerimi je opravljal
               nadzor, neupravičen nadzor, prijavili potem v to skupino.</p>
               <p>V medijih smo spremljali fotografije stečajnih upraviteljev skupaj s sodniki. Na
               ministra Pličaniča sem nekajkrat naslovila zahtevo, da razreši stečajnega upravitelja
               gospoda Dolamiča. Gospod Dolamič je svoje podjetje, gradbeno podjetje Grosuplje
               spravil v stečaj, potem pa je bil stečajni upravitelj pri drugih podjetjih. Za moj
               občutek že dolgo, niti takrat, ko je bil imenovan, ni izpolnjeval pogojev, ki jih
               določa Zakon o stečajih oziroma ki določa, kdo je lahko stečajni upravitelj. Pa se ni
               nič zgodilo, izvedel je lepo en stečaj v Rimskih termah, za 8 milijonov prodal stvar,
               ki je najbrž vredna 50 ali več. Zdaj pa ni več stečajni upravitelj, to je še moral
               očitno opraviti, zdaj pa počne nekaj drugega.</p>
               <p>Tudi gospodu Čehovinu še besedo, da se ni zgodilo nič pretresljivega, nič pomembnega
               od takrat, ko smo imeli prejšnjo sejo na temo pravosodja, mene bi to skrbelo, ker bi
               se moralo marsikaj narediti. Pričakovali smo, da se bo tudi znotraj sodnega ceha kaj
               zgodilo in da bodo tisti sodniki, ki delajo dobro in ki vedo, kako je treba delati,
               rekli, zdaj pa je res dovolj … <stage>/ izklop mikrofona/</stage></p>
            </sp>
            <sp xml:id="SDZ6-Izredna-68-2014-06-03.sp75">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednji ima besedo gospod Mirko Brulc. Za njim pa še kot zadnji v imenu
               predlagatelja dr. Vinko Gorenak.</p>
               <p>Izvolite.</p>
            </sp>
            <sp xml:id="SDZ6-Izredna-68-2014-06-03.sp76">

               <speaker>MIRKO BRULC (PS SD):</speaker>

               <p>Spoštovani in spoštovani gospod minister! Ni vas bilo, da bi slišali nešteto težkih
               besed danes tukaj v tem parlamentu, tudi vse preveč žalitev, o katerih je že kolegica
               Ljubica Jelušič govorila.</p>
               <p>Moram povedati, da očitki, da je komunistično usmerjeno naše sodstvo, nikakor ne
               zdržijo. Jaz bom na nekatere zadeve poskušal na hitro odgovoriti, kajti nima smisla,
               da ponavljamo vse tisto, kar smo že danes slišali in povedali oziroma da ponavljamo
               tisto, kar je bilo povedano že na Odboru za pravosodje. Mogoče komu ni znano, da ima
               Slovenija z Evropsko unijo sprejet dogovor o medsebojnem priznavanju sodb. To pomeni,
               da če bi imeli komunistično usmerjeno sodstvo, tega sporazuma verjetno ne bi bilo.
               Govorili smo veliko o Ustavnem sodišču. Jaz bi omenil samo to, da tudi o Ustavnem
               sodišču se da pogovarjati in razpravljati. Mene je presenetilo, ko je nekdanji
               predsednik Ustavnega sodišča na televiziji rekel, da mu je bilo žal, ko je dvignil
               roko za rušenje vseh treh referendumov, takrat še pod vlado predsednika Boruta
               Pahorja. Se pravi, tudi Ustavno sodišče ni nezmotljivo in posamezni sodniki ne. Naj
               spomnim, da je Ustavno sodišče soglasno, z 9 proti 0, sprejelo sodbo vezano na
               novinarja Mladine, ki se je potem pritožil in na sodišču v Strasbourgu tožbo dobil.
               To so majhni drobci zadev, ki kažejo na to, da ni vse zlato, kar se sveti, in da
               imamo tudi na tem področju kar nekaj težav.</p>
               <p>Padale so izjemno težke besede, ki ne spadajo v Državni zbor. Jaz moram nekatere
               omeniti. Grožnja. Rabimo 60 poslancev in operacijski nož, da bomo stvar rešili.
               Ljudje dragi, kaj se nam bliža nacizem ali kaj? Zakaj bi z noži reševali probleme?
               Nadalje. Če bi bil tiho in če ne bi nič govoril, ga ne bi omenjal, je govoril kolega
               Gorenak o, zopet žalitev, velestrokovnjaku dr. Bavconu. Če mu sežete do kolen, ste
               lahko zelo ponosni. Veliko je bilo rečeno o fotografijah s pionirskimi čepicami in
               tako dalje. Bolj ko bomo to preprečevali, več bo tega. Pa ne zaradi jugoslovanske
               zvezde, ne zaradi tega. Zakaj nosijo ljudje Che Guevaro in še koga na majicah? Saj ne
               zaradi nekega obujanja preteklosti. Kaj je pa v tem slabega, če je na neki zabavi
               zafrkancija, tudi jaz sem to že doživel in verjetno vi tudi kakšno. Je to katastrofa?
               Fotomontaža Andreja Ferlinca na tistem sprehodu v Mariboru – nekje sem bral, da so
               forenziki ugotovili, da to nikakor ni bila identična ena fotografija, ampak dve. Jaz
               se v to ne bom spuščal. Ampak ali je to smrtno nevarno ali prepovedano, da se srečata
               in gresta pet korakov? Je to problem? Vi se objemate z Janšo, ki je pravosodno
               obsojen. Ste rekli, o Patrii ne bomo govorili. Ja kdo pa cel dan tukaj govori o tej
               sodbi? Kdo? Saj to je namen tega pranja. Samo to. In ne reči, da ne. Poglejte, še ena
               reč, jaz moram to omeniti. Malo pred menoj je bilo rečeno, da ima Rusija predsednika
               psihopata. Ljudje dragi, tako se v Državnem zboru ne govori. To lahko govorite v
               gostilni, pa še tam ni spodobno. Tega nikoli ne bom rekel. Nikoli. Kaj bi bilo, če bi
               v ruskem parlamentu kdo rekel, da ima Slovenija psihopata za predsednika države? Saj
               je regularno izvoljen in ljudje so ga izvolili. Zdaj ali je meni všeč ali ni, to je
               druga zgodba. In dajmo biti previdni pri takem izražanju, ker delamo škodo celotni
               državi. Celotni državi. Nisem advokat nobenega, ampak tako je.</p>
               <p>Poglejte, mi vemo točno, kaj je bil namen te današnje seje. Slika je vidna, kako je
               zanimivo in kakšen interes je. Smo v predvolilnem obdobju, zato obravnavamo vse
               počez, in tako, kot jaz zdaj razpravljam, mi nikakor ni všeč, ampak padeš v to reko
               in te nese. Pravosodje ima svoje mehanizme, da tiste sodnike in druge delavce, ki ne
               delajo dobro, obravnava v svojih organih – ne bom vam tu našteval, kaj je sodniški
               svet, kaj je personalni svet in tako dalje. Tule imam, glejte, da ne bom mučil vseh
               skupaj, sklepe, ko Državni zbor ni dal imunitete in je dovolil kazenski postopek
               proti določenim sodnikom, ki jih je nekdo drug ocenil, ne mi, ker mi nismo
               strokovnjaki za to, da je delala ali delal narobe. Imam tudi, kako smo glasovali,
               imam cel kup teh dokumentov zbranih. In ne vem, ali je potrebno, da še dalje o tem
               razpravljamo. Glejte, boleče je, to stalno ponavljamo in to se sliši v javnosti –
               končno je začelo pravosodje delati. Če bi delalo tako pred 10 leti, ne bi imeli
               Bavčarja, mislim, imeli bi ga pa bi bil svoboden, ker si ne bi upal delati neumnosti,
               pa Boška Šrota, pa Janeza Janše, pa Hilde Tovšak, pa Dušana Črnigoja, pa Bineta
               Kordeža, pa Roberta Časarja, pa Srečka Prijatelja, pa Jankovića, pa Senico, pa
               Matjaža Kovačiča, pa … To so imena, to je boleče, to boli. To boli. Ampak vsak mora
               odgovarjati, veste, ne samo tisti, ki ukrade čokolado v trgovini. Tisto ni problem.
               To je rezultat pravosodja danes in prav je tako. Prav je tako, če hočemo reči, da ni
               več nedotakljivih oseb v tej državi. In če je nekdo pravnomočno obsojen – ne bom
               govoril o imenih, ker ni samo eden, sem jih naštel, nekateri sedijo –, ne morem jaz
               kričati v parlamentu, <q>"ja, ker so ga sodili sodniki komunisti, ker nimamo takega
               pravosodnega sistema, da bi to delal drugače …"</q> Kako drugače? Mi bomo ukazali, kako
               drugače? Jaz, Mirko Brulc? Ne poznam spisa, nimam pravnih znanj in tako dalje. V
               parlamentu nas je tri četrt, pa kaj tri četrt, ogromno takih. In ne sme biti razlog,
               kdo bo nesel porcijo, kdo bo kaznovan, kdo ne, zato ker je ta, ne vem, v tej stranki,
               oni v tej in tako dalje. In prosim – jaz verjamem, da ste na krilih neke zmage na
               evropskih volitvah, ki je discutable, ker če preštejemo procente, potem so stvari
               čisto drugačne –, nehajte, prosim, groziti. Danes je bilo teh groženj do sodnikov, do
               delavcev v pravosodju izrečenih posredno in neposredno ogromno. Manjka samo še:
               <q>"Pazi, Pepca, da boš sodila tako, kot jaz rečem, ker če ne …"</q> In sem že omenil
               nekatere težke besede. Bodimo malo strpni. Nismo vsi zadovoljni, nismo zadovoljni s
               pravosodjem, še je dosti rezerv, še pričakujemo drugačno delo. Kjer so napake, se
               morajo njihovi organi, ki sem jih prej naštel, angažirati in stvari očistiti. Tule
               imam seznam, koliko tožilcem, sodnicam in sodnikom je bilo odpovedano delovno
               razmerj, zaradi napak, ki so jih počenjali, in tako dalje. Se pravi, gredo stvari
               naprej, treba je o tem razpravljati, vendar način, kako to danes poteka, je za mene
               izpod nivoja in ni za slovenski parlament. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp77">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Gorenak, se opravičujem, prijavil se je še minister, pa bi njemu dali besedo
               in potem na koncu vi. Izvolite, gospod dr. Senko Pličanič.</p>
            </sp>
            <sp xml:id="SDZ6-Izredna-68-2014-06-03.sp78">

               <speaker>DR. SENKO PLIČANIČ:</speaker>

               <p>Hvala, gospa podpredsednica. Gospe poslanke in poslanci!</p>
               <p>Ne bom vam preveč časa ukradel, kolega Gorenak, nekaj stvari bi pa le povedal za
               zaključek.</p>
               <p>Glede na to današnjo razpravo – sodelavke so me na kratko seznanile z bistvenimi
               poudarki razprave, glede na to, da me danes ni bilo tu –, pa tudi glede na vse
               dosedanje razprave o stanju v pravosodju, mislim, da lahko ugotovimo, da imamo vsi,
               poslanke in poslanci in tudi vlada, katerakoli že, od dosedanjih in tudi od
               prihajajočih, isti cilj, ko gre za sodstvo oziroma za pravosodje, in sicer neodvisno,
               učinkovito, apolitično, kakovostno, hitro sodstvo. Mislim, da ta cilj je skupen cilj
               nas vseh. In seveda mora vsak narediti glede na svoje pristojnosti vse, da bi ta cilj
               lahko uresničili. Vlada in parlament imata tukaj pristojnosti povezane z zakonodajo.
               Vi veste, da smo, odkar sem jaz minister za pravosodje, kar nekaj zakonskih sprememb,
               ki so vse usmerjene v te cilje, ki sem jih malo prej omenil, predlagali in jih je
               tudi ta parlament sprejel. Še precej več od tega pa smo imeli oziroma imamo
               pripravljeno pa žal ne bomo mogli uveljaviti, ker pač ta vlada več nima polnih
               pooblastil. Upam, da bodo to nasledniki lahko in da bodo nadaljevali v isti smeri
               zakonskih sprememb, ki so res absolutno nujne, da se ti cilji – naj še enkrat
               ponovim, bolj učinkovito, bolj hitro in seveda tudi apolitično in tako naprej,
               neodvisno sodstvo –, da se ti cilji v čim večji meri uresničijo. Že z dosedanjimi
               zakonskimi spremembami in siceršnjim delom, s svojim lastnim in sodelavcev na
               ministrstvu in vlade kot celote, te in tudi prejšnje, Janševe vlade, mislim, da smo
               kar nekaj dosegli v teh treh letih v primerjavi z vsemi preteklimi leti po
               osamosvojitvi, zlasti v tistem ključnem delu, v katerega se najbolj lahko zakonodajna
               veja in izvršilna veja vtikat, in to je vprašanje učinkovitosti, hitrosti sojenja. Tu
               je nek rezultat dosežen. Jaz se zdaj ne bom spuščal v te statistične podatke,
               kakorkoli kdo na različne načine interpretira, ne morem mimo dejstvo, da so se sodni
               postopki skrajšali, bistveno v primerjavi z vsemi preteklimi leti, in da so se tudi
               sodni zaostanki bistveno zmanjšali, kar ugotavlja tudi Evropska komisija v svojih
               letnih poročilih.</p>
               <p>Ko gre za druga vprašanja, povezana s sodstvom, zlasti za tisto ključno, to je
               vprašanje neodvisnosti, pa mislim, da imamo vsi, zlasti tisti, ki smo politiki,
               pomembno odgovornost ne glede na to, s katere strani kdo prihaja in kakšen svetovni
               nazor kdo ima. Namreč, da se odločbe sodišč, sodbe sodišč preprosto spoštuje in se
               jih ne problematizira, dokler so še v postopku s pravnimi sredstvi in tako naprej.
               Enkrat, ko so ti postopki zaključeni, je seveda normalno, da se o njih lahko
               diskutira in se različna mnenja izražajo, do takrat pa ne, ker na ta način, če to
               počnemo, če se ne držimo te maksime o tem, da preprosto sodbo, odločbo, odločitev
               neke samostojne veje oblasti spoštujemo, potem na ta način tudi sami prispevamo k
               zmanjševanju zaupanja naših ljudi v sodstvo, ki je že tako prenizko. Tako da mislim,
               da to, kar je pomembno tukaj poudariti, kakorkoli je to težko mogoče komu sprejeti,
               tudi meni kdaj, ko recimo prihajajo k meni, so prihajali v teh treh letih ljudje na
               robu obupa, na robu samomora z milijoni nekih primerov, ki so se tudi meni zdeli
               krivični na prvi pogled, ampak sodstvo je tako odločilo in pač tako je odločilo in je
               treba to spoštovati. Kar pa seveda ne pomeni, kot je gospod Brulc na koncu omenil, da
               se o stanju v pravosodju, še posebej v sodstvu, ne diskutira, ker kot rečeno, vsi
               imamo isti cilj – poboljšati to stanje. Še enkrat pa poudarjam, da se je v precejšnji
               meri že popravilo, verjamem pa, da marsikdo, zlasti naši ljudje v vsakdanjem
               življenju, tako posameznik kot podjetja, tega še ne občutijo, zato je treba
               nadaljevati v tej smeri. Tukaj gre zlasti, še enkrat poudarjam, za skrajševanje
               sodnih postopkov, zmanjševanje sodnih zaostankov za večjo učinkovitost sodstva torej.
               Jaz bi rekel še za nekaj, kjer ima sodstvo še precej dela za narediti, in to je odnos
               sodstva do javnosti, do davkoplačevalcev, do državljank in državljanov, ki plačujejo
               tudi njih, tudi sodnice in sodnike, da delajo to, kar delajo, tako kot plačujejo nas
               in vse ostale. Tukaj bi posebej poudaril, da pomembno odgovornost, kot rečeno za to,
               da se to stanje v sodstvu popravi, ima sodstvo samo, o tem ne more biti nobenega
               dvoma. Mi lahko zakone spreminjamo do onemoglosti, lahko jih čisto na novo vse
               napišemo, še vedno bo sodstvo tisto, ki bo moralo še skrajšati sodne postopke, še
               bolj učinkovito delati, biti še bolj prijazen do uporabnikov, če lahko tako rečem,
               torej do državljanov in državljank in tudi še marsikaj drugega narediti znotraj
               samega sebe. In ko govorimo o sodstvu, ne govorimo samo o sodiščih, govorimo tudi o
               drugih organih, ki jih v tej državi imamo in ki so po mojem mnenju v preteklosti
               bistveno bistveno premalo naredile za to, da se stanje v sodstvu popravi. Posebej naj
               izpostavim sodni svet. Sodni svet je ustavni organ, ki ima pomembne pristojnosti in
               od njega pričakujem, da bo te svoje pristojnosti v praksi uveljavil. In glejte,
               tukaj, kaj lahko mi naredimo? Nič. Sodni svet mora to narediti. Potem, ko gre za
               uveljavljanje disciplinske odgovornosti znotraj sodstva, so posebni organi za to. Ko
               gre za napredovanje sodnikov, spet posebni organi, znotraj sodstva. Vsak naj pomete
               pred svojim pragom in potem bomo lahko nek premik naredili naprej, tako kot to sicer
               velja za to našo deželo na vseh področjih. Vlada, parlament lahko svoj posel
               opravita. In še enkrat poudarjam, kot sem že večkrat na tem mestu, kar naprej
               zakonodajo spreminjati in pri temu računati, da bo ta sama zakonska sprememba
               avtomatsko pomenila neko izboljšanje v realnem življenju, je iluzija. Ne samo, ko gre
               za sodstvo, tudi ko gre za druge stvari. Preprosto, jaz vam lahko iz svojih
               dosedanjih predpolitičnih izkušenj, ko sem deloval kot konzultant dolga leta,
               konzultant pa na ta način, da sem sam pisal zakone za ministrstva, vam povem, da ni
               to nobena rešitev. Torej same take zakone, ki so zelo kvalitetni in ki niso nič
               problematični, recimo Zakon o vodah, tega posebej izpostavljam, ta je še posebej
               kvaliteten. Hočem povedati, da poznam te stvari in vem, da računati na spremembo
               zakonodaje in potem avtomatsko računati na spremembo v realnem življenju je iluzorno.
               Tisti, ki so pristojni za implementacijo nekega zakona. Zdaj govorimo o tistih
               zakonih, za katere implementacijo so v sodstvu pristojni, na njih je največja
               odgovornost zato, da jih v resnici zimplementirajo. Zakone je treba spreminjati in
               popravljati samo tam, kjer je res absolutno nujno. Ne rečem, je precej takih stvari
               še vedno v slovenski zakonodaji, povezanih z delovanjem sodišč, kjer je treba
               marsikaj popraviti. Jaz lahko povem, da večino teh stvari smo mi identificirali,
               imamo te spremembe pripravljene, ko bo prišel moj naslednik, mu bom to predal, upam,
               da jih bo peljal naprej in da bo to dal potem v proceduro in bo parlament sprejel in
               bodo potem zakoni v tistem zakonu, kjer morajo biti spremenjeni, tudi spremenjeni.
               Ampak od tukaj se pa potem naš posel konča. In potem mora sodstvo z vsemi organi
               znotraj njih, s Sodnim svetom, ki je izven njih in potem še ostalimi deli pravosodja,
               državnim tožilstvom in ustreznimi organi, ki tam obstajajo, recimo Državnotožilski
               svet in tako naprej. Oni morajo svoj posel opraviti, oni morajo, kot rečeno, pomesti
               pred svojim pragom. Mislim pa, da se ta cilj, ki ga imamo v tem parlamentu, ne glede
               na to, kdo bo na levi in na desni, na sredi, zgoraj, spodaj, bo vedno enak, ker
               mislim, da vsi, ki ste poslanke in poslanci, in tudi v svojem imenu govorim, člani
               vlade, smo šli v ta posel, zato ker hočemo nekaj dobrega za to našo deželo narediti,
               potem se seveda poti lahko razlikujejo, kako do tega priti, ampak tudi tukaj sem
               prepričan, da se da priti do dogovora.</p>
               <p>Vprašanje je bilo, so me sodelavke obvestile o tem, kako se uresničuje zaveza. Ker
               je to preobširno, da bi zdaj tukaj na hitro o tem govoril, bomo posebej pripravili
               eno poročilo o uresničevanju zavez. Na kratko naj povem, da se je v enem pomembnem
               delu zaveza uresničila. Zlasti vlada je praktično vse, kar se je zavezala, tudi
               naredila, sodstvo ima pa še nekaj za narediti, v pomembnem je pa naredila, kot
               rečeno, posebej natančno poročilo o tem, kako se zaveza uresničuje. In na koncu, ker
               sem ravno slišal – in da ne bi kdo narobe razumel –, je gospa poslanka Jerajeva,
               nekako sem jo vsaj tako razumel, ne vem, kako ste jo drugi, v zvezi z gospodom
               Dolamičem, češ da smo ga namenoma pustili, da je opravil še nekaj stečajnih postopkov
               in šele potem torej razrešili. Tukaj imam podatek, da je bil suspendiran takoj, ko so
               bili izpolnjen zakonski pogoji, ta pa je glede na zakonodajo pravnomočna obtožnica.
               Ko je to bilo izpolnjeno, potem smo lahko odreagirali, prej pa, se boste najbrž
               strinjali z menoj, kljub temu, da bi si kdo mislil, da bi morali že prej, ne moremo,
               ne moremo ravnati v nasprotju z zakonom. Tako da nobenih ozadij tukaj ni bilo, torej
               vsaj pri meni ne, zanesljivo, da bi jaz zdaj koga puščal, da naj še nekaj postopkov
               opravi, da naj se še nekaj pokrade, potem pa bomo odreagirali. Niti približno ne. Jaz
               ravnam striktno skladno z zakonom. Tudi predlagam zakonske spremembe, kadar je to
               potrebno. Če recimo vidim, da je neko z zakonom predpisano ravnanje, ki ga, recimo,
               meni kot ministru nalaga, neživljenjsko in neučinkovito. Recimo, ko gre za stečajno
               zakonodajo, smo take spremembe dvakrat uveljavili v teh treh letih. Ampak zdaj z
               gospodom Dolamičem, samo kratka informacija, tako da ne bi imel kdo slabega občutka v
               zvezi s tem. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp79">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Še dr. Vinko Gorenak.</p>
            </sp>
            <sp xml:id="SDZ6-Izredna-68-2014-06-03.sp80">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Vidim, da je gospod Brulc vstal, že gre, fertik je. Vsi, ki jim želim kaj povedati,
               takrat, ko vstanem, pobegnejo, to velja za gospo Poropat, za gospo Potrata in za
               gospoda Brulca. Ampak, ker gospoda Brulca ni in je šel, bom, gospod minister, rekel
               tole. Poglejte, saj ta del vaše teorije, češ, mi lahko sprejmemo zakone, potem je na
               vrsti pravosodje ali pa organi, ki so tam po ustavi, Sodnih svetih in tako dalje. Saj
               ta teorija je na nek način logična. Je na nek način logična, to vam moram reči, ampak
               poglejte, problem, ki ga imamo v tej državi, je ta, da tega nočejo. Poglejte,
               kakorkoli, prej je nekdo govoril o odgovornosti znotraj pravosodja, gospod Brulc je
               mahal z nekim spiskom, koliko tožilcem je bilo prekinjeno delovno razmerje, jaz ne
               vem za nobenega, ker gredo med odvetnike. To je dejstvo.</p>
               <p>Potem, ko vi pravite, poglejte, Sodni svet; ustavna kategorija, ima svojega šefa, vi
               nimate nobenega vpliva nanj. Vse to jaz lahko verjamem, ampak poglejte, ta gospod je
               zdaj obravnaval gospo Pivkovo. In kaj je ta Sodni svet naredil? Rekel je, da morajo
               sodniki ravnati vedno tako, da v javnosti ne bodo zbujali občutka nepristranskosti.
               In poglejte, pa saj to piše v Kodeksu. Ja, kaj pa je naredil Sodni svet? Nič ni
               naredil, absolutno nič ni naredil. Ta gospa bo jutri mogoče, ne vem, še kakšno Titovo
               sliko začela nositi okoli, Janševe verjetno ne. Se vam ne zdi, da bi jo moral
               sankcionirati? Pa je ni.</p>
               <p>Enako velja za Personalni svet, jaz sem prej povedal, ko vas ni bilo, Jelka Rozman,
               šestkrat napačno dosojena nagrada stečajnemu upravitelju, šestkrat! Šestkrat! Višji
               sodniki popravijo in rečejo, ne, gospa sodnica ni več tako, nimate prav, odpravljamo,
               morate na novo narediti. Potem seveda pride čas napredovanja in Personalni svet reče,
               da je primerna za napredovanje. Njej šef se pritoži, ampak ona je primerna za
               napredovanje, ker to je delo Personalnega sveta.</p>
               <p>In zato jaz trdim, tisto, kar sem prej rekel, da je potreben ustavni poseg. Namreč,
               vam je zmanjkalo, to je isto, kot da ste vi zdaj pred neko njivo, ki jo morate
               okopati, nimate pa motike. Pomeni, da vam mora nekdo dati motiko, s katero boste
               lahko to njivo okopali, to je v prenesenem pomenu besede. V realnem besednjaku, ki
               sodi v Državni zbor, je pa seveda – kaj? To, da rabite spremembo ustave, da rabite
               spremenjeno zakonodajo, z ustavno večino seveda sprejeto, da boste lahko posegel
               tako, kot je treba poseči, ker vam je zmanjkalo orodja.</p>
               <p>Kar se tiče gospoda Brulca. Poglejte, njegov nastop je bil podoben, imel sem takšen
               občutek, veste, kot da berem poročilo udbovskega agenta. Zakaj? Namreč, udbovski
               agenti so znali potvarjati, malo so naložili pa so nakladali, zato da so bili pri
               svojih šefih pomembni, in zato, da so dobili večje nagrade. Ampak, poglejte, on je
               rekel, da sem jaz grozil s 60 poslanci ali ustavno večino. Torej on dojema volitve v
               Državni zbor in eventualno možnost, da desnica dobi 60 poslancev, kot grožnjo. Ja,
               jaz to razumem. Če je gospod Brulc iz preteklosti, ker živi še vedno v preteklosti,
               potem je to grožnja. Sicer je pa to ustavna kategorija, to je možnost volivcev, da
               izvolijo 60 poslancev. Ampak za njega je to grožnja. Ste videli? Naprej je rekel, da
               sem grozil z nekimi noži. Poglejte, iz tega lahko sklepaš, aha, nekdo pripravlja
               državni udar <stage>/ oglašanje iz dvorane/</stage> Dolgih nožev, ja. Tako poročajo udbovski agenti,
               tako so poročali, zato da so dobili več denarja za svoje delo in zato so seveda bili
               pomembni obveščevalci. Ampak jaz tega nisem rekel, jaz sem rekel, da Slovenija
               potrebuje 60 poslancev, ki bodo spremenili ustavo. V nadaljevanju sem pa rekel, v
               prenesenem pomenu besede – vaše sodelavke sta bili tukaj pa točno vesta, kaj sem
               rekel –, v prenesenem pomenu besede mi ne moremo pravosodja zdraviti z aspirinom,
               ampak kar potrebujemo je operacijski nož, ker je pravosodje potrebno operacije. In
               poglejte, čisto nekaj drugega, kar je potem kvasil, oprostite, govoril, gospod Brulc.
               Govoril je tudi o fotomontaži Ferlinca, kot da se ne bi javil avtor slike. To so
               potvarjanja dejstev tipa poročil Udbe. In to je pač to, nič drugega ni.</p>
               <p>V nadaljevanju tudi to, veliko je bilo govora, in mediji o tem tudi poročajo, kako
               SDS teži, kako SDS <q>"zajebava"</q>, kako izkorišča kamere in tako naprej. No, ja, prav, če
               mi izkoriščamo kamere, potem pa nekateri bežijo pred njimi, ker od tam do tam in tu
               ne vidim nobenega. Vidim samo poslanca, gospoda Göncza – hvala, da ste tu –, in
               poslance SDS ter predstavnike Vlade, pa podpredsednico iz Državljanske liste. Torej,
               nekdo pa beži pred kamerami, kajne. To je večji problem, kot pa če nekdo govori pred
               kamerami. Ampak jaz sem veliko govoril o pravosodju – minister, naj vas spomnim,
               nisem govoril, da so to moje ocene, da so to naše ocene in tako naprej, ampak sem
               citiral ljudi, ki v pravosodju nekaj pomenijo. Citiral sem dr. Boštjana M. Župančiča,
               citiral sem ustavnega sodnika Jana Zobca. In, glejte, vse, kar sem jaz povedal, da
               sta onadva povedala, je bil potem korporativni napad na nas, češ, kako želimo slabo
               pravosodju. Ampak gospod Zobec je jasno rekel, problem slovenskega sodstva ni toliko
               v poskusih vplivanja nanj, glavna težava ni v prodiranju politike v sodstvo, ker je
               tam že vedno bila in še vedno je, tista izpred leta 1990 je torej v sodstvu še danes.
               On trdi to, da to sodstvo ni neodvisno. On pravi, da je politika tam vedno bila in da
               se ji ni treba truditi, da bi tja prišla, ker od tam nikoli ni odšla po letu 1990.
               Glejte, zdaj pa smo mi problem, ko na to opozarjamo. Nadalje pravi, da ima slovensko
               pravosodje vse zakonsko določene mehanizme za zagotavljanje svoje neodvisnosti, ampak
               tega ne izkorišča, ker mu paše, da je leva politična opcija v pravosodju. To je
               problem. Nadalje pravi, da je kardinalni problem slovenskega sodstva sodstvo samo.
               Saj to mi isto govorimo, ampak malo lepše povemo, on je pa bolj direktno to povedal.
               Zakaj tako pravi? Zaradi tega, ker v njem vsa dediščina totalitarnega obdobja. On to
               pravi. Nadalje pravi, da je sodstvo zaprto, da je samozadostno in tako dalje. Dikov,
               ta nemški sodnik, je pa rekel, da ščiti svoje privilegije. Z obema se strinjam.
               Nadalje on pravi, da bi bilo dobro, da bi sodstvo ohranjalo svojo neodvisnost, ampak
               neodvisnost v tistem smislu, da na noben način ne bo nihče vplival na delo sodstva,
               ne pa da je leva politična opcija v pravosodju. O tem je govoril. Pravi pa tudi, da
               proste strelce tipa on – zdaj ga pač ne morejo, ker je ustavni sodnik, tudi če bi bil
               sodnik na kakšnem okrožnem ali pa okrajnem sodišču, bi bil že bivši, seveda bi bil
               bivši –, zdaj ga ne morejo. Nadalje pravi, da to neodvisno sodstvo, besedo da v
               narekovaje in pravi, da <q>»je povsem normalno, da je skriti favorit njihov predsednik.«</q>
               Ja, saj je normalno, zagotavlja kontinuiteto iz preteklosti in tako naprej. Opozarja
               tudi na to, češ da na pravosodne dneve hodijo politiki, ki so mimo Pravne fakultete
               hodili. Jaz pa dodajam, da je tudi Anderlič s srednjo šolo pa gospod Sajovic z
               veterinarsko fakulteto. On pa pogreša ljudi, ki bi imeli pravno fakulteto in bi v
               politiki bili. In še in še in še govori. Glejte, nihče ni odgovoril gospodu Zobcu,
               vsi so pa klatili po nas. Zanimivo. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp81">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Ugotavljam, da ste vsi prijavljeni razpravljavci, ki ste želeli, dobili besedo. Ker
               pa čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati? Vidim še željo po
               razpravi, zato bom rekla takole, vsi se lahko prijavite, seveda s pritiskom na gumb,
               razen vlada in predlagatelja, bi prosila, tudi če želite še, da se javite z dvigom
               roke. Odpiram možnost za prijavo. Prijavljene imamo še tri razpravljavce, in če sem
               prav videla, še predlagatelj na koncu, to pomeni vsak po 5 minut. Izvolite.</p>
               <p>Kot prvi gospod Branko Grims.</p>
            </sp>
            <sp xml:id="SDZ6-Izredna-68-2014-06-03.sp82">

               <speaker>MAG. BRANKO GRIMS (PS SDS):</speaker>

               <p>Vsem še enkrat lep pozdrav!</p>
               <p>Od uspešnosti, od evropskosti slovenskega pravosodja je odvisna tudi Slovenija, ne
               samo glede varstva človekovih pravic, ne samo glede polnega izpolnjevanja tiste
               ustavne norme, ki pravi, da ima vsakdo pravico do sodnega varstva, kar seveda pomeni,
               do sodnega varstva v razumnem roku in skladno z evropskimi standardi, ampak je
               vprašanje slovenskega pravosodja tudi temeljno razvojno vprašanje. Nič ne pomaga, če
               imamo še tako dobre zakone, če, recimo, nekdo, ki skrbi za svoje podjetje, ne more
               uveljaviti interesov svojih zakonitih pravic na sodišču v razumnem roku. Nič ne
               pomaga, če se na koncu po nekaj letih izkaže, da je nek podjetnik imel prav, ko je
               ščitil svoje zaposlene, poskušal izterjati določena sredstva ali določene pravice
               preko sodišča zanje, če gre v tem času to podjetje že v stečaj in od njega ne ostane
               nič, ljudje so potem na proračunu, so breme države, njihove družine pa prizadete.
               Prizadet je seveda tudi podjetnik, kakršnakoli odškodnina v tem primeru je seveda
               samo še kaplja v morje. Eden od temeljnih razlogov, zaradi katerih se selijo
               slovenski podjetniki, zlasti mala in srednja podjetja, predvsem na Gorenjskem, v
               sosednjo Avstrijo, je tudi učinkovito sodno varstvo. Tam preprosto finančne
               nediscipline v takšni obliki, neskončnih, dolgotrajnih postopkov, ki se vlečejo leta
               in leta, ne poznajo. Zadeve se rešujejo hitro, učinkovito in skladno z evropskimi
               standardi. In zaradi tega marsikdo, ki bi svoje delo opravljal tukaj, ki bi tukaj
               dajal delovna mesta slovenskim državljankam in državljanom, tukajšnjim prebivalcem,
               odide v tujino in potem, ker plačuje davke tam, kjer ima sedež podjetja, bogati tisto
               državo. To je največje možno siromašenje naše domovine na dolgi rok, ki ga sploh
               lahko imamo.</p>
               <p>Poleg tega se je treba zavedati, da sojenje z evropskimi standardi pomeni tudi
               spoštovanje in to dosledno spoštovanje evropskih vrednot. S tem imamo vedno znova
               neskončne težave, vsakdo od nas, trdno sem prepriča, na eni in na drugi, na
               katerikoli strani, bo podpisal, da je pač nacizem ali fašizem zločinski, zavržen
               totalitarni sistem. Sam prvi to podpišem. Ampak sam bom podpisal tudi, ker je to
               evropski standard, ker to trdno verjamem, ker je to skladno z evropskimi vrednotami,
               da je tudi komunizem totalitarni, zavržen, propadel sistem, ampak nekateri sodniki pa
               rajajo pod simboli tega sistema. Si lahko predstavljate, da bi v Nemčiji nek sodnik
               rajal pod kljukastim križem in pod tistimi rdečimi zastavami, s tem znakom, saj gre v
               resnici za nacionalni socializem, pri nas pa za internacionalni socializem, samo dve
               variaciji enega in istega zločinskega sistema sta to. Kaj bi se mu zgodilo? Pri nas
               pa Sodni svet reče: <q>"Ti ti ti, to pa ni bilo lepo, morate spoštovati načela, ki so
               zapisana v sodniški etiki!"</q> Če kdo misli, da je to ustrezno, v redu, to spoštujem,
               ampak sam osebno sem prepričan, da je takšno ravnanje vseh daleč daleč od evropskih
               standardov. To znižuje ugled potem pravosodja kot celote, znižuje stopnjo zaupanja
               vanj. In ne znižuje stopnje zaupanja tisti, ki opozarja, da to ni prav, da to ni
               skladno z evropskimi standardi, da to ni skladno z evropsko resolucijo o evropski
               zavesti in totalitarizmih, ki jo je sprejel Evropski parlament. Tudi z glasovi vseh
               poslank in poslancev vseh strank iz Slovenije, soglasno. Tisti ni kriv. Kriv je
               tisti, ki tako ravna. In zaradi tega še enkrat opozarjam na temeljni problem, ki pa
               ni samo problem slovenskega pravosodja, je pa morda tam najbolj očiten. Ni
               neodvisnost tudi neodgovornost, ravno nasprotno! Neodvisnost kateregakoli
               posameznika, kateregakoli funkcionarja ali pa v danem primeru katerekoli veje
               oblasti, tudi še posebej sodne veje oblasti, temelji na odgovornosti, ki mora biti
               splošna, ves čas prisotna, dokazljiva in preverljiva in skladna s pravilniki.
               Preprosto rečeno, besede morajo biti enake dejanjem ali pa obratno dejanja morajo
               biti enaka besedam, tudi tistim, ki so zapisane v sodniškem kodeksu. To ni samo naše
               pričakovanje, to od nas pričakuje tudi Evropa. Pred nekaj dnevi nas je ponovno, zdaj
               že tretjič, opozorila na to.</p>
            </sp>
            <sp xml:id="SDZ6-Izredna-68-2014-06-03.sp83">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Franci Breznik, izvolite.</p>
            </sp>
            <sp xml:id="SDZ6-Izredna-68-2014-06-03.sp84">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Morda neko nadaljevanje prejšnje razprave, tudi v smeri poslovnega okolja. Slabi
               judikati, slaba sodniška torej slaba praksa sodišč, dolgoročni postopki, ki trajajo
               nekaj let, vplivajo tudi slabo na slovensko poslovno okolje. Cela vrsta gospodarskih
               sporov, ki jih imamo, nekvalitetnih sodb sodišč v gospodarskih sporih, dolgoletni
               spori vplivajo, tudi razmislek morebitnih investitorjev v našem poslovnem okolju.
               Tukaj padamo v konkurenčnosti. Tudi pravna država je del poslovnega okolja,
               spoštovani kolegice in kolegi.</p>
               <p>Razmišljanje kolega Brulca pred mano, da saj to ni nič takšnega, če nekdo nosi rdečo
               zvezdo in Titove slike. To ni problem nekega državljana Marjana K. ali pa Franca Ž.,
               problem pa je javnega funkcionarja, mi smo javni funkcionarji tako, kot so sodniki
               javni funkcionarji neodvisne veje oblasti. In tukaj moramo paziti. In tukaj tudi
               judikat Ustavnega sodišča, ki sem ga prej nekako predstavil, s septembra 2011, govori
               in ga bom še enkrat prebral: <q>"Človekovo dostojanstvo je v središču ustavnega reda
               Republike Slovenije. Njegov etični in ustavnopravni pomen izhaja že iz Temeljne
               ustavne listine, ki ni samo ustavno pravni temelj slovenske državnosti, temveč so v
               njej začrtana načela, ki izražajo temeljno ustavnopravno kakovost nove samostojne in
               neodvisne države. S sprejetjem osamosvojitvenih dokumentov ni prišlo samo do
               prekinitev državno pravne povezave med Republiko Slovenijo in SFRJ, temveč je šlo za
               prelom s temeljnim vrednostnim konceptom ustavne ureditve. Drugače kot nekdanja SFRJ
               je Republika Slovenija država, katere ustavna ureditev izhaja iz načela spoštovanja
               človekovih pravic in temeljnih svoboščin. Človekovo dostojanstvo je temeljna
               vrednota, ki prežema ves pravni red, in ima zato tudi objektivni pomen pri delovanju
               oblasti tako v konkretnih postopkih, kot tudi pri sprejemanju predpisov."</q> Spoštovani
               kolegi, ta odstavek Ustavnega sodišča pove več, kot smo vsi danes povedali tukaj v
               tem parlamentu. To pomeni tudi, kako morajo delovati sodniki, tožilci in ostali
               delavci v pravosodju, tako kot mi politiki, ki smo javni funkcionarji. In to je
               tisto, o čem hočem danes govoriti. Imamo praktičen primer nekega naroda, kot je bil
               nemški, ki je bil začasa hladne vojne razdeljen v dva tabora, en del Nemcev torej na
               zahod, drugi del na komunistični vzhod. Poglejte, kaj se je zgodilo pri združevanju
               Nemčije. Jasno so dali vedeti, da vzhodnonemški sodniki, ki so bili stari več kot 50,
               nimajo več kaj iskati v pravosodnem sistemu, ne tožilci. In bili so upokojeni, mlajši
               sodniki so pa šli pod pravni nadzor, šli so v dokvalifikacije in šli so pod
               nekajletni nadzor. In to je temeljni pomen vsega tega. In mi smo danes hoteli
               povedati jasno in glasno, da potrebujemo kvalitetne sodnike, kvalitetne tožilce,
               potrebujemo ljudi, ki imajo splošno razgledanost, ki niso v nekem ozkem segmentu,
               torej sama njihova argumentacija v judikatu ne more biti polje nekega ozkega
               segmenta. Sodnik, kvalitetni sodnik naredi pravo živo, naredi iz pravnih predpisov
               neko živo materijo, ki ustvarja, ki se dopolnjuje preko pravne prakse. To je pomen
               prava. To je tista prvinskost prava, ki si jo vsi želimo. Dobro sodbo, kvalitetna
               sodbo razume tudi tisti, ki jo je izgubil. In to je tisto, kar govorim. Sodnik je
               tisti, ki konkretizira nekatere zadeve, ki ima to bogato znanje iz filozofije,
               psihologije, zgodovine. To je tisto pravo. Mi danes hočemo samo to povedati, da imamo
               zakrknjenost sistema, imamo slabo tudi kulturo okolja, v katerem sodniki delujejo.
               Vsak mlad, ki prihajajo v takšno slabo okolje, to okolje potem avtomatsko vpliva
               nanj. In zakaj se vsi danes, tudi ko govorimo o Ustavnem sodišču, ustavni sodniki
               niso del našega rednega sodstva, največkrat prihajajo iz mednarodnega okolja,
               prihajajo dostikrat tudi iz akademskega okolja in ne prihajajo direktno iz rednih
               sodišč. In zaradi tega so ti judikati nekaj posebnega in marsikdaj ovržejo točno to
               in so tudi v nasprotju z marsikatero pravno prakso, ki so jo do zdaj imeli. In
               nekonsistentna pravna praksa meče tudi polje pravnega relativizma, to generira tudi
               sodne zaostanke. Ljudje se odločajo, ker vedo, da je vse mogoče. To je tisto, o čemer
               sem danes govoril.</p>
            </sp>
            <sp xml:id="SDZ6-Izredna-68-2014-06-03.sp85">

               <speaker>PODPREDSEDNICA POLONCA KOMAR:</speaker>

               <p> Hvala lepa.</p>
               <p>Gospa Sonja Ramšak.</p>
            </sp>
            <sp xml:id="SDZ6-Izredna-68-2014-06-03.sp86">

               <speaker>SONJA RAMŠAK (PS SDS):</speaker>

               <p> Hvala lepa. Spoštovani minister s sodelavkama, podpredsednica, poslanke in
               poslanci!</p>
               <p>Jaz sem vesela, gospod minister, da ste se nam na koncu tudi pridružil. Zaradi česa?
               Zato ker ste povedal tudi nekatere stvari, ki bi jih morda morali slišati že tudi
               prej, da ste nekako tudi iz tega kritičnega zornega kota poudaril tudi tiste nekatere
               pomanjkljivosti oziroma slabosti, ki jih je v pravosodju potrebno še odpraviti, poleg
               tega, da ste pa seveda tudi korektno povedal, kaj je bilo narejeno dobrega.</p>
               <p>Pa kljub temu bi rekla, da ne glede na to, da so večina poslank in poslancev
               vladajoče koalicije nekako obsojali sklic današnje seje, da je razprava pokazala na
               nekatere stvari, ki jih je v pravosodju treba odpraviti. Ne govorim samo o sodstvu,
               tako kot ste vi rekli, ker pravosodje ni samo sodstvo.</p>
               <p>Naj mi bo dovoljeno, da seveda imamo v ustavi zapisano, da je Slovenija pravna
               država, ampak pravna država, če ne deluje, je dejansko ovira celotnemu delovanju
               družbe. In ko sem v razpravi na odboru povedala, da so gospodarstveniki sami
               ocenjevali tudi delovanje in učinkovitost sodstva in ko so se izrekali o tem, kako
               sodstvo deluje tudi na gospodarstvo, je bilo nekako v 46 % ugotovljeno, da v bistvu
               deluje zelo zaviralno. Mislim, da okoli 23 %, da v bistvu malenkost manj zaviralno,
               ampak če skupaj pogledamo, skoraj 69 % gospodarstvenikov oziroma poslovnih subjektov
               meni, da pravosodje vpliva zaviralno na gospodarski razvoj. Mi vsi pa vemo, da je
               naša družba in tudi delovanje države močno odvisno od delovanja gospodarstva oziroma
               gospodarskega razvoja.</p>
               <p>In naj se dotaknem še ene zadeve, ki jo je tudi predstavnik Vrhovnega sodišča na
               odboru poudaril, to je tisto, ko sem v svojem delu razprave opozorila na dolgotrajne
               delovnopravne spore. Tudi nekateri ustavni pravniki poudarjajo, da praktično do teh
               delovnih sporov sploh ne bi smelo priti. Še posebej je problematično takrat, ko ti
               izvirajo iz javne uprave. Namreč veste, da smo že večkrat na Odboru za pravosodje v
               naši vladi takrat opozarjali na to, da praviloma nekako ministrstva delujejo v tem
               smislu, izdaš neko odločbo ali sklep oziroma upravni akt zaposlenemu in potem niti ne
               odgovoriš na njegovo pritožbo in pustiš, da se mora oseba tožiti. To tudi povečuje
               sodne zaostanke. In da je nedopustno, tudi sodišča sama bi morala presojati, v
               katerih primerih je sploh dopustno, da nekdo pride do sodišča in da pride do
               obravnave, ker gre za žalitve sodišča v primerih, ki dejansko sploh ne bi smela priti
               do sodišč. To so tiste stvari, o katerih bi se bilo potrebno v bodoče tudi
               pogovarjati.</p>
               <p>In ko govorimo o sodnih zaostankih ali pa o tem, mislim, da premalo pozornosti
               posvečamo temu, da ogromno krivic oziroma kršenja človekovih pravic prihaja tudi
               zaradi nekaterih napak v postopkih, ki se vodijo s strani, bom rekla, bodisi
               preiskovalnih organov, tožilstva oziroma sodstva. In da bi v marsikaterem primeru, če
               bi šli v revizijo postopka, dejansko ugotovili, kako so se državljankam ali pa
               subjektom v teh sodnih postopkih kršile njihove pravice oziroma postopki v kazenskem
               postopku. Vse to je tisto, kar meče slabo luč in da tukaj se mora sodstvo predvsem in
               pa organi preiskovanja zazreti vase in narediti odločne premike na tem področju. In
               nenazadnje ne more se zgoditi tako, kot je bilo že rečeno in je kolega, moj kolega
               Pojbič izpostavil, da delovnopravni spor traja 17 let. Jaz poznam postopke, ki
               trajajo že 14 let, in niso doživeli sodnega epiloga. In vem za primer, ko je bil
               sprožen sodni postopek v kazenski zadevi, pa je bila prva razprava v bistvu
               obravnava, narok sklican šele po petih letih in potem nič več pet let, in potem kar
               naenkrat se je zgodilo leta 2011, da se je zadeva odprla in začela reševati. In da se
               spreminjajo številke kazenskih postopkih. Zakaj? Zato, ker bi dejansko zadeve že
               morale zdavnaj zastarati in nekako sodstvo prikriva nezakonita ravnanja. Ampak to so
               vse te stvari, ki jih je treba, dejansko … vsi mi skupaj je prav, da na njih
               opozorimo, pa ne s tem, da blatimo sodstvo, ampak da sodstvu pomagamo. Sodstvu je res
               treba zagotoviti vse pogoje, da bo lahko uspešno in kvalitetno. Ampak tudi sodstvo se
               bo moralo zazreti vase in ugotoviti, da nekatere stvari, ki jih izpostavljamo, so pa
               tudi opravičene. Hvala.</p>
            </sp>
            <sp xml:id="SDZ6-Izredna-68-2014-06-03.sp87">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>In ob koncu kot zadnji razpravljavec še predlagatelj dr. Vinko Gorenak.</p>
            </sp>
            <sp xml:id="SDZ6-Izredna-68-2014-06-03.sp88">

               <speaker>DR. VINKO GORENAK (PS SDS):</speaker>

               <p>Hvala lepa. Sem mislil, da še nisem na vrsti.</p>
               <p>Glejte, začel bom pravzaprav tam, kjer sem najprej končal. Namreč, jaz sem namenoma
               v današnjih nastopih citiral gospoda Zobca, ustavnega sodnika, kot tudi gospoda
               Župančiča. Namreč v tej državi nikoli ne veš. Nikoli ne veš. Preden sem napisal
               zadnji blog, ki je objavljen na moji spletni strani, sem trikrat premislil, kaj naj
               napišem v naslov. Zakaj? Iz temeljnega razloga, ker se lahko najde kakšen nadobuden
               tožilec, ki me bo spravil pred sodišče. Takrat imamo pred sodiščem bivšega
               predsednika Državnega zbora Cujkatija, Brščiča, Štuheca in še koga. Ki so naredili
               kaj? Verbalni delikt. Napadli so KPK. Veste, to je zelo taka zadeva. Zato v
               nadaljevanju samo nekaj besed še o tem, kar govori dr. Župančič, ta je vrhovna
               avtoriteta. In vsi poslanci, ki so tukaj napadali mene in SDS in tako dalje, seveda
               niso rekli ene besede o gospodu Župančiču. Ene besede ne. Pa vemo, da gre za
               profesorja Pravne fakulteta, ali je še ali ne, ne vem, vsaj tukaj pa tam še kakega
               doktoranta verjetno ima. On je med drugim, recimo, govoril o primeru Vaskršić, to je
               124 evrov, ko ti hišo vzamejo. Zdaj, če to povežemo s tem, kar je govoril gospod
               Zobec, on govori pa o črkobralstvu. Črkobralstvo, ko nekaj prebereš, pa tam vidiš, da
               je to tako, to tako, potem tresk bum, pa imaš 124 evrov, pa hiša gre. Pa ne rečem, da
               to ni prav. Nisem rekel, da to ni prav, ker nekatere utemeljitve kažejo na to, da je
               tisti gospod imel kar dosti denarja, pa se je malo <q>"zajebaval"</q>. Ampak, kaj pravi
               gospod Župančič? On pravi, da gre pri izreku tiste sodbe za neverjeten mehanični
               pravni formalizem, neverjeten. In nadalje pravi, da slovenski sodniki poleg pravnega
               znanja potrebujejo čisto navadno zdravo kmečko pamet. Te pa nimajo. To pravzaprav, o
               tem govori. Potem, recimo, dobro, zdaj minister, vi ste s Pravne fakultete, ampak
               vseeno veste, da sem jaz brez dlake na jeziku do vseh. Kaj je še rekel gospod
               Župančič, dr. Župančič. On pravi takole: <q>"Pri nas je vir problema Pravna fakulteta.
               Vem za konkretne primere ljudi, ki so bili retardirani in so naredili Pravno
               fakulteto, brez da bi jih kdo vprašal, koliko je dva in dva. Potem so na ta isti
               način naredili še pravniški državni izpit in tako dalje. Ni čudno, da smo tam, kjer
               smo."</q> Skratka, zelo kritičen je do slovenskega pravosodja. Po moji oceni upravičeno
               kritičen. Jaz nimam s temi njegovimi kritikami nobenega najmanjšega problema.</p>
               <p>Tisti problem, na katerega bi pa še želel opozoriti v preostanku časa, ki ga imam, so
               pa dvojna merila. Dvojna merila v slovenski politiki, zlasti pa dvojna merila v tem
               Državnem zboru. Mislim, da bo časa samo za en primer; leto 2009, 5. maj, nastopim na
               Televiziji Slovenija in rečem, da je Ustavno sodišče negiralo ljudsko voljo, ne vem,
               nek referendum o notarskih tarifah. Skratka, kritiziral sem Ustavno sodišče. Tukaj je
               sedela gospa bivša notranja ministrica Kresalova, ki je rekla: <q>"Sramota za poslanca,
               sramota za dr. znanosti, odstopite že vendar."</q> Tam je sedel gospod Sajovic: <q>"Ne smete
               nikoli kritizirati odločb Ustavnega sodišča, treba jih je izvršiti in takoj
               spoštovati in o njih nič govoriti."</q> Tam je sedela gospa Potrata, ki je kimala tako,
               da sem mislil, da ji bo glava dol padla. Poglejte, ja, čisto res je bilo tako. In
               zdaj pa danes, poslušajmo, potem je pa prišel v parlament nadobudni Luka Juri, ki pa
               je rekel: <q>"Ustavno sodišče je naredilo sodni udar,"</q> namreč tisto odločbo v občini
               Ankaran je mislil. Gospa Potrata je spet kimala tako, da sem mislil, da ji bo glava
               dol padla. Danes je pa seveda drugače. Danes pa pravi, da gospod Petrič iz Ustavnega
               sodišča ne sme govoriti o tem, da morajo biti sodbe vodotesne. Poglejte, to so torej
               dvojna merila. Ta dvojna merila veljajo v levi politiki, ta dvojna merila očitno
               pogosto veljajo tudi v pravosodju. Verjamem, da se bomo na temo pravosodja, tako kot
               je nekdo rekel v zaključnem govoru, še velikokrat srečali, ali bomo imeli tiste
               operacijske nože, v narekovajih, ali ne, pa še ne vem, to bo pa ljudstvo odločilo na
               volitvah. Hvala lepa.</p>
            </sp>
            <sp xml:id="SDZ6-Izredna-68-2014-06-03.sp89">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Zaključujem s tem tudi splošno razpravo o predlogu priporočila. V skladu z razlago
               Komisije za Poslovnik z dnem 9. december 2009 Državni zbor ugotavlja, da je postopek
               obravnave predloga priporočila končan.</p>
               <p>S tem zaključujem to točko dnevnega reda. Zaključujem tudi 68. izredno sejo
               Državnega zbora. Srečno. <stage type="time">Seja je bila končana 3. junija 2014 ob 18.22.</stage>
               </p>
            </sp>
         </div>
      </body>
   </text>
</TEI>