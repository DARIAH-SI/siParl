<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-05-2012-07-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A9A51CC87A6BB864C1257A5D00403B1E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=A9A51CC87A6BB864C1257A5D00403B1E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-05-2012-07-11.DZ" n="05">
               <name>Redna</name>
               <date when="2012-07-11"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-05-2012-07-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 5. seje</stage>
            <stage type="chairman">Sejo so vodili predsednik Državnega zbora dr. Gregor Virant ter podpredsedniki
            Renata Brunskole, Jakob Presečnik in Romana Tomc.</stage>
            <stage type="time">Seja se je začela ob 9. uri. </stage>
            <sp xml:id="SDZ6-Redna-05-2012-07-11.sp1">
               <speaker>PREDSEDNIK DR. GREGOR VIRANT:</speaker>
               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo 5. redno sejo Državnega zbora.</p>
               <p>Obveščen sem, da se današnje seje ne morejo udeležiti: Alenka Pavlič do 12. ure,
               Tamara Vonta in Jožef Horvat po 12. uri.</p>
               <p>Vse prisotne lepo pozdravljam.</p>
               <p>Preden preidemo na obravnavo 4. točke dnevnega reda, mi dovolite, da spomnim, da je
               Evropski parlament 15. januarja 2009 sprejel resolucijo, s katero je 11. julij
               razglasil za dan spomina na žrtve genocida v Srebrenici. Prav na ta dan, pred 17 leti
               je namreč Srebrenica, mesto, ki naj bi bila po zagotovilih mednarodne skupnosti varno
               območje, padla v roke bosanskih Srbov, pod vodstvom generala Mladića. Kar je sledilo,
               je bil najhujši vojni zločin v Evropi po drugi svetovni vojni, v katerem je bilo na
               najbolj hladnokrven in okruten način pobitih 8 tisoč ljudi, pripadniki treh
               zaporednih moških generacij. Mrtvih žal ne moremo obuditi k življenju in teh dogodkov
               iz zgodovine ne moremo izbrisati, tudi ne moremo omiliti bolečine svojcev, ki jo je
               ta tragedija povzročila. Lahko pa si prizadevamo za ohranjanje spomina in s tem
               poskrbimo, da ta žalostna tragedija ostaneopomin in opozorilo v našem spominu in
               spominu prihodnjih generacij, predvsem zato, da se kaj takega nikoli več ne
               ponovi.</p>
               <p>V spomin na vse žrtve srebreniškega pokola vas prosim za minuto molka.</p>
               <p><stage>/ minuta molka/</stage></p>
               <p>Prehajamo na <title>4. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O LASTNINSKEM PREOBLIKOVANJU LOTERIJE SLOVENIJE PO SKRAJŠANEM
                  POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade, ministru za
               izobraževanje, kulturo, znanost in šport dr. Žigi Turku.</p>
            </sp>
            <sp xml:id="SDZ6-Redna-05-2012-07-11.sp2">
               <speaker>DR. ŽIGA TURK:</speaker>
               <p>Hvala lepa za besedo, gospod predsednik. Spoštovane poslanke in poslanci!</p>
               <p>Slovenski šport se v pomembnem delu financira iz iger na srečo, in to so sredstva, ki
               se tudi v času zdajšnjega varčevanja edina ne zmanjšujejo. S predlaganimi spremembami
               želimo omogočiti, da se ta sredstva delijo pametneje in da se delijo bolj učinkovito.
               Pametneje tako, da povečamo vpliv in odgovornost panožnih športnih zvez, da
               preprečimo konflikt interesov in sodelovanje funkcionarjev političnih strank pri
               odločanju. Učinkovitost pa povečujemo tako, da bistveno pocenimo delovanje Fundacije
               za šport.</p>
               <p>Fundacija za šport je oseba javnega prava in razdeljuje denar iz koncesij
               prirediteljev iger na srečo, torej loterij. Temu denarju se je državni proračun
               odpovedal tudi v korist financiranja športnih organizacij. Za javni denar je treba
               skrbeti skladno s predpisano zakonodajo, ki jo sprejemate vi – državni zbor. Civilna
               družba je prejemnik teh sredstev in s svojim ekspertnim znanjem sodeluje pri
               transparentni delitvi v smislu dobrega vladanja, v smislu "good governance", nikakor
               pa javni denar ne more biti pod nadzorom ene osebe iz ene organizacije, pa če je ta
               organizacija še tako pomembna. Namen zakonodajalca do zdaj nikoli ni bil, da s
               sredstvi športne loterije avtonomno upravlja izključno Olimpijski komite Slovenije. A
               vendar po sedaj veljavnem zakonu Olimpijski komite Slovenije v paketu predlaga 9 od
               15 članov Sveta Fundacije za šport. V pritožbeni komisiji pa je Izvršilni odbor
               Olimpijskega komiteja imel 2 od 3 članov, torej odločujočo večino tako v organu
               odločanja kot v organu za pritožbe. Strinjali se boste, da to ni najbolj
               higienično.</p>
               <p>Predlog sprememb in dopolnitev zakona je nastal na številnih posvetih na ministrstvu,
               pristojnemu za šport, na posvetih s predstavniki športnikov, trenerjev in v dialogu s
               predstavniki nacionalnih panožnih zvez in športnih zvez ter tudi v dialogu z
               Olimpijskim komitejem Slovenije. Večina visokih funkcionarjev slovenskega športa in
               predstavnikov športnih zveze je pozdravila več demokracije pri oblikovanju sveta
               fundacije, torej tega organa, ki odloča o delitvi sredstev, in dosegla soglasje pri
               tem, kako bo odslej Svet Fundacije za šport sestavljen. Dogovorjeni ključ izbora je
               naslednji: 4 člani bodo neposredno izvoljeni iz posamičnih olimpijskih športov, 2 iz
               ekipnih olimpijskih športov, 2 iz občinskih športnih zvez po principu regionalne
               zastopanosti, eden iz vzhodne, drugi iz zahodne Slovenije, 2 s področja rekreacije,
               ki ju bodo volili samo iz tistih športnih zvez, ki se pretežno ukvarjajo z
               rekreacijo, to so, na primer, Planinska zveza, Športna unija in tako naprej, 2 iz
               neolimpijskih miselnih športov in športov invalidov ter po 1 predstavnik športnic
               oziroma športnikov, po 1 predstavnik trenerjev oziroma drugih športnih organizacij,
               torej 14 športnikov, 2 člana bodo predlagale občine in samo 1 člana bo predlagala
               Vlada, in še ta bo prišel z Ministrstva za finance.</p>
               <p>Po dodatnem večkratnem usklajevanju novele zakona tudi z Olimpijskim komitejem
               Slovenije, s Fakulteto za šport, Univerze v Ljubljani, je bilo sklenjeno, da naj
               postopek izbora predlogov teh 14 članov sveta fundacije podrobneje predpisa Vlada z
               uredbo. To uredbo so napisali in smo jo sprejeli na Olimpijskem komiteju Slovenije –
               Združenju športnih zvez. V celoti smo sprejeli njihov predlog, kako se izpeljejo te
               volitve. Kar v organizaciji teh organov športniki izvolijo, bo Državnemu zboru
               predlagal vladni organ, Strokovni svet RS za šport.</p>
               <p>Če na kratko povzamem bistvene spremembe, ki jih ureja zakon. Svet fundacije za šport
               bo v prihodnje štel 17 ljudi. Sprememba se predlaga zato, da imajo možnost predlagati
               člane v svet fundacije predvsem tiste organizacije, za katere sofinanciranje je bila
               fundacija primarno ustanovljena. To so nacionalne športne zveze, športne zveze občin,
               športniki, trenerji, strokovni delavci, in sicer po v naprej dogovorjen ključu z
               odprtimi listami. Lahko bi še nekaj stvari v zvezi s tem povedal, ampak če prav
               razumem, sem prekoračil čas.</p>
               <p>Amandmaja, ki ste ga predlagali Socialni demokrati, ne podpiramo. Dober oziroma zelo
               smiseln je bil amandma, ki ga je predlagala koalicija. Predlagam, da novelo tega
               zakona v obstoječem besedilu sprejmete. Hvala.</p>
            </sp>
            <sp xml:id="SDZ6-Redna-05-2012-07-11.sp3">
               <speaker>PREDSEDNIK DR. GREGOR VIRANT:</speaker>
               <p>Predlog zakona je obravnaval kot matično delovno telo Odbor za izobraževanje,
               znanost, kulturo, šport in mladino.</p>
               <p>Za predstavitev poročila odbora dajem besedo predsedniku mag. Branku Grimsu.</p>
            </sp>
            <sp xml:id="SDZ6-Redna-05-2012-07-11.sp4">
               <speaker>MAG. BRANKO GRIMS (PS SDS):</speaker>
               <p>Spoštovani, vsem lep pozdrav tudi v imenu Odbora za izobraževanje, kulturo, šport in
               mladino, ki je Zakon o lastninskem preoblikovanju Loterije Slovenije obravnaval na
               svoji 4. redni seji 26. 6. 2012.</p>
               <p>Zakonodajno-pravna služba je zakon že poprej preučila z vidika njegove skladnosti z
               ustavo in pravnim redom države Slovenije ter dala pripombe k 2., 6., in 10. členu.
               Komisija Državnega sveta za kulturo, znanost, šolstvo in šport pa je priporočila čim
               širši konsenz pri sprejemanju teh sprememb. Na sami seji je minister za izobraževanje
               dejal, da bodo spremembe zagotovile ustreznejšo zastopanost tistih organizacij, za
               sofinanciranje katerih je bila fundacija primarno ustanovljena, to so nacionalne
               športne zveze. Zaradi varčevanja in razlogov racionalizacije v sedanjih okoliščinah
               je predlagana večja vloga ministrstva. V predlog sprememb in dopolnitev zakona pa je
               ministrstvo vključilo tudi nekatere pripombe oziroma priporočila Računskega sodišča
               ter Komisije za preprečevanje korupcije.</p>
               <p>V okviru razprave je bilo največ pripomb v zvezi možnostjo nadzora nad sredstvi, pri
               čemer so nekateri opozarjali, da gre po njihovem mnenju po novem za preveliko vlogo
               države. Predstavljena pa so bila tudi nasprotna mnenja. Precej razprave je bilo tudi
               v zvezi s sestavo, pri čemer je bilo opozorjeno, da je primerna sedanja sestava. Po
               drugi strani pa so bila opozorila, da bodo skupščine občin, Združenje občin Slovenije
               predlagale po 1 člana, 10 pa tiste nacionalne športne zveze, ki bodo s tem v svetu
               fundacije zagotovile ustrezno zastopanost organizacij tistih, za katere je bila ta
               primarno ustanovljena. Na koncu so bile tudi polemike v zvezi z enotnostjo obravnave
               v samem zakonu, vendar je bilo opozorjeno, da nekatere urejajo potem posebej področni
               zakoni in da so zadeve prilagojene tej ureditvi.</p>
               <p>Po končani razpravi je odbor obravnaval amandmaje in sprejel amandmaje k 1., 2., in
               11. členu, ostale amandmaje pa je zavrnil in na koncu sprejel tako dopolnjeno
               besedilo, ki ga predlagamo Državnemu odboru v sprejetje.</p>
            </sp>
            <sp xml:id="SDZ6-Redna-05-2012-07-11.sp5">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Sledi predstavitev stališč poslanskih skupin.</p>
               <p>V imenu Poslanske skupine Nove Slovenije ima besedo gospa Iva Dimic.</p>
            </sp>
            <sp xml:id="SDZ6-Redna-05-2012-07-11.sp6">
               <speaker>IVA DIMIC (PS NSi):</speaker>
               <p>Spoštovane kolegice in kolegi, spoštovani predsednik, spoštovani gospod minister!</p>
               <p>S spremembami in dopolnitvami Zakona o lastninskem preoblikovanju Loterije Slovenije
               bomo končno vrnili športnim zvezam možnost samoodločanja o razdelitvi denarja,
               namenjenega športu. V Novi Sloveniji pozdravljamo predvsem dejstvo, da se bo z
               rešitvami v tem zakonu preprečilo vmešavanje politike v čisto strokovne odločitve v
               športu. Dnevna politika po našem mnenju v športu nima kaj iskati. Slovenija je že
               dokazala, da smo narod športnikov, vrhunskih športnikov. To želimo ohranjati, vendar
               ne v škodo kakovostnega in rekreativnega športa ter športa mladih. Zato bomo skrbno
               in sistematično podpirali ne le športno pot vrhunskih športnikov, temveč tudi njihovo
               pripravo na življenje po končani športni poti.</p>
               <p>S predlaganimi spremembami v Svetu Fundacije za financiranje športnih organizacij v
               Republiki Sloveniji se bo namreč zagotovila zastopanost tistih organizacij, za
               sofinanciranje katerih je bila fundacija primarno ustanovljena, in to so nacionalne
               športne zveze. Z ostalimi spremembami bo zagotovljen dodatni nadzor pristojnega
               ministrstva, racionalizacija poslovanja oziroma zmanjšanje stroškov in izboljšanje
               sodelovanja pri morebitnih spremembah podzakonskih aktov fundacije. Ob medijskem
               spremljanju dogajanja v nekaterih športnih zvezah smo v Novi Sloveniji še toliko bolj
               prepričani, da je skrajni čas, da se v športu vzpostavi pregleden sistem pravic in
               odgovornosti.</p>
               <p>Zaradi vsega navedenega bomo v Poslanski skupini Nove Slovenije omenjeni zakon
               podprli.</p>
            </sp>
            <sp xml:id="SDZ6-Redna-05-2012-07-11.sp7">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Pozitivna Slovenija gospod Jožef Kavtičnik.</p>
            </sp>
            <sp xml:id="SDZ6-Redna-05-2012-07-11.sp8">
               <speaker>JOŽEF KAVTIČNIK (PS PS):</speaker>
               <p>Lep pozdrav, predsednik, minister!</p>
               <p>V Poslanski skupini Pozitivna Slovenija Predloga zakona o spremembah in dopolnitvah
               Zakona o lastninskem preoblikovanju Loterije Slovenije ne bomo podprli, ker se
               upravičeno bojimo, da se lahko nepravilnosti, ki jih je ugotovilo tudi Računsko
               sodišče ob pregledu fundacije, še stopnjujejo, saj je evidentno, da ima minister Turk
               veliko željo, da se moč odločanja o športu skoncentrira v njegovem ministrstvu. Naše
               opozorilo je usmerjeno v preprečitev politizacije športa, ki ga v tem trenutku izvaja
               minister Turk ter seveda tudi tisti, ki so zaposleni na ministrstvu. Z neizmerno
               energijo se trudi, da dobi vpliv nad delitvijo sredstev v Fundaciji za šport. S
               hitrim manevrom je posegel v sestavo Strokovnega sveta za šport ter sestavo Sveta
               Fundacije za šport. S svojevrstnim načinom dela je deklasiral izvršni odbor OKS ter
               pričel sklicevati vodilne športne delavce nacionalnih panožnih športnih zvez.
               Minister še kako dobro ve, da kdor ima denar, ima tudi moč. Odgovorni v panožnih
               zvezah se zavedajo, da je brez najnujnejših sredstev delo z mladimi in vrhunskimi
               športniki zastalo, zato so se že delno uklonili njegovim maniram. To, kar ministrstvo
               počne zdaj, je grobo poseganje politike v šport, ki je od osamosvojitve bil domena
               civilne sfere.</p>
               <p>Predlagani predlog zakona ne zagotavlja boljših rešitev od že obstoječega. Ravno
               nasprotno. Namesto da bi ponujal večjo transparentnost in javnost pri delitvi
               sredstev, pa koncentrira moč v ministrstvu. Še posebej bode v oči, da sta v zakonu
               predlagani dve različici rešitve vodenja dveh fundacij: FIHO, ki bo imel
               profesionalnega direktorja in ne bo imel zaposlenih na kakšnem ministrstvu, in FŠO,
               kjer bo vodenje fundacije izvajal predsednik sveta neprofesionalno, strokovne službe
               FŠO pa bodo kar na ministrstvu, ki bo tako imelo velik vpliv pri pripravi strokovnih
               podlag za člane sveta, ki svoje delo opravljajo ljubiteljsko. Želja vseh poslank in
               poslancev Pozitivne Slovenije je, da ob spreminjanju zakonov v Državnemu zboru ne sme
               biti dvoma, da bi lahko bili v neskladju z ustavo.</p>
               <p>Zakonodajno-pravna služba je predloženi zakon proučila z vidika njegove skladnosti z
               ustavo in obstoječim pravnim sistemom ter dala pripombe k 2., 6. in 10. členu.
               Zakonodajno-pravna služba opozarja, da 6. člen novele zakona, v katerem je določeno,
               da je ponovna odločitev sveta fundacije dokončna in zoper njo ni možna pritožba, ni v
               skladu s pravili splošnega upravnega postopka. V 10. členu je bilo opozorilo
               usmerjeno na problem prehoda delavcev iz Fundacije za šport v Ministrstvo za
               izobraževanje, znanost in kulturo, kar za njih ni sprejemljivo. Z 2. členom spreminja
               10. člen zakona in s tem onemogoča posameznikom v naši državi, da so lahko imenovani
               v svet fundacije. Ta dikcija je po mnenju Zakonodajno- pravne službe ustavno sporna.
               V 3. členu se odvzema funkcija direktorja fundacije in se poslovodstvo prenese na
               predsednika. Leta 2007 je takratni minister dr. Zver profesionaliziral direktorja
               fundacije in tako je postal gospod Balent profesionalni direktor. Danes pa smo priča
               spremembi, ki ukinja direktorja fundacije in pristojnosti prenaša na
               neprofesionalnega predsednika, strokovne službe fundacije pa seli na Ministrstvo za
               izobraževanje, znanost, kulturo in šport, kjer pa je zgolj slučajno državni sekretar
               gospod Balent. Omenjena selitev strokovnih služb pod okrilje ministrstva je za
               Pozitivno Slovenijo sporna in predstavlja preveliko koncentracijo moči in daje
               možnost vpliva politike na delitev sredstev. Rešitve, ki jih ponuja amandma, so le
               blažitev slabega predloga omenjenega zakona, zato v Pozitivni Sloveniji ne moremo
               podpreti predlagane spremembe zakona. Obstoječi zakon je boljši od predlaganega,
               kljub temu pa bi ga bilo treba spremeniti. Naj navedem mnenje protikorupcijske
               komisije, ki sem ga dobil včeraj in govori ravno o tem, o protiustavnosti in možnosti
               korupcije. Komisija tudi tokrat predlaga Državnemu zboru in Vladi kot predlagatelju,
               da pristojna ministrstva in strokovne službe skupaj opravijo oceno dejanskega stanja
               in tako pripravijo celovit predlog prenove zakonske ureditve na področju delovanja
               obeh fundacij s ciljem v čim večji meri omejiti izpostavljena tveganja in seveda tudi
               možnost koruptivne dejavnosti.</p>
               <p>Zaradi navedenih razlogov poslanci Pozitivne Slovenije ne bomo podprli predlaganega
               zakona o Loteriji Slovenije. V nadaljevanju pa bom verjetno še kaj povedal o odgovoru
               protikorupcijske komisije. Hvala.</p>
            </sp>
            <sp xml:id="SDZ6-Redna-05-2012-07-11.sp9">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Slovenske demokratske stranke ima besedo gospa Mateja
               Pučnik.</p>
            </sp>
            <sp xml:id="SDZ6-Redna-05-2012-07-11.sp10">
               <speaker>MATEJA PUČNIK (PS SDS):</speaker>
               <p>Hvala lepa za besedo, spoštovani predsednik Državnega zbora. Spoštovani poslanke in
               poslanci, spoštovani minister!</p>
               <p>Predlagane spremembe in dopolnitve Zakona o lastninskem preoblikovanju Loterije
               Slovenije se nanašajo predvsem na sestavo Sveta Fundacije za financiranje športnih
               organizacij v Republiki Sloveniji, nezdružljivost funkcij članov Sveta Fundacije za
               šport, določitev trajanja mandata organov fundacije, ki določa o pritožbah zoper
               odločitve sveta fundacije, in na spremenjeno administrativno pomoč za delovanje
               Fundacije za šport. Vse te spremembe zakona so nujno potrebne in jih v Poslanski
               skupini Slovenske demokratske stranke podpiramo. S spremembami v Svetu Fundacije za
               financiranje športnih organizacij se bo zagotovila zastopanost tistih organizacij, za
               sofinanciranje katerih je bila fundacija primarno tudi ustanovljena. To so nacionalne
               športne zveze in s tem tudi neposredno zastopanost športnikov. Predlogi spremembe
               zakona so usklajeni in podprti na številnih srečanjih in posvetih s športniki z
               uporabniki športa s športnimi društvi. In prav z odprtimi listami kandidatov in
               neposrednimi volitvami se zagotavlja večja demokratičnost sestave sveta fundacije in
               s tem tudi pravičnejše razdeljevanje javnega denarja. Pomembno je torej, da o
               prioritetah v športu odločajo športniki, člani športnih zvez in strokovnjaki, ki
               preko neposrednih volitev uživajo največje zaupanje, ne pa ozke interesne skupine ali
               celo politika. S spremembami in dopolnitvami Zakona o lastninskem preoblikovanju
               Loterije Slovenije konec leta 2011 je bila za Fundacijo za financiranje invalidskih
               organizacij, torej FIHO, določena nezdružljivost funkcij članov fundacije, kar se
               sedaj s predlagano spremembo zakona določa tudi za člane Sveta Fundacije za
               financiranje športnih organizacij.</p>
               <p>V Slovenski demokratski stranki smo mnenja, da je prav, da se zaradi dodatnega
               nadzora pristojnega ministrstva racionalizacija poslovanja oziroma zmanjševanja
               stroškov in izboljšanje sodelovanja pri morebitnih spremembah podzakonskih aktov
               spreminja tudi administrativna pomoč za delovanje fundacije, ki se prenaša na
               pristojno ministrstvo. Strokovno službo in servis v svetu fundacije bodo izvajali
               uradniki na Ministrstvu za izobraževanje, znanost, kulturo in šport, kar dejansko
               pomeni manjše stroške administracije. V trenutni ureditvi mandat članov tistega
               organa, ki odloča o pritožbah zoper odločitve sveta fundacije, ni določen, kar je v
               nekaterih primerih omogočilo klientelistično ravnanje. To pa je v zadevah, ki so
               povezane z delitvijo finančnih sredstev, lahko nevarna bližnjica do netransparentnega
               ravnanja. Zato se s predlagano spremembo zakona, ki določa trajanje mandata organa
               pet let, v Poslanski skupini Slovenske demokratske stranke strinjamo.</p>
               <p>Spoštovani! Ker predlog zakona s sprejetimi amandmaji na matičnem odboru nikogar ne
               izključuje, ne Olimpijskega komiteja, ne Fakultete za šport, in ker bomo s temi
               spremembami zakon dejansko približali športu in uporabnikom športa, povečali
               demokratičnost športa in preprečili monopol ali kolizijo interesov znotraj fundacije,
               v Slovenski demokratski stranki predlog spremembe zakona podpiramo. Hvala lepa.</p>
            </sp>
            <sp xml:id="SDZ6-Redna-05-2012-07-11.sp11">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Socialnih demokratov ima besedo mag. Majda Potrata.</p>
            </sp>
            <sp xml:id="SDZ6-Redna-05-2012-07-11.sp12">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod predsednik. Spoštovane poslanke in poslanci, gospod
               minister!</p>
               <p>Strokovna in zainteresirana javnost opozarjata na podržavljanje športa. K takšnemu
               sklepu vodi dosedanje ravnanje vladne koalicije. Začelo se je z ustrahovanjem,
               nedokončanjem razpisa za projekt športnih panožnih šol ter informacijo o pomanjkanju
               sredstev za vrhunske športnike, zaposlene v državni upravi. Nadaljevalo se je s
               čiščenjem Strokovnega sveta za šport. Sočasno je potekalo dogovarjanje ministrstva o
               ustanovitvi nove športne zveze kot neke alternative motečemu Olimpijskemu komiteju.
               Sledi zmanjšanje sredstev za Olimpijski komite Slovenije, pospremljeno s cinično
               pripombo, da udeležba na olimpijskih igrah ni ogrožena, da pa bo zato kak turist manj
               v Londonu. Medtem pa se mrzlično pripravlja sprememba zakonodaje. Področje športa bo
               s sprejetjem današnje novele delovalo izrazito centralistično iz ene točke
               upravljanja, in sicer iz Ministrstva za izobraževanje, znanost, kulturo in šport.
               Nenavadno je, da si ena oseba, ki je hkrati na dveh funkcijah, na podlagi prve kot v.
               d. direktor prilagodi delovanje druge kot direktor. Isti akterji so v letu 2007
               izpeljali enak manever, le da v obrnjeni smeri. Tedanji sekretar na Ministrstvu za
               šolstvo in šport je po sprejetju novele, ko je Janševa koalicija uzakonila poklicno
               funkcijo direktorja Fundacije za šport, postal prav to. Vlada Republike Slovenije
               napoveduje nekatere spremembe krovnih aktov, kot sta zakon o športu in nova
               resolucija o nacionalnem programu za šport. Zato je neprimerno, da se pred tem
               parcialno posega v ta del civilno družbenega organiziranja športa. Če sem malo
               cinična, tako rekoč ukinitev Fundacije za šport bi bilo mogoče na podlagi ugotovitev
               Računskega sodišča celo podpreti, če ne bi šlo poleg podržavljanja športa še za
               manever, s katerim se bo poslovodni organ izognil odgovornosti. V zvezi s tem je
               predsednik Sveta Fundacije za šport sklical sejo sveta, na kateri naj bi razpravljali
               o odgovornosti direktorja, a je bila zaradi predvidene nesklepčnosti odpovedana.
               Obvestilo o odpovedi seje je menda posredoval ker direktor fundacije. V skladu s
               pravili fundacije, po 7. členu namreč, predsednik sveta predstavlja svet in vodi
               njegovo delo, torej tudi sklicuje in vodi seje. Direktor fundacije pa odgovornost za
               poslovanje fundacije vztrajno prenaša na svet. Toda 12. člen zakona pravi:
               "Poslovodni organ fundacije je direktor. Direktor organizira in vodi poslovanje
               fundacije, predstavlja in zastopa fundacijo in je odgovoren za zakonitost dela
               fundacije." In zato ta člen spreminjamo. To je bil leta 2007 tudi temeljni argument
               za profesionalizacijo direktorske funkcije. Sedaj vladajoča koalicija tako zlorablja
               zakonodajni postopek. Namesto da bi zamenjali direktorja, ki je delal slabo, ukinjajo
               mesto direktorja. Računsko sodišče je v reviziji poslovanja za leto 2010 ugotovilo
               spornost razdeljevanja sredstev fundacije v višini skoraj 4 milijone, kar znaša nekaj
               manj kot tretjino razdeljenih sredstev. Nekateri vidijo ukinitev direktorske funkcije
               zgolj kot manever za izogib odgovornosti. Predlagatelj se sklicuje na priporočila
               Komisije za preprečevanje korupcije, ta pa predlaga odložitev sprejetja predloga
               zakona. Zaradi vsega navedenega odložitev odločanja predlagamo tudi Socialni
               demokrati. Predlagatelj namreč ni odpravil najpomembnejših pomislekov
               Zakonodajno-pravne službe, niti ni pojasnil, zakaj vztraja pri predlogu, ki odstopa
               od pravnih norm. Razlogi za razlikovanje niso jasno obrazloženi, zato ni mogoče
               oceniti skladnosti z ustavo, ki zahteva enakost pred zakonom. Niti ni mogoče oceniti
               sorazmernosti takšnega razlikovanja. Rešitev, ko je ponovna odločitev fundacije tudi
               dokončna, je neskladna s pravili splošnega upravnega postopka. Prehod zaposlenih s
               fundacije na ministrstvo brez javnega natečaja po mnenju Zakonodajno-pravne službe ni
               mogoč oziroma bi morali to izjemo urediti z ustrezno dopolnitvijo zakona.</p>
               <p>Ali je treba navesti še več razlogov, zakaj je predlagana novela za Socialne
               demokrate popolnoma nesprejemljiva? Hvala.</p>
            </sp>
            <sp xml:id="SDZ6-Redna-05-2012-07-11.sp13">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Državljanske liste ima besedo mag. Truda Pepelnik.</p>
            </sp>
            <sp xml:id="SDZ6-Redna-05-2012-07-11.sp14">
               <speaker>MAG. TRUDA PEPELNIK (PS DL):</speaker>
               <p>Spoštovani predsednik, minister, kolegice in kolegi!</p>
               <p>S predlaganimi spremembami zakona se bo v Svetu Fundacije za financiranje športnih
               organizacij v Republiki Sloveniji zagotovila zastopanost tistih organizacij, za
               sofinanciranje katerih je bila fundacija primarno ustanovljena. To so nacionalne
               športne zveze.</p>
               <p>Odpravlja se pomanjkljivost o ureditvi mandatov članov organov fundacije, ki odločajo
               o pritožbah zoper odločitve sveta fundacije, spreminja se administrativna pomoč za
               delovanje fundacije, in sicer zaradi dodatnega nadzora pristojnega ministrstva,
               racionalizacije poslovanja oziroma zmanjšanja stroškov in izboljšanja sodelovanja pri
               morebitnih spremembah podzakonskih aktov fundacije. Tako kot za Fundacijo za
               financiranje invalidskih in humanitarnih organizacij v Republiki Sloveniji se tudi za
               Fundacijo za financiranje športnih organizacij v Republiki Sloveniji določa
               nezdružljivost funkcij članov sveta fundacije.</p>
               <p>Poslanci Državljanske liste bomo Predlog zakona o spremembah in dopolnitvah Zakona o
               lastninskem preoblikovanju Loterije Slovenije podprli. Hvala.</p>
            </sp>
            <sp xml:id="SDZ6-Redna-05-2012-07-11.sp15">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Slovenske ljudske stranke ima besedo gospod Mihael
               Prevc.</p>
            </sp>
            <sp xml:id="SDZ6-Redna-05-2012-07-11.sp16">
               <speaker>MIHAEL PREVC (PS SLS):</speaker>
               <p>Hvala lepa za besedo, gospod predsednik. Spoštovani kolegice in kolegi, spoštovani
               minister!</p>
               <p>Pred nami je novela Zakona o lastninskem preoblikovanju Loterije Slovenije, ki je v
               delu javnosti, kar sem sam osebno tudi pričakoval, povzročila pravi mali vihar, češ,
               da se s tem predlogom spremembe zakona podržavlja financiranje športa pri nas, da
               novela popolnoma ignorira zaslužne športne delavce, da se izloča vsa civilna družba
               iz fundacije za financiranje športnih organizacij in še kaj. To seveda ni res. S
               predlagano novelo zakona o lastninskem preoblikovanju Loterije Slovenije se želi
               vzpostaviti bolj uravnotežen, transparenten in ne nazadnje bistveno bolj demokratičen
               način izbire članov Sveta Fundacije za financiranje športnih organizacij, ki odloča o
               delitvi sredstev za tiste športne organizacije, športnike, trenerje, zaradi katerih
               je bila fundacija pravzaprav ustanovljena. Poleg tega se s predlagano novelo
               spreminjajo še pogoji glede nezdružljivosti članov sveta fundacije, določa se tudi,
               da bo administrativne naloge za fundacijo opravljalo Ministrstvo za izobraževanje,
               znanost, kulturo in šport. Predvideva se nepoklicno opravljanje funkcije predsednika
               sveta fundacije, ne nazadnje pa se določa tudi bolj uravnotežena sestava komisije za
               pritožbe.</p>
               <p>Bistvena sprememba, ki jo prinaša predlagani zakon, je torej nov način imenovanja
               članov sveta fundacije. Sedanji način imenovanja članov – ne moremo namreč reči
               "volitev", ker na volitvah vsak glas šteje – ko se na skupščini Olimpijskega komiteja
               Slovenije – Združenja športnih zvez odloča le o paketu kandidatov, ki gredo skozi
               sito izvršilnega odbora Olimpijskega komiteja, po mnenju poslancev Slovenske ljudske
               stranke ni ne transparenten, ne demokratičen, konec koncev pa tudi ne zagotavlja
               uravnotežene zastopanosti nacionalnih športnih zvez v svetu fundacije. Nedvomno je
               predlagani način imenovanja, po katerem bodo nacionalne in občinske športne zveze ter
               športniki in trenerji oziroma športni strokovnjaki sami izvolili 14 članov sveta
               fundacije, ki jih bo nato Strokovni svet Republike Slovenije za šport posredoval v
               imenovanje Državnemu zboru, precej bolj uravnotežen in demokratičen, kot je sedaj
               veljavni način.</p>
               <p>Na podlagi predlagane ureditve bodo na boljšem predvsem nacionalne športne zveze, saj
               bo njihov glas slišan in bo dejansko nekaj veljal. Za razliko od sedaj, ko imajo
               nekatere športne zveze na skupščini Olimpijskega komiteja Slovenije sicer pravico
               glasovanja, vendar je njihov glas vreden, če se izrazim v športnem žargonu, nič
               točk.</p>
               <p>Opozoriti bi želel tudi na dogajanje na zadnji skupščini Olimpijskega komiteja
               Slovenije, kjer se je glasovalo o kandidatih za člane Strokovnega sveta za šport.
               Glasovalo se je namreč o zaprti listi kandidatov, pripravljeni s strani Izvršilnega
               odbora Olimpijskega komiteja, medtem ko so bili ostali kandidati izločeni že pred
               oblikovanjem tako imenovane zaprte liste. Ob tem velja omeniti, da so 4 novoizvoljeni
               člani isti ljudje, ki so pred nekaj meseci ob velikem medijskem pompu odstopili s
               funkcije članov Strokovnega sveta za šport. Razlog njihovega takratnega odstopa je
               bilo nezadovoljstvo nad razrešitvijo dveh članov strokovnega sveta s strani Vlade,
               poleg tega naj bi bilo njihovo sodelovanje v strokovnem svetu zaradi domnevnih
               pritiskov močno oteženo. No, očitno tudi kratek čas celi rane, sicer se 4 izmed 5
               užaljenih odstopljenih članov strokovnega sveta po dobrem mesecu dni na Skupščini
               Olimpijskega komiteja Slovenije ne bi ponovno potegovali za mesta v Strokovnem svetu
               za šport – razumi, kdor more!</p>
               <p>Naj se vrnem k predlaganemu zakonu. Poslanci Slovenske ljudske stranke se nikakor ne
               strinjamo z nekaterimi, ki govorijo o pogromu slovenskega športa in njegovemu
               podržavljanju v primeru sprejetja predlaganih sprememb. Ravno nasprotno. Z novelo
               Zakona o lastninskem preoblikovanju Loterije Slovenije bodo največjo besedo pri
               razpolaganju s sredstvi, s katerimi se financira slovenski šport, imele športne
               organizacije in panožne zveze same, brez takšnih ali drugačnih posrednikov. Edino
               tako je po našem mnenju mogoče vzpostaviti uravnotežen sistem financiranja športa, ki
               bo našim sedanjim in bodočim športnim šampionom omogočil optimalne pogoje za
               doseganje vrhunskih rezultatov.</p>
               <p>V Poslanski skupini Slovenske ljudske stranke bomo zato predlagani zakon z veseljem
               podprli. Hvala.</p>
            </sp>
            <sp xml:id="SDZ6-Redna-05-2012-07-11.sp17">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine DeSUS ima besedo še gospa Marjana Kotnik Poropat.</p>
            </sp>
            <sp xml:id="SDZ6-Redna-05-2012-07-11.sp18">
               <speaker>MARJANA KOTNIK POROPAT (PS DeSUS):</speaker>
               <p>Spoštovani predsednik, spoštovane poslanke in poslanci, spoštovani minister!</p>
               <p>Predlagane spremembe in dopolnitve tega zakona so dvignile precej prahu v duhu
               prepričanja nekaterih, da bo nova ureditev pomenila podržavljenje športa oziroma
               podržavljenje nadzora nad sredstvi za delovanje slovenskega športa.</p>
               <p>Tudi v naši poslanski skupini smo imeli v zvezi z besedilom predlaganega zakona mnogo
               pomislekov in vprašanj, zlasti še v fazi osnutka besedila predloga zakona. Tako smo
               imeli pomisleke glede na to, da sta Fundacija za financiranje športnih organizacij in
               Fundacija za financiranje invalidskih in humanitarnih organizacij v svoji funkciji
               razdeljevanja sredstev, prejetih s strani Loterije Slovenije, praktično nekako
               identični instituciji, predlog zakona pa uvaja drugačno ureditev, kar se tiče
               nezdružljivosti funkcije članov sveta, pritožbenega organa in organizacije
               poslovodstva. Glede tega še vedno menimo, da so to področja, ki morajo biti identično
               urejena za obe fundaciji, zato pričakujemo spremembe tudi v ureditvi FIHO.</p>
               <p>Najbolj sporna sprememba naj bi bil odvzem pristojnosti Olimpijskemu komiteju za
               predlaganje v imenovanje v Državnem zboru sedaj sedmih članov v svet fundacije.
               Pristojnost predlaganja kandidatov za svet po novem namreč prevzema Strokovni svet
               Republike Slovenije za šport. Glede na to, da zakon in bodoča uredba zelo natančno
               predvidevata potek samega izbora kandidatov z izvolitvijo direktno iz nacionalnih
               športnih zvez in po ključu, ki določa, da so zastopane vse športne panoge, pri čemer
               volitve v sodelovanju izpeljeta Olimpijski komite in strokovni svet, v Poslanski
               skupini DeSUS nimamo bojazni, da bi šlo za politično kadrovanje. Bistveno je, da bodo
               kandidati za člane sveta fundacije voljeni neposredno s strani nacionalnih športnih
               zvez posameznih športnih panog. To pomeni, da se povečuje demokratičnost sestave
               sveta in uvaja višja stopnja zastopanosti organizacij, za financiranja katerih je
               bila organizacija ustanovljena. Pomembno je še dejstvo, da k demokratičnemu postopku
               pri sestavi sveta prispeva povečanje števila članov, ki prihajajo direktno s področja
               športa. Sedaj namreč Olimpijski komite sam predlaga 7 članov, po novem predlogu pa bo
               kar 10 članov s tega področja. Krepi se tudi članstvo iz vrst lokalne oziroma
               regionalne zastopanosti športa, dodaja pa se še predstavnik športnikov in športnih
               trenerjev. Kot je bilo zaslediti, tudi predstavniki športnih organizacij in poklicnih
               športnikov podpirajo spremembe, saj se zavzemajo za neposreden vpliv na odločanje pri
               razrezu finančnih sredstev in za uravnoteženo razdelitev.</p>
               <p>V Poslanski skupini DeSUS menimo, da je zakon primeren, zato ga bomo podprli. Hvala.
            </p>
            </sp>
            <sp xml:id="SDZ6-Redna-05-2012-07-11.sp19">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Končali smo s predstavitvijo stališč poslanskih skupin. Prehajamo na razpravo o členu
               in vloženih amandmajih. To razpravo bomo opravili na podlagi pregleda vloženih
               amandmajev z dne 10. julija 2012.</p>
               <p>V razpravo dajem 1. člen in oba amandmaja k 1. členu. Enega je vložila Poslanska
               skupina Pozitivna Slovenija in drugega Poslanska skupina Socialnih demokratov. Sedaj
               bi vas prosil, če se prijavite k razpravi. Prijava teče.</p>
               <p>Besedo dajem gospe Alenki Bikar, za njo je na vrsti gospa Mateja Pučnik.</p>
            </sp>
            <sp xml:id="SDZ6-Redna-05-2012-07-11.sp20">
               <speaker>ALENKA BIKAR (PS PS):</speaker>
               <p>Lep pozdrav. Spoštovane in spoštovani!</p>
               <p>Zopet se vsi strinjamo, da naj politika naj ne bi posegala v šport, tudi moje osebno
               mnenje je tako. Politika je dolžna ljudem zagotoviti pogoje, da se bodo lahko s
               športom ukvarjali, vrhunskim športnikom pa čim bolj kvalitetne pogoje za doseganje
               najboljših rezultatov. S tem se tudi jaz osebno strinjam in tudi stališče Pozitivne
               Slovenije je tako. Minister pravi, da samo enega člana predlaga Vlada, če sem prav
               razumela. Samo enega člana predlaga Vlada, strokovni svet pa potrdi tistih 14 članov
               nacionalnih panožnih zvez. Ampak strokovni svet sama Vlada sestavi, se pravi, da to
               ni res, da samo enega člana predlaga Vlada. Kaj me še moti? Zakon predvideva, da ne
               morejo biti člani Sveta fundacije za šport vsi tisti, ki imajo kakšno od odgovornih
               funkcij v športnih organizacijah ali društvih v Sloveniji, ki jih je več kot 7 tisoč.
               Se pravi, da bodo o denarju, ki se bo razdeljeval v športu, odločali funkcionarji ali
               kdo? Ne vem. Moje mnenje je, da naj bi o denarju, ki se bo delil v športu, odločali,
               sprejemali sklepe, tisti, ki se na šport spoznajo. Toliko za enkrat od mene. Hvala.
            </p>
            </sp>
            <sp xml:id="SDZ6-Redna-05-2012-07-11.sp21">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Mateja Pučnik, izvolite.</p>
            </sp>
            <sp xml:id="SDZ6-Redna-05-2012-07-11.sp22">
               <speaker>MATEJA PUČNIK (PS SDS):</speaker>
               <p>Hvala lepa za besedo, še enkrat.</p>
               <p>Opozicijski poslanci na predlog spremembe zakona vlagajo dva amandmaja, in sicer k 1.
               členu, ki govori o spremembi Sveta Fundacije za financiranje športnih organizacija.
               Prvi amandma predvideva kar črtanje tega člena, drugi amandma pa v bistvu ne prinaša
               tistih želenih sprememb. In takšen predlog, kot smo ga mi že amandmirali in sprejeli
               na matičnem odboru, je primeren in ustrezen, ker z njim dejansko ne posegamo v šport,
               ampak se zavzemamo za pravičnejšo zastopanost športnikov, za pravičnejše
               razdeljevanje finančnih sredstev. In v tem primeru ne govorimo o nekaj tisoč evrih,
               pač pa o nekaj 10 milijonih evrov javnega denarja. Ker je civilna družba prejemnica
               teh sredstev, ta sredstva nikakor ne morejo biti po domeno oziroma nadzorom enega ali
               več posameznikov. Z odprtimi listami, neposrednimi volitvami se tudi omogoča, da bodo
               v svet izvoljeni tisti ljudje, ki bodo zastopali širši interes športa. In ravno s
               predstavniki športnikov, sindikatov športnikov, odborov športnikov, Olimpijskega
               komiteja, s predstavniki trenerjev, nacionalnimi športnimi zvezami, pa ne samo s
               tistimi, ki se ukvarjajo z vrhunskim športom, ampak tudi s tistimi, ki se ukvarjajo s
               športom mladine in otrok, z vsemi temi predstavniki so od marca letos potekali
               pogovori, posveti in posvetovanja. Vsi ti so spremembe podprli, kar pomeni, da je
               dejansko na tem področju treba nekaj spremeniti.</p>
               <p>Predlog spremembe fundacije nikogar ne izključuje, kot to očita opozicija, ne
               Olimpijskega komiteja, ne Fakultete za šport. Navsezadnje so vse nacionalne športne
               zveze, ki so dale soglasje za spremembo, tudi članice Olimpijskega komiteja. Tudi
               Fakulteta za šport bo lahko participirala na volitvah, ne pa ne samo ljubljanska,
               tudi Pedagoška fakulteta iz Maribora in Fakulteta za kineziologinjo iz Kopra. V tem
               primeru nihče ne bo odrinjen. In prav je tako, saj vendar ravno tisti najvišji
               strokovnjaki, najbolj izobraženi strokovnjaki s področja športa prihajajo ravno s
               fakultet.</p>
               <p>Tudi očitki opozicije o podržavljanju športa so neupravičeni in neutemeljeni, saj se
               sama osebno ne spomnim, da bi bil šport kdaj sprivatiziran. To je v bistvu nesmisel,
               saj je država tista, ki prispeva za plače uslužbencev Olimpijskega komiteja in
               Združenja športnih zvez, prav tako daje v proračun Olimpijskega komiteja več kot 40 %
               neposrednih javnih sredstev, prav tako sredstev preko državnih podjetij. Tako bi na
               tem mestu težko govorili o podržavljanju športa. Sem pa prepričana, da bomo s
               spremembo zakona preprečili neprimerna javna obračunavanja, ki smo jih lahko preko
               medijev spremljali pred nekaj tedni, ko je tekel boj med Smučarsko zvezo Slovenije in
               Olimpijskim komitejem.</p>
               <p>Za konec. Amandmajev opozicije žal ne morem podpreti, ker je država tista in Državni
               zbor je tisti, ki je odgovoren za demokracijo v športu in ravno s to spremembo zakona
               glede sestave sveta fundacije, kot je zapisan zdaj, se vključuje tudi civilna sfera,
               spreminja se razmerje med posameznimi športnimi zvezami in Olimpijskim komitejem v
               korist prenosa vpliva na posamezne športne zveze, kar dejansko vodi v demokratizacijo
               športa, preprečuje se monopol posameznih akterjev in konflikt interesov znotraj
               fundacije. Hvala lepa.</p>
            </sp>
            <sp xml:id="SDZ6-Redna-05-2012-07-11.sp23">
               <speaker>PREDSEDNIK DR. GREGOR VIRANT:</speaker>
               <p>Gospod Franc Pukšič, za njim gospod Gašpar Gašpar Mišič.</p>
            </sp>
            <sp xml:id="SDZ6-Redna-05-2012-07-11.sp24">
               <speaker>FRANC PUKŠIČ (PS SLS):</speaker>
               <p>Hvala lepa, gospod predsednik. Kolegice in kolegi, minister!</p>
               <p>Z enim stavkom bi lahko povedali, kaj prinaša sprememba tega zakona o Loteriji. V
               enem stavku bi lahko rekli, da prinaša več vpliva vseh nacionalnih športnih zvez in
               manj vpliva politike. Ali drugače, prinaša denar za izvajalce, ne za funkcionarje.
               Seveda, kolegice in kolegi, ki tega zakona ne podpirajo, se borijo za to, da ostaja
               centralizacija takšna, kakršne so navajeni. Saj nekateri so bili blizu tega vrha in
               so odločali. Tako rekoč so bili pri koritu in so mlaskali iz tega korita. Jasno pa
               je, da so glas dvignili prav ti, ki od tega korita odpadajo. Po drugi strani pa
               dobivamo na desetine podpore temu zakonu. Od koga? Od izvajalcev. Lahko sem zelo
               konkreten, amandmaja Pozitivne Slovenije ne bom podprl, niti slučajno. V amandmaju
               Socialnih demokratov pa se kaže naklonjenost spremembi tega zakona, in to mi je všeč.
               Dalo se je to iz tega razbrati, ker očitno Socialni demokrati spoznavajo, da nas je
               centralizacija pripeljala na rob propada, in to na vseh področjih. In tudi na tem
               športnem področju je skrajni čas, ko je kriza, ko je treba varčevati, je treba
               varčevati pri tistih funkcionarjih, torej pri plačilu turizma, če se tako gremo, ker
               funkcije, ki jih opravljajo, vendarle naj bodo bolj častne in tisti naj to
               opravljajo, ki so si s svojim delom to zaslužili, ne pa tisti, ki na ta račun želijo
               služiti. Zato je ta predlog zakona, ki ga pripravljamo in sprejemamo, prava rešitev
               in nihče ne more reči, da je manj demokratičen, prav demokratičen način je to, kjer
               je 17 sestavljeno iz 14 plus 3. Torej 14 iz nacionalnih športnih zvez. Marsikatera
               panožna zveza predvsem iz periferije ni imela nobene možnosti v celotni zgodovini
               priti sploh blizu oziroma sploh predlagati koga, da bi stvari tudi nadzirala.
               Predsednik Športne zveze Maribor, zaslužni prof. dr. Alojz Križman, nam je rekel, da
               odločitve, ki so pred nami, so preveč pomembne za razvoj slovenskega športa v celoti,
               zato jih ni več mogoče voditi po že sedaj utečenih kvazi demokratičnih poteh. In
               kolegice in kolegi, kvazi demokratičnih poti bo pač tudi na ta način konec!</p>
               <p>Spomnim se leta 2005, ko sem bil državni sekretar za Slovence v zamejstvu in po
               svetu. Prej je bilo tako, da so štiri krovne organizacije dobile sredstva iz urada.
               Potem so tiste štiri krovne organizacije vsaka v svoji sosednji državi razdelile na
               stotine posameznih izvajalcev. No, takrat smo rekli, da več tako ne bo in smo
               pozvali, da so se posamezni izvajalci sami prijavili in smo mi v uradu odločali o
               tem, kako in kaj. Na začetku je bilo strahovito nezadovoljstvo prav vodstev krovnih
               organizacij, ker si jim pač odvzel škarje in platno oziroma ti si jim dal platno, oni
               so imeli škarje, in izredno zadovoljstvo izvajalca. In jasno, bistveno več denarja je
               priteklo tam, kamor je moralo. Vesel sem in se s predhodnico, s kolegico Alenko
               Bikar, absolutno strinjam, da denar mora priti med izvajalce. Ona je bila ena izmed
               tistih in še kako dobro ve, kaj vse je šlo narobe.</p>
               <p>Podprl bom predlagani zakon, amandmajem bom nasprotoval in prepričan sem, da je to
               smer, po kateri moramo nadaljevati. Hvala lepa.</p>
            </sp>
            <sp xml:id="SDZ6-Redna-05-2012-07-11.sp25">
               <speaker>PREDSEDNIK DR. GREGOR VIRANT:</speaker>
               <p>Gospod Gašpar Gašpar Mišič, za njim mag. Majda Potrata.</p>
            </sp>
            <sp xml:id="SDZ6-Redna-05-2012-07-11.sp26">
               <speaker>GAŠPAR GAŠPAR MIŠIČ (PS PS):</speaker>
               <p>Spoštovani predsednik, kolegice in kolegi!</p>
               <p>Obstoječe stanje je zagotovo boljše, kot ga ta novela zakona o lastninskem
               preoblikovanju Loterije Slovenije prinaša. Sprememba zakona ima en sam namen, in to
               je političen vpliv na delitev finančnih sredstev. To je mnenje, ne le moje, temveč
               tudi mnenje tistih, ki se na to področje bistveno bolje spoznajo. Poseganje v
               civilnodružbeno organizacijo športa na način, kot ga predvideva vladajoča koalicija,
               vodi v nedopustno politizacijo športa, povečevanje vpliva politike na področje
               športa. Prenos administracije in pristojnosti na Ministrstvo za izobraževanje,
               znanost, kulturo in šport pomeni podržavljanje športa, saj gre med drugim za odvzem
               pristojnosti Olimpijskemu komiteju. Res je, da se povečuje demokratičnost, kot je
               nekdo v predstavitvi prej omenil, vendar le-ta se sedaj iz civilnodružbene sfere
               demokratičnega odločanja seli v sfero političnega demokratičnega odločanja. V
               strokovni svet športa bodo izvoljeni tisti, ki bodo aktualni vladajoči koaliciji
               oziroma politiki všečni, in to na demokratičen način, kot ga poznamo v Sloveniji pri
               imenovanju v svete drugih javnih zavodov. Število, kot je omenil prej gospod Pukšič,
               število članov se sicer res povečuje, vendar številka ne pomeni, če jih je več, da bo
               odločanje tudi bolj pravično. Število članov ni pomembno, pomembna je apolitičnost in
               politična neodvisnost in strokovnost vseh članic in članov sveta. Vemo, kako smo
               imenovali v svet javnega zavoda RTV in podobno. Vsi člani, ki so bili izvoljeni pod
               pretežnim vplivom politike, tej politiki tudi nekako odgovarjajo oziroma vsaj javno
               mnenje je takšno. In že če vzbudimo v javnosti občutek, da so tisti, ki odločajo o
               tako pomembnem delu našega življenja, kot je področje športa, potem nekaj ni v redu.
               Politika bi morala čim dlje oziroma čim bolj se distancirati od te sfere, tako da
               državljanke in državljani ne bi imeli občutka, da se denar deli tako, kot je to všeč
               aktualni vladajoči politiki. To je problem. Glejte, četudi, gospod minister, vaš
               namen ni takšen, lahko da je vaš namen tudi pošten, vendar v javnosti se ustvarja tak
               občutek. Politika daje jasen signal. To je sporočilo, ki ga dajete naprej. Zato jaz
               mislim, da bi bilo dobro, da se politika ne vmešava tako direktno, kot se sedaj to
               predvideva, in ne vem, zakaj takšno hitenje spet na tem področju. Očitno tam, kjer se
               voha denar, želi tudi politika imeti čim bližje prste vmes.. Mislim, da to ni
               pravično in pravilno – področje športa mora biti neodvisno. Hvala lepa.</p>
            </sp>
            <sp xml:id="SDZ6-Redna-05-2012-07-11.sp27">
               <speaker>PREDSEDNIK DR. GREGOR VIRANT:</speaker>
               <p>Mag. Majda Potrata. Za njo gospod Jožef Kavtičnik.</p>
            </sp>
            <sp xml:id="SDZ6-Redna-05-2012-07-11.sp28">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod predsednik.</p>
               <p>Najprej naj povem znova, da razpravljamo o denarju, ki ni proračunski, ampak se steka
               kot delež iz loterijskih sredstev. To ni proračunski denar, to so izredna sredstva,
               ampak zdaj se bo odločanje o teh sredstvih selilo iz civilne sfere na Ministrstvo za
               izobraževanje, znanost, kulturo in šport, ker bo upravni aparat fundacije na
               ministrstvu tudi ne bo več direktor tisti, ki bo o tem odločal, ampak bo
               organiziranje deprofesionalizirano. To je prva stvar, ki jo je treba povedati.</p>
               <p>Druga stvar. Amandma, ki smo ga vložili, je domala enak tisti rešitvi, ki razporeja,
               katere športne zveze delegirajo v svet fundacije, le da je civilna družba tista, ki
               predlaga Državnemu zboru 13 članov, ne pa svet za šport 14 članov. Naj utemeljim
               zakaj. Poglejte, svet za šport je vladno posvetovalno telo. Da je to telo imenovano
               po volji vsakokratne vlade, naj pojasnim samo s tem, da je vlada razrešila 128 svetov
               in medresorskih delovnih teles in jih imenovala po svoje. Enako je razrešila celo
               tudi tiste člane sveta za šport, ki jih imenuje Olimpijski komite. Zato tisti, ki se
               škandalizirate nad tem, da je Olimpijski komite v svet za šport imenoval iste osebe,
               kot so bile prej, je samo znova potrdil njihovo zastopanost ali svojo voljo, ki jo je
               prvotno izrekel. Svet za šport je vladno posvetovalno telo, in to vladno posvetovalno
               telo bo Državnemu zboru izbralo 14 tistih, ki jih naj bi Državni zbor imenoval. Res
               bodo prišli predlogi na svet za šport, ampak svet za šport jih bo posredoval kot svoj
               predlog Državnemu zboru. Torej je dvojni filter. In zdaj, poglejte, tisti, ki
               pravite, da niti lokalne skupnosti ne bodo imele možnosti, vse to je v našem
               amandmaju zastopano. Tisto, še enkrat poudarjam, po čemer se ločuje naš amandma od
               vladne različice, je v tem, da je po našem civilna družba tista, ki posreduje
               predlog, po vladnem predlogu ali po koalicijskem, ki ga tako zelo trdno branite, češ,
               da je to najbolj demokratičen način, je pa vladno posvetovalno telo. Še razlika, na
               katero naj še opozorim, tu pod točko D, čeprav bi to morala biti točka Č, enega člana
               na predlog športnih trenerjev, na predlog drugih športnih strokovnjakov, pri čemer
               športni trenerji in drugi športni strokovnjaki sami izvolijo tega člana, namesto tega
               mi predlagamo, da bi bil predlagan v svet fundacije nekdo, ki bi ga imenovala
               Fakulteta za šport. Imamo torej naslovnika, ne razpršenih posameznikov, ko ne vemo,
               kdo bo kako ta postopek izpeljal, kdo bo tisti, ki bo predlagal mogoče spet kakšno
               društvo rejcev ovac ali kaj vem kdo. Gre preprosto za to, da so stvari prepuščene
               športni sferi, ki izobražuje za trenerje. No, mislim, da je v tem delu treba povedati
               še nekaj drugega. Če pogledate po Evropi, imajo tudi drugod za zastopanje civilne
               športne sfere organizirano podobno kot pri nas, olimpijski komite in zvezo športnih
               zvez, ali združujejo oboje ali imajo v manjšem delu nekateri olimpijski komite
               posebej in drugi zvezo športnih zvez posebej. To je ena od možnosti. Zanimivo je, da
               Nemci, na katere se radi sklicujemo, ravno zdaj športne zveze in olimpijski komite
               združujejo.</p>
               <p>Ko tako vehementno trdite, da bo povečana transparentnost razdeljevanja sredstev,
               sredstva, še enkrat povem, so loterijska sredstva in niso proračunska. Zdaj pa bo o
               njih odločal svet za šport, ker bo dobil to priložnost, da bo imenoval veliko večino,
               predlagal Državnemu zboru. Na ministrstvu sedi oseba, ki bo urejala te zadeve, in
               hkrati tudi vsi, ki o tem dajejo administrativno-tehnično podporno okolje. In še
               nekaj, edini pritožbeni organ je Fundacija za šport, ni drugega pritožbenega organa.
               Vse odločitve so dokončne. To je proti načelom upravnega postopka. Na to je
               Zakonodajno-pravna služba opozarjala in koalicija, ki je imela možnost na matičnem
               delovnem telesu to spremeniti, je to mirno spregledala in ni nobenega amandmaja
               vložila. Enako kot tudi ni vložila vsega tistega, kar je povezano še s prehodom
               uslužbencev s Fundacije za šport, ki ni državna institucija, tudi ni organ v sestavi,
               ampak naj bi bila neodvisen organ, neodvisna institucija. In zdaj bo to kar prešlo na
               ministrstvo brez razpisa. Če je to transparentnost, naj razume, kdor lahko!
               Hvala.</p>
            </sp>
            <sp xml:id="SDZ6-Redna-05-2012-07-11.sp29">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Jožef Kavtičnik. Za njim se je k besedi javil minister dr. Turk.</p>
            </sp>
            <sp xml:id="SDZ6-Redna-05-2012-07-11.sp30">
               <speaker>JOŽEF KAVTIČNIK (PS PS):</speaker>
               <p>Hvala lepa.</p>
               <p>Veste, saj smo spremljali delovanje Fundacije za šport v preteklosti in veliko
               dobrega je bilo s strani fundacije storjenega. Sredstva, ki jih je fundacija namenila
               športu za izgradnjo infrastrukture, za pospeševanje vrhunskega športa, za množičnost,
               so bila še kako dobro izkoriščena in dobro je bilo. Računsko sodišče je opozorilo
               samo na kriterije, da bi bilo treba kriterije dodelati. In danes smo priča takšnim
               spremembam, ki zagotovo ne gredo v prid demokratičnega odločanja in transparentnosti
               delitve sredstev.</p>
               <p>Poglejte, za 1. člen smo rekli, da naj se črta. Seveda, mi smo tudi proti temu, da se
               sploh ta zakon sprejme kot tak, ampak nismo pa proti temu, da bi se zakon začel
               spreminjati, ampak konkretno, strokovno in tako, da ne bo imela Zakonodajno-pravna
               služba takšnih pripomb, da je zakon protiustaven, in tudi protikorupcijska komisija,
               da ne bo imela pripomb, ki jih bom v nadaljevanju omenil.</p>
               <p>Strokovni svet daje mnenje oziroma daje celo predloge za imenovanje članov. Poglejte,
               tu imam magnetogram, ampak ne bom govoril o imenih, kjer piše, "SLS ima v strokovnem
               svetu vlade za šport svojega predstavnika, dr...." in tako naprej, "ki lahko marsikaj
               stori v smislu urejanja vašega perečega problema". To je konkretno, ko je kolega prej
               govoril o nekih konkretnih, pa nisem slišal.</p>
               <p>Poglejte, OKS je domena civilne sfere. Če ni komu všeč, kako OKS deluje, potem mora
               civilna sfera to spremeniti, tisti ljudje, ki se s športom ukvarjajo in ki želijo
               športu dobro. Sam sem 30 let delal v športu in nisem od tega živel. In še danes
               pomagam, če je treba. Vendar danes se kot politik seveda distanciram od takšnih in
               drugačnih funkcij, da mi ne bi kdo očital, da se politika vmešava v šport. In to je
               ta zgodba, kjer se mora vsak nekako videti in osredotočiti.</p>
               <p>Pa da ne bi kdo mislil, da ima kdorkoli od nas kaj proti ministru ali proti državnemu
               sekretarju, bom prebral mnenje Komisije za preprečevanje korupcije, ki sem ga dobil
               včeraj na moje zaprosilo, da naj protikorupcijska komisija da mnenje o tem predlogu
               zakonu, "mnenje Zakonodajno-pravne službe k predlogu 10. člena zakona o Loteriji
               Slovenije razumemo tudi kot del širšega problema nasprotja interesov in razlogov za
               sum kršitve določenega ravnanja z zakonskimi znaki korupcije po 1. točki 4. člena
               zakona o integriteti..." in tako naprej, "na katerega je komisija opozorila v zvezi z
               odločitvijo Vlade Republike Slovenije, ko je 15. 3. 2012 direktorja FŠO mag. Draga
               Balenta imenovala za v. d. direktorja Direktorata za šport na Ministrstvu za
               izobraževanje, znanost, kulturo in šport. Dejstvo, da mag. Balent v javnosti nastopa
               kot v. d. direktorja Direktorata za šport na ministrstvu in ga v tej vlogi prepoznajo
               tudi fizične in pravne osebe na področju športa, po mnenju komisije predstavlja
               okoliščine, v katerih zasebni interes uradne osebe vpliva ali ustvarja videz, da
               vpliva na nepristranskost in objektivno opravljanje njenih javnih nalog, kar so sicer
               zakonski znaki nasprotja interesov. Glede tega predlagana ureditev 10. člena zakona
               samo še dodatno potrjuje očitno namero predlagatelja, da zakonodajalec s sprejetjem
               tega predloga za nazaj potrdi, kar je predlagatelj že izvršil s tem, ko je namesto v.
               d. direktorja za šport imenoval direktorja FŠO in mu s predlogom 10. člena zakona
               prepustil, da FŠO na ministrstvo prezaposli še svoje administrativne sodelavce.
               Okoliščine, v katerih je zakonodajalec očitno postavljen zgolj v funkcijo, da za
               nazaj legalizira, kar je izvršilna veja oblasti že odločila, pri čemer njene
               odločitve same po sebi izražajo tveganje za korupcijo in nasprotje interesov, je po
               mnenju komisije v nasprotju s tem, kar je sicer zakonodajalec želel doseči, ko je v
               1. členu Zakona o integriteti opozoril na pomen krepitve delovanja pravne države tudi
               na področju zakonodajne oziroma normativne dejavnosti." Veliko je še tega. Tega si
               nismo mi izmislili. In danes tukaj, ko sprejemamo zakone, moramo paziti, saj smo vsi
               poslanci tu zavezani, da ne sprejmemo protiustavnosti, če je na to opozorila tudi
               Zakonodajno-pravna služba in če je na to opozorila protikorupcijska komisija. Vzemimo
               si čas, tako je na koncu tudi zapisano, še enkrat bom ponovil: "Komisija tudi tokrat
               predlaga Državnemu zboru in Vladi kot predlagatelju, da pristojna ministrstva in
               strokovne službe skupaj opravijo oceno dejanskega stanja in tako pripravijo celovit
               predlog prenove zakonske ureditve na področju delovanja obeh fundacij s ciljem v čim
               večji meri omejiti izpostavljanje tveganja." Poglejte, samo za to gre. Jaz verjamem,
               gospod minister, da niste tako pokvarjeni, da bi želeli zadevo tako spolitizirati.
               Ampak, poglejte, na to vse opozarja protikorupcijska komisija, na to opozarja tudi
               Zakonodajno-pravna služba. Česa se bojim? Da bodo letele pritožbe na Ustavno sodišče.
               Bojim se tega in potem se bo zakompliciralo – tista sredstva, ki bi jih morala
               fundacija dajati na teren športnikom, zvezam itd., bodo obstala, ker bo pritožba.
               Pritožba bo zadržala in kaj se bo zgodilo? Športniki, športni delavci oziroma šport
               ne bo dobil teh sredstev, ki jih nujno potrebuje. Resnično je, to so sredstva, ki so
               sedaj na razpolago, niso proračunska sredstva in z njimi se lahko še kako pomaga
               športu v tej pereči situaciji. Zato predlagam, počakajte in pripravite celovit zakon
               in ne hiteti in delati napak, kot so se sedaj pokazale v Zakonu o uravnoteženju
               javnih financ. Hvala.</p>
            </sp>
            <sp xml:id="SDZ6-Redna-05-2012-07-11.sp31">
               <speaker>PREDSEDNIK DR. GREGOR VIRANT:</speaker>
               <p>Besedo ima minister Turk.</p>
            </sp>
            <sp xml:id="SDZ6-Redna-05-2012-07-11.sp32">
               <speaker>DR. ŽIGA TURK:</speaker>
               <p>Hvala lepa, gospod predsednik.</p>
               <p>Oba amandmaja in večina teh razprav, predvsem s te strani, pravzaprav brani obstoječi
               sistem delovanja Olimpijskega komiteja in povezave s Svetom Fundacije za šport in
               razdeljevanjem teh sredstev. Kakšen pa je ta obstoječi sistem? Ta obstoječi sistem je
               ta, da neka večina v Olimpijskem komiteju izbere, določi, postavi odločujočo večino v
               Fundaciji za šport. Ta odločujoča večina v Fundaciji za šport odloča o tem, kdo,
               katere športne zveze bodo dobile sredstva. Te vesele športne zveze, ki dobijo
               sredstva Fundacije za šport, izberejo, postavijo odločujočo večino v Olimpijskem
               komiteju Slovenije. Skratka, imamo nek lep trikotnik ljudi, ki so med seboj
               pravzaprav drug z drugim zelo zadovoljni in očitno ste z njimi zadovoljni tudi vi. Če
               ima kdo kakšno pritožbo, obstaja komisija za pritožbe, v kateri ima večino – uganite
               kdo? – spet tista večina iz Olimpijskega komiteja Slovenije. Morda bi bila v vsem tem
               neka velika prednost, ker bi nekdo rekel, "ja saj res, tukaj ni nobene politike, to
               je neka popolnoma apolitična zadeva, je sicer neka velika srečna družina, ampak so
               nepolitični". Oprostite, jaz upam, da ni nihče tukaj tako naiven, da bi rekel, da je
               vrh Olimpijskega komiteja Slovenije pa nek eminenten primer nepolitičnosti tukaj v
               Republiki Sloveniji.</p>
               <p>S čim to sedaj zamenjamo, kaj je sedaj tisto, kar vi očitate, da bo nek enormen vpliv
               politike na vse to? Ta svet fundacije, ki odloča o sredstvih, odloča o sredstvih svet
               in ne direktor, ta svet fundacije bo demokratično izvoljen na odprtih volitvah s
               strani športnikov, odločujoča večina, torej vsi razen treh bodo izbrani na
               demokratičen način s strani športnikov. Da ne bi bilo nobenega dvoma v demokratičnost
               teh postopkov, smo zapisali, da bodo postopke za te izvolitve peljali skupaj – ja,
               res, vladni Strokovni svet za šport, ampak tudi Olimpijski komite Slovenije in tudi
               senat Fakultete za šport v Ljubljani. Ko bo to vse skupaj zbrano, bo formalni akt
               pisanja, poslanja pisma Državnemu zboru izvedel Strokovni svet za šport. Se pravi,
               nobene svobode, da bi koga kaj prebiral, izbiral nima.</p>
               <p>Gospod Kavtičnik, vi ste se večkrat zmotili in ste potem, ko ste brali pismo
               Računskega sodišča, pravilno povzeli, gospod Balent ni državni sekretar. Na nek način
               je srečna okoliščina, da gospod Balent ukinja svoje delovno mesto, ker če bi ukinjal
               delovno mesto kakega drugega, bi tudi ta oseba delala velik kraval, zakaj je to
               potrebno.</p>
               <p>Gospa Bikarjeva je omenila konflikt interesov. Vi ste tukaj poslanci in ste se v
               nekem trenutku odločili, da župan ne more biti poslanec, pa ni bilo, kako bi rekel,
               nobenih konkretnih obtožb, problemov, ampak zdelo se vam je, da tisti, ki so lahko
               prejemniki, neposredni funkcionarji, ki bodo prejemali sredstva, ki jih daje Državni
               zbor, ne morejo v tem zboru sedeti. In nekaj podobnega uvajamo tukaj. Tisti, ki so
               funkcionarji organizacij, ki bodo prejeli sredstva od fundacije, ne morejo v tej
               fundaciji sedeti. Strokovnjakov, ki pa lahko tej fundaciji strokovno pomagajo, je pa
               mimo funkcionarjev posameznih zvez, se boste strinjali s tem, še zelo veliko.</p>
               <p>Mislim, da je bilo, gospa Potrata, žaljivo do vseh drugih oddelkov na visokošolskih
               organizacijah, ki se ukvarjajo s športom, mimo ljubljanske fakultete za šport, zelo
               žaljivo, da ste jih primerjali z društvi za varovanje ovac.</p>
               <p>Kar se tiče pripomb Računskega sodišča. Ja, jih je treba pozorno prečitati. Predvsem
               Fundacija za šport jih mora seveda pozorno prečitati. Eden temeljnih očitkov, ki
               gotovo ima smisel, je, da so kriteriji premalo jasni, da so kriteriji premalo
               določeni. Ampak vendar je treba dati gospodu Balentu priznanje, da je on bil prvi, ki
               je sploh kakršnekoli kriterije postavil, da se je prej delalo pa čisto na pamet. In
               po tej poti je seveda treba iti naprej. In še enkrat, prebrati je treba ustanovne
               akte oziroma poslovnike teh organov, zakon in boste ugotovili, da o delitvi sredstev
               ne odloča direktor, direktor samo izvaja odločitve sveta fundacije. In če so pripombe
               v zvezi z napačnim delovanjem, potem se to nanaša predvsem na svet. Hvala lepa.</p>
            </sp>
            <sp xml:id="SDZ6-Redna-05-2012-07-11.sp33">
               <speaker>PREDSEDNIK DR. GREGOR VIRANT:</speaker>
               <p>Replika, mag. Majda Potrata. Potem pa razprava gospoda Jožefa Jerovška. Replika tudi
               gospod Kavtičnik. Najprej mag. Potrata, potem gospod Kavtičnik in potem Jerovšek.</p>
            </sp>
            <sp xml:id="SDZ6-Redna-05-2012-07-11.sp34">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod predsednik.</p>
               <p>Gospod minister, vam gre pripisati, da bi se jaz izrekala o Pedagoški fakulteti ali
               Filozofski fakulteti v Mariboru ali o Univerzi na Primorskem kot o društvu za rejo
               ovac.</p>
               <p>Društvo za rejo ovac je v mandatu prejšnje Janševe vlade v programski svet imenovalo
               člane. In ta moja pripomba je šla na to, da lahko po takem principu, po kakršnem
               deluje zdajšnja vlada, imenuje kdorkoli v imenu kogarkoli. Žaljivo pa je to, da vi
               jemljete pravico odločati o športu civilni sferi. O vsem drugem bom pa še
               razpravljala. Zato se mi ni treba opravičiti svojim nekdanjim kolegom na mariborski
               univerzi. Hvala.</p>
            </sp>
            <sp xml:id="SDZ6-Redna-05-2012-07-11.sp35">
               <speaker>PREDSEDNIK DR. GREGOR VIRANT:</speaker>
               <p>Gospod Kavtičnik, replika.</p>
            </sp>
            <sp xml:id="SDZ6-Redna-05-2012-07-11.sp36">
               <speaker>JOŽEF KAVTIČNIK (PS PS):</speaker>
               <p>Hvala lepa minister, da ste me popravili. Prišlo je do napake, vendar ne takšne, da
               bi bila vsebinska, torej direktor direktorata, ne državni sekretar. Kar se pa tiče
               kriterijev, veste, tudi prej so bili kriteriji, tako da ne bi mislili, da je
               fundacija prej delala brez kriterijev. Kriteriji so bili, so se pa dopolnili. In tako
               je tudi prav. Vendar še ne dovolj, to pa je ugotovilo tudi Računsko sodišče. In na
               kriterijih bi bilo treba nekaj narediti. Tukaj smo pa šli zdaj v zakon in ga delamo
               takšnega, kot je. In ni sprejemljiv za Zakonodajno-pravno služno in ni sprejemljiv za
               protikorupcijsko komisijo – na to mi opozarjamo ­– ne za nas, ne za Jožeta ali pa
               Petra ali kogarkoli tukaj v Pozitivni Sloveniji. Hvala.</p>
            </sp>
            <sp xml:id="SDZ6-Redna-05-2012-07-11.sp37">
               <speaker>PREDSEDNIK DR. GREGOR VIRANT:</speaker>
               <p>Gospod Jožef Jerovšek.</p>
            </sp>
            <sp xml:id="SDZ6-Redna-05-2012-07-11.sp38">
               <speaker>JOŽEF JEROVŠEK (PS SDS):</speaker>
               <p>Hvala lepa. Spoštovani!</p>
               <p>Skupno obema amandmajema, o katerih trenutno razpravljamo, je boj za ohranitev
               položajev in privilegijev za politično opcijo, ki je trenutno v opoziciji. Skozi
               Olimpijski komite je ali pa je politična opcija imela – in še ga ima – enega
               najmočnejših vzvodov vplivanja na dogajanja v družbi. Zaradi tega ob vseh očitkih,
               opazkah, ki smo jih že slišali, sem samo čakal, da bo kdo obtožil, da vlada in
               sedanja koalicija s spreminjanjem tega zakona odpira ideološke teme. Čeprav dejansko
               to je ideološka tema, kajti ideologija je temeljno vezivo, ki nekatere najvplivnejše
               člane Olimpijskega komiteja in najbolj trajne in večne opredeljuje. Zaradi tega je ta
               boj, ta izjemen boj za ohranitev teh privilegijev razumljiv s stališča družbe in
               športnikov, za katere se vse te inštitucije vsaj pro forma zavzemajo, pa je dobro, da
               se tu nekaj spremeni. Vemo, da v institucijah, ki so leta in leta in desetletja
               nespremenjene, tako organizacijsko kot kadrovsko, da je to velika priložnost za
               klientelizem, ki se prej ali slej pojavi in ga je tudi okoli Olimpijskega komiteja
               ogromno. Dejstvo je, da je Olimpijski komite po teh svojih večnih članih, ki so člani
               neformalnega dvora okrog stricev iz ozadja, kot se je gospod Židan pred volitvami
               izrazil za nekatere, da je to izjemna relikvija te ideologije in te politike, ki je
               trenutno v opoziciji. Naloga nas poslancev pa je, da denar ki se deli iz loterijskih
               sredstev, to so javna sredstva, ker to najbolj demokratično prispevajo državljani, da
               čim več tega denarja usmerimo v razvoj športa, v podporo športnikom. Saj v
               Olimpijskem komiteju je mnogo bivših športnikov, ampak vse je že tako
               instrumentalizirano, da se stori in naredi točno tisto, kar je tudi politično
               požegnano in ne od kogarkoli, ampak od politike. Zaradi tega je očitek, da se zdaj
               politika vmešava, brezpredmeten. S tem se prav gotovo zmanjšuje vpliv politike, ker
               vsaj v tem obdobju verjamem, da bo ta svet prevetren, da bodo športne zveze poslale,
               ker imajo po novem priložnost, sposobne ljudi, ki bodo odločali v interesu športa.
               Glejte, zaradi tega je ta očitek o podržavljanju nemogoč in predstavljanje
               Olimpijskega komiteja kot ne vem kakšne civilne družbe. Formalno ja. Neformalno pa je
               to izrazito politični organ, ki verjamem ali pa sem prepričan, da skoraj v nobeni
               državi, ki je nastala po razpadu totalitarnih sistemov, ni ohranil toliko znakov
               prejšnjega režima. In kot je prej prostodušno priznal gospod Mišič, dežurni gasilec
               za tekoče zadeve v tem parlamentu, kot se je sam proglasil, ko je rekel: "Res je, da
               bo bolj demokratično, res je, da bodo bolj demokratične volitve." Ampak, to je zanj
               nesprejemljivo, če je bolj demokratično. Važni so interesi, važni so privilegiji,
               važni so politični cilji njegove opcije. Vidite, na tak način poslanci ne bi smeli
               nastopati. Zavzemati bi se morali trajno za demokratične spremembe na vseh sferah, v
               športu in vsepovsod, kajti le na ta način bi v tej družbi lahko preprečili za naprej
               takšne silne anomalije, kot so se dogajale v bankah, kjer skoraj isti strici odločajo
               že 20 let, kot tudi v Olimpijskem komiteju. Isti vplivajo iz ozadja. In vidite, kaj
               se je zgodilo v naših bankah: milijardne luknje. In mi vse skupaj danes resnično
               rešujemo, tudi ta zakon in ta rešitev je del rešitve. Zato so vaši očitki o
               politizaciji, o netransparentnosti zavajanje ljudstva. To je zavajanje ljudstva. In
               tudi sedanji zakon glede volitev in izključenosti nekaterih oseb, ki ne morejo biti
               voljene v ta svet fundacije, v veliki meri izključuje konflikt interesov, ki ga
               sedanji olimpijski komite, ki je odločal, ni izključeval. In tam je polovica ljudi,
               ki so v konfliktu interesov glede odločanja o denarju. Ampak to vam ustreza, tukaj ne
               vidite konflikta interesov. Zakaj niste za konkretne ljudi pisali na korupcijsko
               komisijo, ali so v konfliktu interesov ali niso. To bi bilo za ljudi zanimivo in bi
               videli, kaj bi dobili. Ja, ja, predmet je ta zakon, samo ni pa vaš predmet dobra
               rešitev.</p>
               <p>Vaš predmet, vaš cilj je ohraniti, zabetonirati za vse večne čase privilegije in
               politično podzemlje, ki to državo pripelje skozi banke, skozi Olimpijski komite in še
               katere druge institucije tako daleč, kot je dejansko prišla. Hvala.</p>
            </sp>
            <sp xml:id="SDZ6-Redna-05-2012-07-11.sp39">
               <speaker>PREDSEDNIK DR. GREGOR VIRANT:</speaker>
               <p>Še enkrat odpiram možnost za prijavo.</p>
               <p>Besedo ima mag. Majda Potrata.</p>
            </sp>
            <sp xml:id="SDZ6-Redna-05-2012-07-11.sp40">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>Zakaj trdim, da gre za podržavljanje športa. Povedala sem, da so sredstva iz
               loterijskih prispevkov, da to vplačujejo državljanke in državljani, ampak zdaj bo o
               tem denarju, ker mi gospod minister vneto odkimava, ko govorim, da bo pravzaprav svet
               za šport tisti, ki bo filter in bo opravil izbiro izmed prispelih predlogov. V
               četrtem odstavku, ki je postavljen za tretjim, to je novi četrti odstavek, to je bilo
               na matičnem delovnem telesu sprejeto, je tako, izbor štirinajstih predlogov članov
               Sveta Fundacije za financiranje športnih organizacij v skladu z določili tretje
               alineje, ker ta je štirinajst članov prejšnjega odstavka, ki jih nato v imenovanje
               Državnemu zboru predlaga strokovni svet. Tisti, ki govorite, da ne gre za paketni
               predlog, gre. Državni zbor bo dobil predlog štirinajstih, ki ga bo strokovni svet za
               šport posredoval Državnemu zboru. In da bo stvar še boljša, izbor poteka po postopku,
               ki ga določi Vlada Republike Slovenije z uredbo. Vlada določi postopek, Strokovni
               svet za šport je tisti, ki Državnemu zboru štirinajst predlogov posreduje, pritožbeni
               organ, tričlanska komisija, ki dokončno sklepa o pritožbah, imenuje jo minister, tako
               da vidimo, kako ima ministrstvo v bistvu vse niti v svojih rokah. Zato govoriti o
               tem, kaj bo in kako bo imela civilna družba možnost vplivati in odločati, je zame
               pisano v pesek. Imamo lahko različne predstave o tem, kako kakšna civilna družba
               deluje ali kako ne. Ampak potem je treba to reševati na drug način. Saj se spomnite
               morebiti izjave ministra Zvera, da pač ni bilo mogoče zamenjati predsednika
               Olimpijskega komiteja, ki mu ni bil po volji. Ampak to so stvari, ki jih ureja
               civilna športna sfera sama zase. In posebej poudarjam, gre za Olimpijski komite –
               Združenje športnih zvez, in na njih je, da to urejajo. Civilna družba se mora urejati
               po svoje. Naj opozorim na popoln absurd tega zakona. Zakon v 10. členu določa, kako
               fundacijo upravlja svet. In je svet FIHA postavljen in je Svet Fundacije športnih
               organizacij postavljen. Ampak potem pa se začnejo razlike.</p>
               <p>V 11. členu je svetu fundacije pripisano, kaj vse opravlja. V 12. členu pa piše, da
               je poslovodni organ funkcije direktor. Mi pa sedaj s tem zakonom direktorja ukinjamo
               in bo FIHO deloval drugače, kot bo delovala Fundacija za šport. Dve fundaciji, ki
               zajemata sredstva iz istega vira, bosta upravljani in delovali na različne načine. Če
               je to pametno, če je to dobro, če je to enakopravno, potem spet ne vem, v katerem
               svetu živim. Ali si je Ministrstvo za delo, družino in socialne zadeve pravico, da bo
               pritožbeni organ, da bo upravljalo vse, da bo zaposlene prevzelo? Ni. Ministrstvo za
               izobraževanje, znanost, kulturo in šport si je pa to pravico vzelo. In še enkrat
               opozarjam. Gre za izrazit konflikt interesov. In gre za izogibanje odgovornosti. Do
               sedaj je poklicni direktor fundacije spretno prelagal odgovornost na svet fundacije.
               Ampak za zakonitost delovanja je po pravilih odgovoren direktor. Jaz bi vam pa lahko
               povedala, česa vse direktor ni delal, pa bi moral delati, kako smo dobivali pravila
               in kako so bile spremembe posredovane. Marsikaj bi se na račun tega dalo povedati,
               kar je bilo v preteklosti narejenega, če že govorimo o slabostih ene ali druge
               organizacije. Ampak ko hočemo zadeve urejati, bi bilo smiselno prisluhniti zlasti
               predlogu protikorupcijske komisije, ki opozarja na neustreznost rešitve, ki je sedaj
               tu. In ne pozabiti, kdo je pripravljal predlog. Sedaj lahko koalicijski poslanci
               govorijo, s kolikimi je bil pogovor opravljen, tudi o kakšnih pismih je mogoče
               govoriti, tudi o tem, kaj kdo komu obljublja. Ampak treba je gledati, kaj je v zakonu
               napisano. In tako, kot je napisano, je za Socialne demokrate slabo. Menimo pa, da če
               se pripravljamo k spremembam, potem morajo biti te spremembe v resnici pretehtane in
               bi moral iti zakon po rednem postopku, bi morala biti opravljena splošna obravnava in
               potem bi se na očeh javnosti pokazalo, kaj kdo misli, kdo je bil vprašan, kdo ni bil
               vprašan, pa kako bi športna sfera želela imeti stvari urejene. Sedaj se pa moramo
               samo na posredna poročila o tem zanašati. Hvala.</p>
            </sp>
            <sp xml:id="SDZ6-Redna-05-2012-07-11.sp41">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Mirko Brulc, pripravi naj se mag. Branko Grims.</p>
            </sp>
            <sp xml:id="SDZ6-Redna-05-2012-07-11.sp42">
               <speaker>MIRKO BRULC (PS SD):</speaker>
               <p>Lepo pozdravljeni!</p>
               <p>Kolega Kavtičnik je idealist, ker misli, da ta predlog ne bo sprejet, ker je
               protiustaven. Taka ocena v tem parlamentu ne velja nič. Mi smo sprejemali vrsto
               dokumentov, ki so bili eklatantno protiustavni. Ta koalicija lomasti po vseh porah
               družbenega življenja. Danes je to samo en majhen segment kjer želi, recimo,
               Ministrstvo za šport imeti vso moč in vplivati na delitev sredstev, ki so zbrana iz
               loterijskih virov – ne proračuna, ampak loterije. Če bi šlo za proračunska sredstva,
               potem je to nekaj drugega. Kdaj se boste odločili, da boste skoncentrirali sredstva,
               recimo, od vstopnic za športne prireditve in o tem odločali na Ministrstvu za šport
               in tako dalje?</p>
               <p>Jaz vem, da je vaša rakrana v vrhu Olimpijskega komiteja, kot je bilo rečeno. Ampak
               vem tudi, da imate pripravljen lustracijski dokument, ki ga bodo te dni dobile ostale
               koalicijske partnerice. Takrat pa ne boste šli po segmentih, ampak frontalno čez vse
               in boste naredili, kar boste hoteli. To je zanimiv dokument, ki bo dvignil lonec do
               plafona, pritisk v državi bo tako močan, da se bo zgodilo res nekaj hudega. Ampak
               Zakonodajno-pravna služba pove svoje, protikorupcijska komisija svoje in vi greste
               kar naprej, naprej, naprej. Jaz bom ta amandma, ki ga je pripravila Poslanska skupina
               Socialnih demokratov, podprl, ker mislim, da je samo to rešitev, ne pa neko
               prevzemanje moči nad prav vsemi segmenti te družbe, kajti tudi vaše vladanje ne bo
               trajalo večno, bo pa težko popraviti to, kar sedaj sprejemamo brez naše podpore.
               Hvala.</p>
            </sp>
            <sp xml:id="SDZ6-Redna-05-2012-07-11.sp43">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima mag. Branko Grims. Pripravi naj se gospod Samo Bevk.</p>
            </sp>
            <sp xml:id="SDZ6-Redna-05-2012-07-11.sp44">
               <speaker>MAG. BRANKO GRIMS (PS PS):</speaker>
               <p>Hvala. Vsem prav lep pozdrav!</p>
               <p>Vedno je dobro, kadar se razvije malo humorja v Državnem zboru in zanimivo je, kako
               nekateri zelo radi opozarjajo, kadar kdo reče, da je kaj protiustavno, potem pa sami
               isto naredijo. V pravu je tako, da nekaj lahko rečemo, da je očitno protiustavno, če
               pa je res protiustavno, pa mora o tem odločiti Ustavno sodišče. In zato tako
               lahkotnih obtožb, kot smo jih slišali zdaj, ne gre dajati z levo roko.</p>
               <p>Tisto, kar je pa najbolj zabavno na tej današnji seji, pa ne samo na tej, je pa
               situacija v slovenski civilni družbi. Ko kadarkoli pridemo do razprave o civilni
               družbi v Sloveniji, se ponuja kot vrednota simbol gospoda Janeza Kocijančiča. Veste,
               gospod Janez Kocijančič je pa bivši predsednik politične stranke. To pomeni, da vse
               tisto, kar smo zdaj slišali kot opozorila, kako bo politika posegla v šport in
               podobno, je čisto navadno sprenevedanje. Politika je tam vedno bila v Sloveniji in
               tam je globoko zažrta v vse pore slovenskega športa. In pred tem se sprenevedati,
               nima nobenega smisla. Zaradi tega je edini kriterij, ki bi moral biti pred nami, kako
               razdeliti transparentno razpoložljiva sredstva, da bodo v korist športu in
               športnikom, da bodo v korist Sloveniji kot celoti. To bi moral biti temeljni
               kriterij. In če gremo po tem kriteriju, je vladni predlog ustrezen, amandma poslanske
               skupine SD pa ne, ker nas vrača nekam v stanje, ki ni dobro, ki ni transparentno, ki
               je politično bolj pod krinko civilne družbe, kot je politika sama. In to ni dobro ne
               za šport ne za Slovenijo kot celoto.</p>
               <p>Iz tega razloga tega amandmaja ne bom podprl.</p>
            </sp>
            <sp xml:id="SDZ6-Redna-05-2012-07-11.sp45">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Gospod Samo Bevk ima besedo. Gospod Jožef Kavtičnik naj se, prosim, pripravi.</p>
            </sp>
            <sp xml:id="SDZ6-Redna-05-2012-07-11.sp46">
               <speaker>SAMO BEVK (PS SD):</speaker>
               <p>Hvala za besedo, gospa podpredsednica. Spoštovani zbor!</p>
               <p>Po mnenju mojega poslanskega kolega Jožeta Jerovška je lahko prav vsaka tema
               ideološka tema in sproži ideološki boj, celo razprava o delitvi loterijskih sredstev.
               Jaz bom podprl amandma poslanske skupine Socialnih demokratov k temu členu zakona, bi
               pa rad povedal, da je Fundacija za šport zelo pomembna in vplivna ustanova. Deluje od
               leta 1998 in v tem času so se povečala sredstva za slovenski šport za 15-krat.
               Povečalo se je tudi število izvajalcev za 12-krat. V vsem tem obdobju je financirala
               Fundacija za šport skoraj 3 tisoč 400 programov in razdelila nekaj več kot 55
               milijonov evrov. Se pravi, da gre za zelo pomemben segment za zelo velika sredstva.
               Na letni ravni se jih obrne okoli 9 do 13 milijonov in o teh sredstvih teče razprava,
               kdo ta sredstva obvladuje. Ko vidimo v tem predlogu zakona, da bo Strokovni svet za
               šport, ki bo predlagal 14 članov sveta fundacije, imel prevladujoč vpliv, in ko na
               internetu odtipkaš Strokovni svet za šport, se ti odpre vladni državni portal
               Republike Slovenije in med notranjimi organizacijskimi oblikami delovanja Vlade je
               navedeno tudi delovno telo Strokovni svet Republike Slovenije za šport. Služba, ki
               opravlja strokovno-administrativne naloge za ta Strokovni svet Republike Slovenije za
               šport, pa je prav Ministrstvo za izobraževanje, znanost, kulturo in šport. Se pravi,
               da dejansko gre za to, da bo imela Vlada Republike Slovenije odločujoč ali pa
               izključen vpliv ne samo na delitev proračunskih sredstev, ampak tudi na delitev
               sredstev, ki se zberejo iz naslova Loterije Slovenije.</p>
               <p>Mislim, da je to nedopustno, zato takega zakona ne bom podprl. Hvala lepa.</p>
            </sp>
            <sp xml:id="SDZ6-Redna-05-2012-07-11.sp47">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Jožef Kavtičnik.</p>
            </sp>
            <sp xml:id="SDZ6-Redna-05-2012-07-11.sp48">
               <speaker>JOŽEF KAVTIČNIK (PS PS):</speaker>
               <p>Hvala lepa.</p>
               <p>Potrdilo se je to, kar smo slutili – da gre v bistvu za prevlado oziroma za boj med
               OKS in ministrstvom. Danes smo tudi poslance koalicije slišali, kako nevzdržno je, da
               je "nekdo bivši". Vsi smo bivši, ki smo še živi, veste. Vsi smo bivši in smo nekaj
               delali. Pomembno je, kaj smo zdaj in kaj smo naredili. Olimpijski komite Slovenije,
               ki združuje nacionalne panožne zveze, športne zveze in tako naprej, je v letih
               osamosvojitve pomagal športu do neslutenih višav in do prepoznavnosti Slovenije
               skupaj s športniki do take mere, kot si lahko gospodarstvo samo želi. To pomeni, to,
               kar se je do sedaj delalo, je bilo dobro. In zdaj hočemo to dobro uničiti. Bom
               prebral samo naslednje: "V skladu s pravili OKS so člani OKS – Združenja športnih
               zvez naslednji: nacionalne panožne športne zveze, včlanjene v mednarodne federacije
               športov, vključene v program olimpijskih iger, nacionalne panožne športne zveze,
               vključene v mednarodne federacije športov, ki jih priznava Mednarodni olimpijski
               komite, nacionalne panožne športne zveze, vključene v mednarodne federacije športov,
               ki so članice Sportaccord, občinske športne zveze, zamejska športna združenja ter
               druge športne zveze in športne organizacije." Poslušajte, ali se smejimo vsem tem
               ljudem, ki delajo, ki želijo imeti neko organizacijo, in jim rečemo, da niso sposobni
               in da bo to sedaj prevzelo ministrstvo in bo ministrstvo dirigiralo in povedalo, kako
               se neke zadeve ustvarjajo in delajo?! Poglejte, ta boj med ministrstvom in OKS lahko
               pripelje do tega, da bo izgubil samo šport. In tega se mi bojimo. Nič ne govorim, da
               je vse kristalno čisto, in ne dam za nobenega roko v ogenj na OKS, ampak to morajo
               urediti tisti, ki združujejo OKS, tisti, ki ga imenujejo, in tisti, zaradi katerih je
               OKS bil formiran in se je ustanovil. Ne pa politika, ministrstvo ali ne vem kdo, ki
               si vzame to za pravico.</p>
               <p>Govorilo se je tudi o kriterijih. Seveda, kriterije je treba spremeniti. Zakon, kot
               sem že prej povedal, je treba spremeniti, tako kot zakone spreminjamo in
               dopolnjujemo, vendar na boljše, prosim vas, ne na slabše! In če na to opozori
               Zakonodajno-pravna služba, če na to opozori protikorupcijska komisija – pa ne dajati
               glave v pesek, da ne rečem, kaj bo potem ven gledalo!</p>
               <p>Še enkrat tistim, ki se tako vehementno borite, da je prej bila politika, sedaj pa
               ne. Imam tukaj, ampak ne bom govoril o imenih: "SLS ima v Strokovnem svetu Vlade za
               šport svojega predstavnika dr. ..., ki lahko marsikaj spodbudi v smislu urejanja
               vašega perečega problema." To je napisano in je bilo pomotoma poslano na nek mail. O
               imenih pa ne bom govoril, lahko pa ministru pokažem, kar bom tudi storil, pa tudi to
               mnenje, ki sem ga dobil včeraj od protikorupcijske komisije. Hvala.</p>
            </sp>
            <sp xml:id="SDZ6-Redna-05-2012-07-11.sp49">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Vidim, da trenutno ni nobenega razpravljavca več. Morda želi še kdo razpravljati?
               Vidim, da je še interes, zato ponovno odpiram razpravo o vloženem amandmaju k 1.
               členu. Prosim za prijave.</p>
               <p>Zaključujem prijavo, vidim, da so trije prijavljeni. Prvi ima besedo gospod Srečko
               Meh, pripravi naj se gospod Mihael Prevc.</p>
            </sp>
            <sp xml:id="SDZ6-Redna-05-2012-07-11.sp50">
               <speaker>SREČKO MEH (PS SD):</speaker>
               <p>Hvala lepa, gospa podpredsednica. Gospod minister, spoštovane poslanke in
               poslanci.</p>
               <p>Ko je Franc Pukšič govoril o tem, da smo z dosedanjo organiziranostjo športa
               pripeljali zadevo do roba prepada, potem trdim, da je ta rešitev korak naprej. Da je
               slaba in da pelje v to, da se bodo rezultati, ki bodo posledica tudi tega, kar danes
               mi tukaj sprejemamo, pokazali tudi na rezultatih športa. In na to vas opozarjam,
               gospod minister in vas, gospe in gospodje, poslanke in poslanci, da so rezultati
               športa danes dobri, najbrž iznad nivoja, ki si ga lahko takšna država, po velikosti
               seveda, sploh upa. Smo v svetovnem merilu prepoznavni in resnično športna nacija,
               vključno z menoj, ki se s športom pravzaprav malo ukvarjam. Zato bi rad rekel, da
               tukaj, ko vsi govorimo o organiziranosti, se ne šalimo, kot je eden od mojih
               predgovornikov govoril, ampak govorimo izjemno resno kot odgovorni ljudje. In če je
               bil danes imenovan spoštovani predsednik Olimpijskega komiteja, potem je treba
               povedati, da je bil ta predsednik Olimpijskega komiteja predsednik pri prav vseh
               vladah, odkar imamo samostojno Slovenijo, in da je lahko kot predsednik v enem delu
               tudi stranke tudi takrat bil predsednik Olimpijskega komiteja. To pomeni, da imamo
               tudi politiki pravico biti predsedniki tistih institucij, ki niso v nasprotju z
               interesi, in da so rezultati znotraj posamezne asociacije tudi demokratični procesi,
               ki se odvijajo – in tega predsednika so izvolili športniki in športnice oziroma
               tisti, ki sestavljajo sam Olimpijski komite.</p>
               <p>Ampak, gospa podpredsednica, gospod Jožef Kavtičnik je danes povedal dve stvari, ki
               sta izjemno problematični za današnjo razpravo in odločanje. Prvič, da je
               protikorupcijska komisija povedala, da je lahko ta rešitev v nasprotju, da lahko
               otežuje samo delovanje. In drugič, da je tudi Zakonodajno-pravna služba imela
               pripombe. Zato dajem proceduralni predlog, da se ta točka prekine, da se uskladi
               stališče protikorupcijske komisije, da danes niso pogoji, da bi lahko o tem odločali
               in če smo danes zjutraj govorili na komisiji za preprečevanje, da spoštujemo
               poslovnike, da spoštujemo naš pravni red, potem ga spoštujmo tudi danes pri odločanju
               o tej točki dnevnega reda. Hvala lepa.</p>
            </sp>
            <sp xml:id="SDZ6-Redna-05-2012-07-11.sp51">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa, gospod Srečko Meh.</p>
               <p>V zvezi z vašim proceduralnim predlogom v tem trenutku kljub vašemu strokovnemu
               razmišljanju oziroma verjetno tudi političnemu, v povezavi s strokovnimi navedbami
               protikorupcijske komisije in Zakonodajno-pravne službe, nimam vzvoda niti po
               poslovniku, da bi zaradi tega prekinila sejo. Lahko pa pred glasovanjem, če boste
               ocenili, si vzamete čas še za posvetovanje, in tudi mi, če bo treba, preverimo.</p>
               <p>Nadaljujemo z razpravo, in sicer je na vrsti gospod Mihael Prevc. Pripravi naj se
               gospod Matjaž Zanoškar.</p>
            </sp>
            <sp xml:id="SDZ6-Redna-05-2012-07-11.sp52">
               <speaker>MIHAEL PREVC (PS SLS):</speaker>
               <p>Hvala lepa za besedo, še enkrat. Lepo pozdravljeni!</p>
               <p>Pravzaprav se mi zdi nekoliko nerazumljivo, da smo se pri tem zakonu znašli na tako
               različnih bregovih s tako različnimi mišljeni in ne nazadnje tudi s tako različnimi
               razlagami in pa razumevanjem tega zakona, ki vendarle prinaša nekaj dobrega, nekaj
               pozitivnega, nekaj bolj demokratičnega in nekaj bolj transparentnega. Z amandmaji, ki
               jih predlagajo Socialni demokrati in pa Pozitivna Slovenija, se ne morem strinjati.
               Razumljivo, ker ti amandmaji pravzaprav ščitijo obstoječi sistem, na osnovi katerega
               so se delila sredstva športnim organizacijam preko Fundacije za šport, ščitijo pa
               tudi določene privilegije, ki so bili skozi ta sistem tudi pridobljeni. Tako se s tem
               amandmajem absolutno ne morem strinjati, ker amandmaji gredo v tej smeri, da se nič
               ne sme spremeniti, čeprav me to nekoliko čudi, ker kar nekajkrat je bilo slišano
               danes, da je sicer zakon treba spremeniti, da je treba pristopiti k sistemskim
               spremembam tega zakona. Ko pa vendarle imamo na mizi neke spremembe – dobro,
               razumljivo, vsi se s temi spremembami ne morete strinjati –, potem je pa dejansko vse
               narobe.</p>
               <p>Tudi v samem stališču poslanske skupine smo mi posebej uporabili izraz posrednik.
               Zame je vendarle nerazumljivo, zakaj Olimpijski komite Slovenije pri tej zgodbi, to
               se pravi pri imenovanju članov sveta fundacije, mora biti nek posrednik. Ali ni
               vendarle bolj demokratična in transparentna oblika, če se v svet fundacije direktno
               na predloge športnih zvez izvolijo člani sveta fundacije. Številnih argumentov s
               strani nasprotnikov tega predloga zakona enostavno ne razumem. Nič nimam proti
               Olimpijskemu komiteju, res pa je, da ne drži tisto, kar ste nekateri govorili.
               Civilna iniciativna pa resnično nima nobenega vpliva na imenovanje ljudi v Olimpijski
               komite. In verjetno je res, da nekateri ljudje tam na vrhovih Olimpijskega komiteja
               pa sedijo že mnogo predolgo. Ampak civilna iniciativa pa na imenovanje teh ljudi
               kakšnega posebnega vpliva nima.</p>
               <p>Moti me tudi to, da pravite, da je zakon protiustaven. Jaz ne bi želel kot
               nestrokovnjak na tem področju tako hitro dajati takšnih ocen. Jaz sem prepričan, da
               ni protiustaven. Jaz sem prepričan, da je ta zakon dejansko tisti, ki omogoča
               bistveno večjo uravnoteženost, bistveno večjo transparentnost, bistveno večjo
               preglednost. Amandmaji, ki so predlagani, pa gredo v neko drugo smer. Gredo v to
               smer, da se obdrži obstoječe stanje, zato takšnih amandmajev ne morem podpreti. Hvala
               lepa.</p>
            </sp>
            <sp xml:id="SDZ6-Redna-05-2012-07-11.sp53">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Gospod Matjaž Zanoškar ima besedo.</p>
            </sp>
            <sp xml:id="SDZ6-Redna-05-2012-07-11.sp54">
               <speaker>MATJAŽ ZANOŠKAR (PS PS):</speaker>
               <p>Hvala, spoštovana podpredsednica, spoštovani gospod minister, kolegice in kolegi!</p>
               <p>Jaz sem nekoliko drugačnega prepričanja kot moj predgovornik. Jaz sem prepričan, da
               ti amandmaji, ki jih vlagamo, bi nekoliko izboljšali ta predlog zakona o
               preoblikovanju Loterije Slovenije. Popolnoma se strinjam s tistimi, ki govorijo o
               tem, da Loterija Slovenija in denar, ki prihaja iz Loterije Slovenije za šport, ni
               denar proračuna, državnega proračuna, je denar neke civilne sfere. In popolnoma
               razumljivo je in logično, da bi tudi civilna sfera in civilna javnost odločala o
               razporejanju tega denarja. Očitno pa je, da s preoblikovanjem tega zakona ne bo prav
               tako. Prepričan sem, da gre tukaj za neko uzurpacijo države in državnega aparata nad
               kontrolo tega denarja. Pri tem me moti predvsem tudi to, mi imamo približno v
               Sloveniji 7 tisoč športnih društev, zvez in drugih športnih organizacij, tukaj je
               približno 7 tisoč predsednikov in če zraven prištejemo še nekatere druge
               funkcionarje, jih je verjetno nekaj več kot 10 tisoč. Ti funkcionarji, sem prepričan,
               da so tisti prvi nosilci in stebri razvoja športa v nekem okolju in na nekaterih
               področjih. Ti funkcionarji enostavno ne bodo mogli kandidirati, ne bodo prišli zraven
               tega telesa, tega organa, ki odloča o razporejanju denarja. Zdi se mi, da bo zelo
               pristransko, ker bodo nekatere športne panoge in nekatera društva oziroma zveze
               ostale zunaj tega kroga odločanja. Velikokrat je bilo danes povedano, da je bil sam
               predlog zakona napaden oziroma kritiziran in opozorjen s strani protikorupcijske
               komisije, da se z njim ne strinja Zakonodajno-pravna služba. Pa vendarle, gospod
               minister, vztrajate pri tem, da gre zakon v taki obliki naprej, čeprav verjetno lahko
               slutite danes, da bo takoj, ko bo sprejet, kar se verjetno zna zgoditi, takoj
               sprožena ustavna presoja tega zakona. Z ustavno presojo se ve, da bo ne nazadnje samo
               športna srenja tista in šport tisti, ki bo potegnil vse negativne posledice.</p>
               <p>Tako bi bil za to in absolutno podpiram to, kar podpira tudi Poslanska skupina
               Pozitivne Slovenije in nenazadnje Poslanska skupina Socialni demokrati, da se
               nekatere stvari spremenijo v tem zakonu, da se ublažijo tiste najbolj kritične točke
               in se da zakonu nekoliko več možnosti za transparentnost in za boljše organizacijske
               poteze v nadalje.</p>
            </sp>
            <sp xml:id="SDZ6-Redna-05-2012-07-11.sp55">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Vidim, da imamo še razpoložljiv čas za razpravo.. Želi morebiti še kdo razpravljati?
               Vidim željo po razpravi. Odpiram prijavo za razpravo. Prijava poteka. Zaključujem
               prijavo.</p>
               <p>Dva prijavljena. Sedaj ima besedo gospod Janko Veber, pripravi naj se gospod Jožef
               Kavtičnik.</p>
            </sp>
            <sp xml:id="SDZ6-Redna-05-2012-07-11.sp56">
               <speaker>JANKO VEBER (PS SD):</speaker>
               <p>Hvala za besedo.</p>
               <p>Glede na to, da je bilo izraženo mnenje, s katerim se naj ne bi podprl amandma
               Socialnih demokratov, s katerim želimo resnično ohraniti vlogo športnih organizacij
               pri razdeljevanju sredstev, želim ponovno spomniti na pomembno dejstvo, da gre v
               primeru zavrnitve tega amandmaja za po našem mnenju zelo nekorekten odnos do športnih
               organizacij, ki že vrsto let delajo v Olimpijskem komiteju ali pa v posameznih
               zvezah. Zakaj tako nezaupanje do teh organizacij? Zakaj menite, da ta civilna sfera,
               civilni del nima pri vas zaupanja in zakaj menite, da je ravno politika tista, ki pa
               bo prav določila, kdo je lahko v kakšnem organu same športne organizacije, seveda se
               pa ne morejo po vašem mnenju dogovoriti za kvalitetne predloge?</p>
               <p>Zelo velike pomisleke imamo pri vmešavanju politike ne samo pri športu, tudi pri
               gospodarstvu, praktično povsod. Praksa kaže, da tam, kjer se politika preveč umešava
               v dogajanje, na strokovni ravni tisto področje nazaduje. Pa naj bo to šport, kultura
               ali gospodarstvo. Kamorkoli politika posega, se to odraža kot negativni vpliv. To, da
               bo Vlada prek svojega strokovnega sveta oziroma ministrstvo predlagalo Državnemu
               zboru v potrditev organa, ki naj bi razdeljeval teh 10 do 13 milijonov evrov sredstev
               Loterije, kaže na to, da ne gre za spoštovanje športa, ampak gre za podreditev športa
               politiki. Naš amandma želi to preprečiti in ponovno vzpostaviti tisto raven zaupanja
               med športnimi organizacijami, ki so jih le-te imele ali jih imajo še danes, predvsem
               pa dokler ta zakon... <stage>/ izklop mikrofona/</stage></p>
            </sp>
            <sp xml:id="SDZ6-Redna-05-2012-07-11.sp57">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Jožef Kavtičnik.</p>
            </sp>
            <sp xml:id="SDZ6-Redna-05-2012-07-11.sp58">
               <speaker>JOŽEF KAVTIČNIK (PS PS):</speaker>
               <p>Hvala lepa.</p>
               <p>Mi svojega stališča, vsaj jaz osebno svojega stališča od razprave na odboru nisem
               spreminjal in ga tudi zdaj ne. To pomeni, da predlagamo, da se ta člen črta. Z
               amandmajem, ki so ga vložili Socialni demokrati, samo blažijo, govorim, samo blažijo,
               to slabo dikcijo, ki jo je zakon oziroma ta sprememba prinesla. Seveda je treba
               celovito spremeniti zakon, vendar ne tako parcialno in s takšnimi posegi, ki slabšajo
               preglednost delitve sredstev.</p>
               <p>Trditev, da smo mi govorili ali da sem sam govoril, da je zakon protiustaven, ni res.
               Mi smo samo in sam sem samo opozoril, da Zakonodajno-pravna služba meni, da lahko
               pride do protiustavnosti. Torej je to zdaj nekaj drugega, ta protiustavnost se bo
               morala še določiti in odloči o tem samo Ustavno sodišče. Vendar če ima že
               Zakonodajno-pravna služba pomisleke, potem je na nas, da tej materiji namenimo nekaj
               več časa in se o tem prepričamo, ugotovimo in naredimo tako, da je transparentno.</p>
               <p>O tem, da sem morda idealist, da zakon ne bo sprejet, da sem morda tudi naiven, bi
               lahko kdo rekel, ker želim dobro. Ne. Vem pa, da sem in želim biti pošten. In ker
               želim biti pošten, opozarjam na te anomalije in tega zakona ne mislim podpreti.
               Hvala.</p>
            </sp>
            <sp xml:id="SDZ6-Redna-05-2012-07-11.sp59">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Za enkrat je krog razpravljavcev izčrpan. Želi morebiti še kdo razpravljati o
               amandmaju? Odpiram prijavo.</p>
               <p>Na zaključku želi besedo še gospod minister. Zaključujem prijavo. Prijavljen ni
               nihče.</p>
               <p>Gospa mag. Lejla Hercegovac je dvignila roko.</p>
               <p>Izvolite.</p>
            </sp>
            <sp xml:id="SDZ6-Redna-05-2012-07-11.sp60">
               <speaker>MAG. LEJLA HERCEGOVAC (PS PS):</speaker>
               <p>Kratka bom. Lepo pozdravljeni tudi v mojem imenu!</p>
               <p>Ker so na ministrstvu sami pripravili predlog novele, brez strokovne in
               zainteresirane javnosti, bi bilo najboljše, da sporne rešitve z amandmaji črtamo.
               Zato predlagam, da premislite o amandmajih. Hvala.</p>
            </sp>
            <sp xml:id="SDZ6-Redna-05-2012-07-11.sp61">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Želje po razpravi ni več s strani poslank in poslancev, zato dajem zaključno besedo
               predlagatelju ministru dr. Turku.</p>
            </sp>
            <sp xml:id="SDZ6-Redna-05-2012-07-11.sp62">
               <speaker>DR. ŽIGA TURK:</speaker>
               <p>Hvala lepa.</p>
               <p>Jaz res zagotavljam, da ni namen predlagatelja politizacija športa. Ni namen
               predlagatelja politizacija športa. Kronski argument, da naj bi šlo za politizacijo
               športa, je, da naj bi strokovni svet Vlade predlagal Državnemu zboru v imenovanje 14
               članov Fundacije za šport. In lepo je bilo prebrano tukaj v razpravi, da bo teh 14
               članov fundacije ta strokovni svet Vlade dobil v paketu, kot bodo izvoljeni na
               odprtih, poštenih, prostih volitvah s strani posameznih športnih zvez in se bodo te
               volitve organizirale v sodelovanju Olimpijskega komiteja Slovenije, Strokovnega sveta
               za šport in senata Fakultete za šport.</p>
               <p>Omenjeno je bilo, kakšni so odnosi z Olimpijskim komitejem Slovenije. Odnosi z
               Olimpijskim komitejem Slovenije so partnerski, o kakšnih stvareh se tudi ne
               strinjamo, kar je razumljivo. Ampak ravno s to uredbo, ki bo odločala o načinu
               volitev, pravzaprav prevzemamo tisto, kar so oni predlagali. Absolutno ne gre za
               politizacijo, ampak gre za demokratizacijo tega področja. Veča se vpliv posameznih
               športnih zvez. To je končni rezultat. Vpliva politike je pa toliko kot doslej,
               pravzaprav zelo zelo malo, razen morda neke kriptopolitike, ki se skriva v civilni
               družbi.</p>
               <p>Omenjeno je bilo večkrat mnenje protikorupcijske komisije. Gre v dveh smereh. Ona ja
               bil kritična do nekaterih oblik delovanja Fundacije za šport v prejšnjem mandatu, se
               pravi za leto 2011, in dejansko, kot sem že povedal, fundacija mora te stvari
               pogledati in način tega delovanja izboljšati, tako kot je ta proces izboljševanja
               tekel že v preteklosti.</p>
               <p>In drugo, citira oziroma opozarja na tisto, na kar je opozarjala tudi
               Zakonodajno-pravna služba Državnega zbora. To so bile v glavnem tri stvari.
               Nezdružljivost funkcij. Da je nezdružljivost zaposlenih na fundaciji s članstvom v
               svetu fundacije, je ureditev, ki je zelo podobna tudi pri invalidskih organizacijah.
               Da je nezdružljivost članstva v svetu fundacije s članstvom v vodstvu političnih
               strank, jaz upam, da ni treba, da imamo debato o tem, da se o tem lahko strinjamo.
               Kar se tiče pravic do pritožbe. Pravica do pritožbe je, ampak seveda komisija za
               pritožbe odloča dokončno, kar pomeni, da se potem sredstva lahko delijo in da
               športniki pridejo do denarja. Ustavna pravica do pritožbe pa s tem ni izčrpana. Možno
               je vložiti upravni spor, tako da je 25. členu Ustave zadoščeno. Torej učinkovitost in
               hkrati tudi možnost pritožbe. Tretja opomba tukaj je bila vezana na zaposlitev
               zaposlene strokovne delavke na fundaciji in njen premik na Ministrstvo za
               izobraževanje, znanost, kulturo in šport. Treba je povedati, da ta oseba je prišla na
               fundacijo s tega ministrstva, izpolnjuje vse pogoje za to, da je v službi na
               ministrstvu je. V ničemer se ne kratijo pravice te konkretne osebe.</p>
               <p>Če zaključim. Povečujemo demokracijo v športu. Večamo vpliv športnikov. Večamo vpliv
               športnih zvez. Obnašamo se racionalnejše, ker zmanjšujemo stroške delovanja
               fundacije. Oba amandmaja, ki sta bila predlagana, gresta po našem mnenju v napačno
               smer, zato pozivam Državni zbor, da predlagano novelo zakona podpre. To bo v dobro
               slovenskega športa, da bo še naprej tako uspešen, kot si to vsi želimo. Hvala lepa.
            </p>
            </sp>
            <sp xml:id="SDZ6-Redna-05-2012-07-11.sp63">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Zaključujem razpravo. O obeh amandmajih bomo v skladu s časovnim potekom seje zbora
               odločali danes v okviru glasovanj, pol ure po prekinjeni 8. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH ZAKONA O KMETIJSKIH ZEMLJIŠČIH PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila skupina štiridesetih poslank in
               poslancev, s prvopodpisanim Jožetom Tankom.</p>
               <p>Za dopolnilno obrazložitev predloga zakona dajem besedo predstavniku predlagatelja
               predloga zakona gospodu Jožetu Tanku.</p>
            </sp>
            <sp xml:id="SDZ6-Redna-05-2012-07-11.sp64">
               <speaker>JOŽE TANKO (PS SDS):</speaker>
               <p>Hvala lepa za besedo. Vsem lep pozdrav!</p>
               <p>Lani je bila sprejeta novela zakona o kmetijskih zemljiščih, s katero je prejšnja
               vlada, Pahorjeva vlada, ponovno uvedla izredno visoko davščino na nepozidana stavbna
               zemljišča. To davščino je poimenovala "sprememba namembnosti kmetijskih zemljišč". To
               isto spremembo namembnosti je pravzaprav identična koalicija leta 2002, to se pravi
               koalicija LDS in SD, odpravila pred skoraj 10 leti. To, da se je lani v Zakonu o
               kmetijskih zemljiščih ponovno uvedla obdavčitev nepozidanih stavbnih zemljišč, od
               katerih je status stavbnega zemljišča večina dobila status že leta 1985, ni bila
               korektna rešitev, saj ta zemljišča nimajo več statusa kmetijskega zemljišča, čeprav
               se na delu ali pa morda celo večjemu delu teh zemljišč še vedno opravlja kmetijska
               pridelava. Lanska ponovna uvedba te davščine, ki jo je treba plačati pred izdajo
               gradbenega dovoljenja, je gradnjo vsem investitorjem bistveno podražila in jih
               obremenila z nesorazmernimi oziroma pretiranimi stroški, saj so pri individualni
               gradnji znašali do nekaj deset tisoč evrov, pri nekaterih tudi več kot 30 tisoč ali
               40 tisoč evrov, kar je znesek, ki skoraj zadošča za gradbeni material in zidavo
               stanovanjske hiše. Ponekod, predvsem na podeželju, znaša odškodnina za spremembo
               namembnosti več kot strošek za nakup zemljišča, za plačilo komunalnega prispevka, za
               projektno dokumentacijo in še del izgradnje hiše skupaj.</p>
               <p>Za Ljubljano, kjer se cene zemljišč gibljejo okoli 200 evrov na kvadratni meter, 10
               evrov odškodnine za kvadratni meter najbrž ni velik pribitek, to predstavlja le nekaj
               odstotkov. Za podeželje, kjer se cene istovrstnih zemljišč gibljejo od pol do enega
               evra, pa je to enormen pribitek, 10-krat do 20-krat višji od cene zemljišča.</p>
               <p>V točki 17.2 koalicijske pogodbe, na strani 54, smo zapisali, da bomo odpravili
               odškodnine za spremembo namembnosti kmetijskih zemljišč, ki v naravi ne predstavljajo
               potenciala za kmetijsko pridelavo, nenormalno pa dražijo in ovirajo gradnjo
               infrastrukturnih objektov in individualnih ali drugih gradenj.</p>
               <p>Ta predlog, o katerem bomo odločali danes, je skladen z določbo koalicijske pogodbe,
               saj prinaša črtanje odškodnine za zemljišča, ki imajo boniteto nižjo od 50, to se
               pravi, da gre za manj vredna zemljišča, istočasno pa ohranja odškodnino za najboljša
               kmetijska zemljišča, ki imajo bonitetni razred med 50 in 100. Prav tako se s z
               zakonom bistveno spreminja osnova za odmero. Po tem zakonu se ne obračunava
               odškodnina od površine vseh parcel, ki se jih dotakne načrtovani gradbeni poseg,
               ampak se odškodnina odmeri samo od fundusa posega, kar je bistvena sprememba in kar v
               končni fazi eno in drugo predstavlja še sprejemljiv dodatni strošek investicije.</p>
               <p>Menim, da je ta rešitev, ki jo predlagatelji z amandmaji še izboljšujemo, precej
               sprejemljivejša, mnogo ustreznejša in predlagam vsem poslancem, da novelo skupaj s
               predloženimi amandmaji podprete. Hvala lepa.</p>
            </sp>
            <sp xml:id="SDZ6-Redna-05-2012-07-11.sp65">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Predlog zakona je obravnaval Odbor za kmetijstvo, gozdarstvo, prehrano in okolje kot
               matično delovno telo.</p>
               <p>Za predstavitev poročila odbora dajem besedo predsedniku mag. Dejanu Židanu.</p>
            </sp>
            <sp xml:id="SDZ6-Redna-05-2012-07-11.sp66">
               <speaker>MAG. DEJAN ŽIDAN (PS SD):</speaker>
               <p>Spoštovana predsedujoča, drage kolegice, dragi kolegi, spoštovani minister s
               sodelavcem, lep pozdrav!</p>
               <p>Odbor za kmetijstvo, gozdarstvo, prehrano in okolje je kot matično delovno telo
               obravnaval Predlog zakona o spremembah in dopolnitvah Zakona o kmetijskih zemljiščih
               na 7. seji 26. 6. 2012. Na seji odbora so poleg predstavnikov Ministrstva za
               kmetijstvo in okolje in Zakonodajno-pravne službe sodelovali številni predstavniki
               strokovne in zainteresirane javnosti, ki so odboru posredovali tudi svoje pisne
               pripombe. V razpravi je predstavnik Državnega sveta predstavil mnenje Komisije za
               lokalno samoupravo in regionalni razvoj in Komisije za kmetijstvo, gozdarstvo in
               prehrano. Komisiji predloga zakona ne podpirata in opozarjata, da bi lahko odškodnine
               zaradi spremembe namembnosti ohranili, strinjata pa se, da bi bilo treba spremeniti
               način odmere, in sicer od gradbene parcele in ne od celotne zemljiške parcele ter
               višino odškodnine.</p>
               <p>Stališče Kmetijsko-gozdarske zbornice Slovenije je predstavil predsednik zbornice, ki
               prav tako ne podpira odprave odškodnin za spremembo namembnosti in predlaga, da do
               sedaj veljavni zakon spremeni tako, da se upošteva prehodno obdobje do popolne
               uveljavitve odškodnin za spremembo namembnosti za vse, tudi za individualne
               investitorje, graditelje stanovanjskih hiš, in ne samo za tiste, katerih investitor
               je država oziroma lokalna skupnost. V tem obdobju bi tudi plačali samo 30, 50 in
               kasneje 70 % nižje odškodnine, odvisno od leta vlaganja zahtevka za gradbeno
               dovoljenje.</p>
               <p>Odbor se je seznanil tudi z mnenjem Skupnosti občin Slovenije, ki meni, da bi morale
               biti občine oproščene plačila nadomestila za javno infrastrukturo in nekatere druge
               projekte, del odškodnin pa bi moral biti prihodek občin kot namenski vir za
               financiranje programov in ukrepov, povezanih s kmetijsko politiko.</p>
               <p>Pripombe Kmetijskega inštituta Slovenije, pod katere se je podpisalo 27 strokovnjakov
               tega inštituta, je predstavil direktor Kmetijskega inštituta in menil, da je novela
               zakona premalo premišljena poteza, ki bo v temeljih izničila dosežke veljavnega
               zakona in povzročila nadaljnjo erozijo najboljših kmetijskih zemljišč, predvsem pa
               negotovo prihodnost na področju prehranske varnosti.</p>
               <p>Predstavniki Biotehniške fakultete Univerze v Ljubljani so opozorili, da novela
               zakona jemlje ostrino pri varovanju najkakovostnejših kmetijskih zemljišč, in to prav
               v času, ko je Evropska komisija sprejela smernice za preprečevanje pozidave
               kmetijskih zemljišč in ko Nemčija s svojo vodilno vlogo v EU spreminja ukrepe za
               zmanjšanje izgube kmetijskih zemljišč zaradi pozidave. Izpostavili so, da je tudi
               uvedba nadomestila sicer povzročila vrsto nevšečnosti, vendar se je treba zavedati,
               da te izhajajo predvsem iz neustreznih evidenc o kakovosti kmetijskih zemljišč in iz
               neustreznih instrumentov ter praks prostorskega načrtovanja, ne pa iz neustreznosti
               sistema kot takega.</p>
               <p>Tudi predstavniki številnih civilnih združenj so nasprotovali spremembi veljavnega
               zakona, ker obstaja bojazen, da bo sprememba zakona odprla pot špekulantom pri
               posegih v prostor in popolnoma razvrednotila pričakovane ukrepe za zaščito kmetijskih
               zemljišč.</p>
               <p>Odboru je bila predložena tudi civilna družbena peticija, ki jo je podpisalo več kot
               3 tisoč 500 državljank in državljanov Republike Slovenije, v kateri pozivajo poslanke
               in poslance, da zavarujejo prehransko varnost prebivalcev Slovenije, tako da zavrnejo
               predlagano novelo zakona.</p>
               <p>Po končani predstavitvi mnenj in stališč strokovne in druge javnosti je član odbora
               iz Poslanske skupine SD predlagal odboru, da v skladu s 128. členom Poslovnika
               Državnega zbora razpravlja in odloča o predlogu sklepa, da predlog zakona ni primeren
               za nadaljnjo obravnavo, vendar je odbor o tem predlogu glasoval in ga ni sprejel,
               bilo je 6 glasov "za" in 9 "proti".</p>
               <p>V razpravi o posameznih členih in vloženih amandmajih so člani odbora iz koalicijskih
               vrst navajali argumente za sprejetje predloga zakona in opozorili na problematiko
               zaraščanja kmetijskih zemljišč in opuščanja kmetovanja na kmetijskih površinah.
               Sprejetje novele bo po njihovem prepričanju ta trend tudi obrnilo. Menili so tudi, da
               je sedaj veljavna ureditev škodljiva tudi zato, ker je izrazito naperjena proti
               razvoju podeželja. Sprejetje predloga zakona z amandmaji koalicijskih poslanskih
               skupin je po njihovem mnenju nujen pogoj za nadaljevanje skladnejšega regionalnega
               razvoja. Opozicijski poslanci pa so opozorili predvsem na dejstvo, da je namen
               sistema plačevanja odškodnine pridobitev sredstev za usposobitev novih nadomestnih
               zemljišč za kmetijsko pridelavo zaradi pozidave kmetijskih zemljišč, pa tudi
               racionalno in premišljeno umeščanje v prostor tam, kjer so zemljišča manj primerna za
               kmetijsko obdelavo.</p>
               <p>V okviru razprave se je odbor opredelil do vloženih amandmajev in sprejel amandmaje
               koalicijskih poslanskih skupin. Odbor je glasoval še o členih predlaganega zakona in
               jih sprejel. Glede na sprejete amandmaje na podlagi prvega odstavka 133. člena
               Poslovnika Državnega zbora je pripravljeno besedilo dopolnjenega predloga zakona, v
               katerega so vključeni sprejeti amandmaji. Hvala.</p>
            </sp>
            <sp xml:id="SDZ6-Redna-05-2012-07-11.sp67">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Z nami so tudi predstavniki Vlade oziroma pristojnega Ministrstva za kmetijstvo in
               okolje.</p>
               <p>Za uvodno obrazložitev mnenja dajem besedo ministru za kmetijstvo in okolje gospodu
               Francu Bogoviču.</p>
            </sp>
            <sp xml:id="SDZ6-Redna-05-2012-07-11.sp68">
               <speaker>FRANC BOGOVIČ:</speaker>
               <p>Lep pozdrav, spoštovana podpredsednica, spoštovane članice in člani slovenskega
               parlamenta!</p>
               <p>Kot je predlagatelj gospod Tanko omenil, je v koalicijski pogodbi, ki jo je podpisala
               koalicija, določilo, s katerim se je koalicija zavezala, da trajno varuje kvalitetna
               kmetijska zemljišča, da pa odpravi nekatere pomanjkljivosti, ki so se pokazale pri
               izvajanju zakona, ki je bil sprejet lansko leto v Državnem zboru, in opravi nekatere
               popravke. Zato smo se na Ministrstvu za kmetijstvo in okolje lotili priprave zakona,
               s katerim smo želeli sprejeti spremembe Zakona o kmetijskih zemljiščih in ena od teh
               vsebin je bilo tudi nadomestilo. Poleg nadomestila je bilo še nekaj drugih vsebin,
               ključna se nam je zdela tudi ta, da bi z vladno uredbo določili trajno varovana
               zemljišča, kajti bojimo se, da bo običajni postopek, kot je v zakonu zapisano, ki bo
               potekal preko sprejetja OPN občin, potekal predolgo in bi bil lov nad kmetijskimi
               zemljišči predolgo še odprt, predvsem v tistem delu, ko govorimo o spremembi
               kmetijskih zemljiščih.</p>
               <p>Pri določilih, ki so se nanašala na nadomestila za spremembo namembnosti, je bil tudi
               v prvotnem predlogu približno takšen model, kot je v predlaganem zakonu, danes
               dopolnjenim z amandmajem. Skupina poslancev je na glede na oceno, da bo to
               usklajevanje potekalo predolgo in da je nujno sprejeti te spremembe zaradi posledic,
               ki so bile navedene pri gospodarskem razvoju, v prvi polovici letošnjega leta oziroma
               do parlamentarnih počitnic, zakon vložila v vladno proceduro. Zakon je bil v sami
               proceduri usklajevanja znotraj koalicije in tudi na samem Odboru za kmetijstvo,
               gozdarstvo, prehrano in okolje z amandmaji dopolnjen. V teh dopolnjenih amandmajih so
               sedaj ta določila, s katerimi se najbolj kvalitetna kmetijska zemljišča varujejo s to
               progresivno lestvico, lestvico, ki do bonitetnega razreda 50 odpravlja plačilo
               spremembe namembnosti, potem pa z dvigom v bonitetnih razredih od 50 do 60, od 61 do
               75 in nad 76 s progresivno lestvico odvrača bodoče investitorje od najkvalitetnejših
               kmetijskih zemljišč, ki so bila že v preteklosti, kot vemo, spremenjena v stavbna
               zemljišča. V sami pripravi tudi amandmajev smo skupaj s poslanskimi skupinami
               sodelovali na ministrstvu. Zaradi tega ocenjujemo, da je takšen zakon, kot je sedaj
               predlagan, primeren za sprejetje. Na ministrstvu smo trdno prepričani, da so poleg
               tega zakona, ki ureja kmetijsko zemljišče, zelo pomembni tudi zakoni, ki so bili v
               tem parlamentu že sprejeti in se nanašajo na obdavčitev nezazidanih stavbnih zemljišč
               in na vzpostavitev nove davščine na promet z nezazidljivimi stavbnimi zemljišči.</p>
               <p>Če strnem, Vlada predlog zakona z amandmaji, ki so bili sprejeti na odboru, podpira.
            </p>
            </sp>
            <sp xml:id="SDZ6-Redna-05-2012-07-11.sp69">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Pozitivna Slovenija in gospod Branko Ficko. Pripravi naj
               se Poslanska skupina SDS in gospod Robert Hrovat.</p>
            </sp>
            <sp xml:id="SDZ6-Redna-05-2012-07-11.sp70">
               <speaker>BRANKO FICKO (PS PS):</speaker>
               <p>Lep pozdrav vsem skupaj!</p>
               <p>Skupina poslank in poslancev dela vladajoče koalicije je Državnemu zboru predložila
               Predlog zakona o spremembah Zakona o kmetijskih zemljiščih. S predloženim zakonom naj
               bi se po prvotnem predlogu ukinil institut plačila odškodnine zaradi spremembe
               namembnosti kmetijskega zemljišča, ki ga je uvedla novela Zakona o kmetijskih
               zemljiščih iz leta 2011. V Pozitivni Sloveniji se ne strinjamo z navedbami, da bomo z
               odpravo odškodnin razbremenili slovensko gospodarstvo in dvignili njegovo
               konkurenčnost, ga spodbujali predvsem v gradbeništvu. Bolj kot cene zemljišč so
               problematični dolgotrajni postopki prostorskega načrtovanja, kreditni krč,
               pomanjkanje investicij. Trditev, da je plačilo spremembe namembnosti ustavilo razvoj
               gospodarstva, ni podprta z nobenimi preverjenimi podatki. Nihče ne navaja, koliko je
               praznih industrijskih con, koliko je praznih industrijskih površin zaradi propada
               gospodarskih družb, ki bi jih lahko porabili za oživitev gospodarstva z minimalnimi
               stroški. Z veljavnim zakonom ni bila ustavljena gradbena aktivnost. Te ni, ker ni
               denarja za naložbe. Če kje investicijo načrtujejo na najboljšem kmetijskem zemljišču,
               pa je prav, da se ustavi. Problem je, ker je večina kmetijskih zemljišč, na katerih
               želijo investitorji graditi, v najvišjih bonitetnih razredih. Cilj odškodnine torej
               ni zaviranje ali celo preprečevanje investicij, pač pa usmerjanje gradenj na manj
               kvalitetna zemljišča. Na problem pozidave kmetijskih zemljišč opozarja tudi stroka,
               ki jo skrbi nenehno spreminjanje zakonodaje,ki je nedomišljena, parcialna in ni
               skladna s strateškimi nacionalnimi in mednarodnimi izhodišči. Strokovnjaki so
               prepričani, da odškodnina v zakonu mora ostati, stvar strokovne presoje pa je, na
               kakšen način se bo odmerjala.</p>
               <p>V Pozitivni Sloveniji pozdravljamo odločitev vladajoče koalicije da odškodnine zaradi
               varstva kmetijskih zemljišč ostajajo. Kot kaže, so poslanci vladajoče koalicije le
               dojeli, da gre za naravno dobrino, ki je dana v omejenem obsegu in je ni možno
               nadomeščati, zato je treba za najboljša kmetijska zemljišča vzpostaviti učinkovite
               ukrepe za njihovo varovanje. V Pozitivni Sloveniji se strinjamo z nekaterimi
               sprejetimi rešitvami, saj tudi sami menimo, da so se v zvezi z odmero odškodnine
               pokazale nekatere pomanjkljivosti. Bistvena pomanjkljivost je v tem, da se odškodnina
               odmeri od celotne zemljiške parcele, če je vsaj del te parcele po dejanski rabi
               kmetijsko zemljišče, ali pa dejstvo, da se odškodnini ne more izogniti tudi
               investicija v javnem interesu oziroma v javno infrastrukturo, čeprav je ta oproščena
               nekaterih drugih dajatev. Opozarjamo pa, da so tudi sprejete rešitve še vedno
               parcialne in nezadostne ter nimajo vključenih zadostnih varovalk za zaščito
               najboljših zemljišč. Še posebej, če se zavedamo, da bodo na novo odmerjene odškodnine
               znašale v povprečju zgolj 15 do 20 % prejšnjih odškodnin. Glede na napovedi ministra
               za kmetijstvo in okolje, da naj bi jeseni pripravil nov predlog sprememb zakona,
               menimo da ni smiselno, da Državni zbor sprejme novelo zakona, ki jo bomo, kot vse
               kaže, ponovno spreminjali. Bolj smiselno bi bilo prepustiti Vladi, da uredi to
               problematiko, saj bo ta v postopek vključilo svoje strokovne službe, slovensko
               stroko, lokalne skupnosti in nevladne organizacije. S tem bi omogočili tudi strokovno
               in kar se da široko javno razpravo o možnih kompromisnih in celovitih rešitvah.</p>
               <p>Zato v Pozitivni Sloveniji predloga zakona in predlaganih dopolnil ne bomo podprli
               oziroma se bomo vzdržali. Hvala lepa.</p>
            </sp>
            <sp xml:id="SDZ6-Redna-05-2012-07-11.sp71">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Poslanska skupina Slovenske demokratske stranke in gospod Robert Hrovat.</p>
            </sp>
            <sp xml:id="SDZ6-Redna-05-2012-07-11.sp72">
               <speaker>ROBERT HROVAT (PS SDS):</speaker>
               <p>Hvala lepa za besedo. Spoštovani!</p>
               <p>V septembru lanskega leta je bila sprejeta novela Zakona o kmetijskih zemljiščih.
               Pomembne določbe te novele se nanašajo na uvedbo odškodnine zaradi spremembe
               namembnosti kmetijskih zemljišč. Dejstvo je, da smo družba, ki vsakodnevno
               funkcionira po nekem bolj ali manj učinkovitem družbenem sistemu. Da je ta omenjeni
               družbeni sistem silovito kompliciran, tok težko spreminjajoč, praviloma je neodziven,
               prevečkrat sam sebi namen in premalokrat v službi preprostega človeka, je pa drugo
               neovrgljivo dejstvo. Koliko prepričevanj, usklajevanj, dogovarjanj, kompromisov je
               treba, da se naredi nekaj oprijemljivo dobrega, kar preprost človek potem čuti na
               svoji koži. Zakon o kmetijskih zemljiščih oziroma predlagane spremembe oziroma
               izboljšave so dokaj trd kamen delovnega proces vseh, ki skušamo skozi verodostojnost
               potrebnih procesov pripeljati zadevo v vode realnega in otipljivega. Po sedaj
               veljavnem zakonu mora namreč vsak investitor pred pridobitvijo gradbenega dovoljenja
               plačati do 25 evrov na kvadratni meter celotnega že zazidljivega zemljišča. Zneski
               dosegajo naravnost nesprejemljivo vrtoglave višine. Cilj veljavnega zakona naj bi bil
               zaščita najboljših kmetijskih zemljišč. Pa se vprašam, kako. Praviloma so v vseh
               občinskih prostorskih aktih že natančno opredeljena zazidljiva in nezazidljiva, v
               večini primerov kmetijska zemljišča. In vsak kasnejši vpliv na zaščito česarkoli je
               praktično nemogoč. V Slovenski demokratski stranki smo se vse skozi zavzemali za
               trajno zaščito najboljših kmetijskih zemljišč, saj se njihovega pomena zelo dobro
               zavedamo. Ravno zato k izboljšavam zakona pristopamo vestno in odgovorno, predvsem pa
               življenjsko in stvarno, z željo, da bo po meri ljudi, ne pa sam sebi namen. Z
               današnjim predlogom odškodnine razumno znižujemo in bodo od sedaj naprej vezane le na
               zemljišča nad boniteto 50. Odškodnina se bo od sedaj naprej plačevala le od tlorisa
               načrtovanega objekta in ne več za celo parcelo. Naš cilj pri spremembi zakona je bil
               jasen – doseči zadovoljujočo visoko stopnjo soglasja vseh, ki kakorkoli soodločajo o
               vsem, kar zadeva slovenska kmetijska zemljišča in njihovo zaščito na eni strani, na
               drugi strani pa vseh tistih potencialnih investitorjev, ki jih sedaj veljavna
               zakonodaja nekako odganja od misli o realizaciji katerekoli tovrstne investicije.
               Delovati zaščitno je nujno veliko prej, ne pa takrat, ko so prostorski akti že
               sprejeti in v njih zelo natančno opredeljene zazidljive in nezazidljive parcele.
               Takrat je žal prepozno. Edina prava zaščita bo sprejeta uredba Vlade o katastru
               trajno varovanih kmetijskih zemljišč. V Slovenski demokratski stranki pričakujemo
               strokovno pripravo, usklajeno z lokalnimi skupnostmi in vsemi deležniki na tem
               področju. V Slovenski demokratski stranki smo prepričani, da bo sprejetje izboljšav
               obstoječega zakona o kmetijskih zemljiščih rezultiralo v realnem zadovoljstvu ljudi.
               Kompromis, ki ga danes sprejemamo, pa ohranja zaščito in daje možnost za večjo
               konkurenčno sposobnost naše države.</p>
               <p>Poslanke in poslanci Slovenske demokratske stranke bomo spremembo zakona podprli,
               prav tako bomo podprli vse amandmaje koalicije. Hvala lepa.</p>
            </sp>
            <sp xml:id="SDZ6-Redna-05-2012-07-11.sp73">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Poslanska skupina Socialnih demokratov in gospod Janko Veber.</p>
            </sp>
            <sp xml:id="SDZ6-Redna-05-2012-07-11.sp74">
               <speaker>JANKO VEBER (PS SD):</speaker>
               <p>Hvala za besedo. Lep pozdrav vsem!</p>
               <p>Predlog zakona o spremembah Zakona o kmetijskih zemljiščih, ki ga obravnavamo danes,
               je dan v obravnavo po vsega enoletnem trajanju sprejetega zakona. Očitno je, da se v
               ta zakon ne posega z namenom, da bi zavarovali kmetijska zemljišča, ampak z namenom,
               da se ponovno sprosti gradnja na kmetijskih zemljiščih. To ocenjujemo kot kratkoviden
               ukrep in predvsem ukrep, ki sledi ozkim političnim interesom ali, kot smo tudi
               slišali v obravnavi tega zakona, predvolilnim obljubam, češ, če bomo oblikovali
               vlado, bomo odpravili nadomestilo za spremembo namembnosti kmetijskih zemljišč.
               Kratkoviden ukrep predvsem zato, ker je kmetijsko zemljišče nenadomestljiv naravni
               vir, ki nastaja skozi stoletja, da lahko potem služi za pridelavo hrane. Naj
               spomnimo, da je za Slovenijo značilno, da je v zadnjih 20 letih zelo slabo skrbela za
               ohranjanje kmetijskih zemljišč, saj je v obdobju od leta 1991 do leta 2009 izgubila
               kar 93 tisoč hektarjev kmetijskih obdelovalnih površin, od tega skoraj 20 tisoč
               hektarjev najboljših obdelovalnih površin, to je njiv in vrtov.</p>
               <p>Naj ponovnim še enkrat znano dejstvo, samo 866 kvadratnih metrov obdelovalnih površin
               na prebivalca imamo trenutno v Sloveniji, druge države imajo znatno več in želijo te
               površine povečati, imajo pa nekje razmerje od 2500 do 3000 kvadratnih metrov
               obdelovalnih površin na prebivalca. Gre za zavedanje, da je prehranska varnost ena
               najpomembnejših tudi sicer za varnost prebivalcev k posamezni državi. Dejstvo pa je,
               da v tem letu, od kar je Zakon o kmetijskih zemljiščih veljal, z vsebino, da uvaja
               nadomestilo za spremembo namembnosti kmetijskih zemljišč, se je ta ukrep izkazal kot
               zelo učinkovit za preprečevanje izgube obdelovalnih kmetijskih zemljišč. Če pa je že
               prišlo do tega trenutka, da je treba poseči tudi v kmetijsko zemljišče, ta zakon
               predvideva nadomestilo, ki pozneje omogoči vzpostavitev nadomestnega kmetijskega
               zemljišča. Torej, tudi če že je treba nujno poseči v kmetijsko zemljišče, je
               omogočeno z nadomestilom zagotoviti nadomestno zemljišče.</p>
               <p>Naj poudarim, da Socialni demokrati resnično menimo, da je prehranska varnost
               prebivalcev ključna za uspešen razvoj in obstoj države. Zakon o kmetijskih zemljiščih
               je zato treba spreminjati zelo odgovorno in predvsem v sodelovanju s strokovno
               javnostjo. Le dobro pretehtane rešitve lahko uzakonimo. Značilnost tega zakona, ki ga
               danes obravnavamo, je, da mu nasprotuje celotna strokovna javnost, ki deluje na
               področju kmetijstva, predvsem pa na področju načrtovanja, obdelovanja kmetijskih
               zemljišč. To dejstvo je zagotovo dejstvo, ki nas mora vse skupaj izjemno zaskrbeti.
               Velikokrat se uporablja kot argument za spremembo zakona o kmetijskih zemljiščih
               argument, da je treba omogočiti investitorjem čimprejšnjo gradnjo, pa ni važno,
               koliko stane, da jim to omogočimo. In še pogosteje se uporablja argument, da je treba
               tudi mladim družinam, ki želijo graditi na kmetijskih zemljiščih, omogočiti, da si
               svoj dom zgradijo čim prej in čim ceneje. Tukaj želim spomniti, da je ta vlada
               ukinila subvencije za pomoč mladim družinam za gradnjo in naj povem, da bo tudi ta
               zakon, če bo sprejet, podlaga za povračilo odškodnin, ki so bile že plačane v državni
               proračun. Tako bomo izgubili približno 4 milijone evrov že vplačanih odškodnin,
               izgubili bomo kmetijska zemljišča, nimamo pa sredstev s katerimi bi lahko zagotovili
               nadomestna zemljišča.</p>
               <p>Tega zakona zato ne bomo podprli.</p>
            </sp>
            <sp xml:id="SDZ6-Redna-05-2012-07-11.sp75">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima Poslanska skupina Državljanske liste in mag. Katarina Hočevar.</p>
            </sp>
            <sp xml:id="SDZ6-Redna-05-2012-07-11.sp76">
               <speaker>MAG. KATARINA HOČEVAR (PS DL):</speaker>
               <p>Hvala za besedo. Lepo pozdravljeni, gospod minister, poslanke in poslanci!</p>
               <p>S Predlogom zakona o spremembah Zakona o kmetijskih zemljiščih v prvi vrsti znižujemo
               odškodnino za spremembo namembnosti za najboljša kmetijska zemljišča in te odškodnine
               ukinjamo za tista zemljišča, ki so ocenjena z manj kot 50 bonitetnimi točkami. V
               Državljanski listi smo se zavzemali za znižanje teh odškodnin, a smo hkrati
               zadovoljni, da te ostajajo za najboljša zemljišča, čeprav res simbolične, vendar je
               pomembno, da ta institut odškodnin v zakonodaji ostaja.</p>
               <p>Z letošnjim rebalansom se ta sredstva zbirajo namensko, kar pomeni, da bodo sredstva,
               zbrana z odškodninami, resnično namenjena za vzpostavitev ali izboljšanje novih
               zemljišč za kmetijsko pridelavo. V Sloveniji izgubljamo velik delež zemljišč tudi z
               zaraščanjem, ne samo s pozidavo. Leta 1875 je bil na ozemlju Slovenije delež gozdov
               35 %, v letu 1990 pa je ta predstavljal že več kot polovico ozemlja in ta trend se
               nadaljuje. Vendar pri zaraščanju ne gre za nepovraten proces, saj je mogoče ta
               zemljišča v prihodnosti spet aktivirati, zato je pomembno, da se bodo namensko
               zbirala sredstva, ki bodo to omogočala. V Državljanski listi smo namreč prepričani,
               da nizke samooskrbe in zagotavljanja prehranske varnosti z visokimi odškodninami ne
               bomo rešili. Odškodnine so namreč najbolj prizadele družine pri izgradnji
               stanovanjskih hiš in tudi kmete za izgradnjo kmetijskih poslopij. V praksi se je
               dogajala razparcelacija, saj se je odškodnina do sedaj odmerjala od celotne parcele
               in ne samo od tlorisa gradnje. Dobiček zaradi takšnega izvajanja v praksi pa so imeli
               le geodeti. V Državljanski listi bomo zaradi navedenega podprli spremembe zakona o
               kmetijskih zemljiščih in amandmaje koalicije. Nadalje smo v Državljanski listi
               prepričani, da kmetijska zemljišča najbolj učinkovito lahko zaščitimo z uvedbo
               katastra, trajno varovanih zemljišč po vzoru zaščitenih kmetij ali vodovarstvanih
               območij. Vladna uredba je tu časovno najboljša rešitev. In tu pričakujemo od ministra
               za kmetijstvo in okolje, da bo sistemsko te zadeve uredil prednostno.</p>
               <p>Sicer pa v Državljanski listi opozarjamo, da so na tem področju nujne tudi spremembe
               v delu, ki se nanašajo na agrarne operacije. Agrarne operacije, predvsem velik
               namakalne sisteme, zakon obravnava kot neke vrste javno infrastrukturo in posega v
               privatno lastnino ter v njeno upravljanje na zelo grob način. Nedorečenosti zakona,
               dolgotrajnost upravnih postopkov in nejasnosti glede njihovega upravljanja imajo za
               posledico, da imamo v Sloveniji zelo malo novih namakalnih sistemov, kar posledično
               pomeni tudi zelo slabo koriščenje evropskih sredstev. Na drugi strani pa imamo 38
               obstoječih melioracijskih sistemov, ki so potrebni temeljite tehnološke prenove in za
               katere ni nobenega zanimanja. Brez učinkovitega upravljanja z vodnimi viri in
               namakanjem kmetijskih zemljišč se ne moremo spopasti s podnebnimi spremembami in s
               konkurenco na trgu.</p>
               <p>Problematika varovanja kmetijskih zemljišč je torej veliko širša od odškodnin. Da se
               bo z znižanjem odškodnin zgodila razprodaja najboljših kmetijskih zemljišč, pa v
               Državljanski listi odgovarjamo: najboljši varovalec kmetijskih zemljišč so dobre
               odkupne cene.</p>
            </sp>
            <sp xml:id="SDZ6-Redna-05-2012-07-11.sp77">
               <speaker>PODPREDSEDNICA RENATA BRUNSKOLE:</speaker>
               <p>Besedo ima Poslanska skupina Slovenske ljudske stranke in gospod Roman Žveglič.</p>
            </sp>
            <sp xml:id="SDZ6-Redna-05-2012-07-11.sp78">
               <speaker>ROMAN ŽVEGLIČ (PS SLS):</speaker>
               <p>Spoštovana podpredsednica, minister, dragi kolegi, dober dan!</p>
               <p>Glavni namen predlaganega zakona o spremembah Zakona o kmetijskih zemljiščih je, kot
               vsi vemo, bistveno znižanje odškodnine za spremembe namembnosti kmetijskega
               zemljišča, ki je bila z obširno novelo Zakona o kmetijskih zemljiščih ponovno uvedena
               pred dobrim letom dni. Ponovno pravim zato, ker smo podoben instrument poznali vse do
               leta 2003, ko se je odškodnina s spremembo Zakona o graditvi objektov, ki je posegel
               v Zakon o kmetijskih zemljiščih, brez konkretno utemeljenih razlogov ukinila. Ampak
               takrat ni bilo nobenih peticij, protestov in zgroženih pisem posameznikov in
               nevladnih organizacij, ki bi se borile proti ukinitvi odškodnine, kot se to dogaja
               danes. Brez odškodnine zaradi spremembe namembnosti smo tako živeli vse do lanskega
               maja, ko je bila v tem prostoru sprejeta novela Zakona o kmetijskih zemljiščih, ki je
               ponovno uveljavila odškodnino zaradi spremembe namembnosti kmetijskega zemljišča z
               namenom varovanja najkvalitetnejših kmetijskih zemljišč. Najbrž mi ni treba
               izpostavljati, da je bilo ravno v tem obdobju izgubljenih največ najkvalitetnejših
               kmetijskih zemljišč, saj je bilo to obdobje intenzivnih investicij. Gradile so se
               avtoceste, trgovski centri. Industrijske cone, ki so danes po večini prazne, so rasle
               kot gobe po dežju. Vse to na najboljši kmetijski zemlji. Vendar država in občine vsaj
               iz naslova odškodnin, ki bi predstavljale vir za vzpostavljanje novih kmetijskih
               površin, od tega niso imele nič.</p>
               <p>Lani sprejeto novelo Zakona o kmetijskih zemljiščih smo podpirali tudi v Slovenski
               ljudski stranki, saj smo bili prepričani, da je to primeren inštrument za
               preprečevanje pozidave najkvalitetnejših kmetijskih zemljišč. Vendar se je pozitiven
               namen lansko leto sprejetega zakona v praksi izjalovil. Izkazalo se je namreč, da je
               ravno odškodnina poleg že tako zaostrene gospodarske situacije ključni razlog za upad
               obsega investicij, saj je posegla tudi na zemljišča, ki so po namenski rabi stavbna,
               po dejanski rabi pa kmetijska, zaradi česar je prihajalo do primerov astronomskih
               odškodnin tudi na zemljiščih, ki so po prostorskih planih tudi po več desetletjih
               opredeljena kot stavbna zemljišča.</p>
               <p>Zato smo v naši poslanski skupini že lani jeseni vložili spremembo zakona, s katero
               smo želeli znižati odškodnine za približno 80 %, vendar je bil zakonodajni postopek
               zaradi izrednih državnozborskih volitev predčasno zaključen. Ker se s tem težave niso
               rešile same od sebe, smo kmalu po imenovanju vlade skupaj s strokovnjaki z
               Ministrstva za kmetijstvo in okolje naš prvotni predlog zakona nadgradili v duhu
               koalicijske pogodbe. Predlagali smo odpravo odškodnin za kmetijska zemljišča, ki ne
               predstavljajo potenciala za kmetijsko pridelavo do bonitete 40, ter ohranitev
               odškodnine za najkvalitetnejša kmetijska zemljišča, ob spremembi načina določanja
               odškodnine, da bi le-ta bila odvisna od površine objekta, ki se gradi. Ker so
               preostali štirje koalicijski partnerji vztrajali na popolni odpravi odškodnine, s
               svojim predlogom nismo vztrajali in ga tudi nismo vložili v proceduro. Prav tako pa
               se nismo podpisali pod sedaj obravnavani zakon, ki je prvotno predvideval popolno
               odpravo odškodnine. S tem se v Poslanski skupini Slovenske ljudske stranke nismo
               strinjali. Naše mnenje je delilo tudi pristojno ministrstvo, saj smo prepričani, da
               bi bila popolna odprava odškodnin v nasprotju s koalicijsko pogodbo, poleg tega pa bi
               s popolno odpravo odškodnine izgubili pomemben inštrument varovanja kmetijskih
               zemljišč. In kar je izgubljeno enkrat, je izgubljeno za vedno.</p>
               <p>Zato nas veseli, da smo se med usklajevanjem s preostalimi koalicijskimi partnerji
               uspeli dogovoriti o rešitvah, ki so bile nato vložene v obliki amandmajev in sprejete
               na seji matičnega delovnega telesa. Odprava odškodnine za kmetijska zemljišča nižje
               kvalitete – do bonitete 50, ohranitev odškodnine za najkvalitetnejša zemljišča, tako
               recimo lahko konkretno povem, za 200 kvadratnih metrov tlorisne površine objekta, za
               stanovanjski objekt bo to znašalo 4 tisoč evrov, za tisoč kvadratnih metrov veliko
               proizvodno halo pa 20 tisoč evrov.</p>
               <p>Preden zaključim bi rad povedal, da bodo kmetijska zemljišča najbolj varovale visoke
               odkupne cene kmetijskih proizvodov. Dokler bo odkupna cena krompirja po 4 cente, bomo
               težko z akti varovali kmetijska zemljišča. V Poslanski skupini Slovenske ljudske
               stranke bomo novelo zakona podprli.</p>
            </sp>
            <sp xml:id="SDZ6-Redna-05-2012-07-11.sp79">
               <speaker>PODPREDSEDNICA RENATA BRUNSKOLE:</speaker>
               <p>Besedo ima Poslanska skupina Demokratične stranke upokojencev Slovenije in mag. Jana
               Jenko.</p>
            </sp>
            <sp xml:id="SDZ6-Redna-05-2012-07-11.sp80">
               <speaker>MAG. JANA JENKO (PS DeSUS):</speaker>
               <p>Hvala za besedo, vsem skupaj lep pozdrav.</p>
               <p>Pred nami je predlog zakona, ki je v strokovni in v laični javnosti dvignil ogromno
               prahu, saj prinaša zmanjšanje višine odškodnine zaradi spremembe namembnosti
               kmetijskega zemljišča, ki jo mora plačati investitor v postopku izdaje dovoljenja za
               gradnjo.</p>
               <p>V DeSUSu menimo, da je treba vztrajati na zaščiti najboljših kmetijskih zemljišč, saj
               v Sloveniji dnevno izgubimo cca 7 hektarjev kmetijskih zemljišč. Ključen je podatek,
               da imamo v Sloveniji v uporabi le še dva 2 tisoč 545 kvadratnih metrov kmetijskih
               zemljišč na prebivalca in, kar je še huje, od tega je le še 884 kvadratnih metrov
               obdelovalnih površin. To pa močno vpliva na možnost samooskrbe, ki pri rastlinskih
               proizvodih trenutno znaša od 33 do 70 % kar pa je po naši oceni izjemno
               zaskrbljujoče. V primeru, da pride še do poglobitve krize, bo namreč možnost
               samooskrbe še kako pomembna in vsaka ped obdelovalne zemlje izjemno dragocena. Hkrati
               pa smo s prejšnjo novelo zakon v preveliki želji za ohranitev zemljišč odškodnine
               zastavili previsoko in končni izračuni so presenetili ne samo investitorje, temveč
               tudi pristojne na ministrstvu. Tako se je dogajalo, da bi morale mlade družine za
               odškodnino plačevati po deset in več tisoč evrov, še preden bi sploh začeli graditi
               nov dom.</p>
               <p>Ker je po naši oceni treba najti neko srednjo pot, ki bo investitorjem omogočila
               izpeljavo investicije, hkrati pa zaščititi najboljša kmetijska zemljišča, smo se v
               DeSUSu odločili, da podpremo ta predlog zakona, ki odškodnine niža na sprejemljivo
               raven.</p>
               <p>V DeSUSu menimo, če bi znali z občinskimi prostorskimi načrti zaščititi najboljša
               kmetijska zemljišča, kot bi bilo treba, v prejšnjem mandatu ne bi bilo treba sprejeti
               tako drastičnega povišanja odškodnin, tokrat pa nam ne bi bilo treba poslušati
               očitkov, da smo pristali na razprodajo najboljših kmetijskih zemljišč. Obenem pa v
               DeSUSu pričakujemo, da bomo z naslednjo novelo tega zakona vzpostavili kataster
               trajno varovanih kmetijskih zemljišč, kar je po naši oceni edini pravi način za
               zaščito najboljših kmetijskih zemljišč. Hvala lepa.</p>
            </sp>
            <sp xml:id="SDZ6-Redna-05-2012-07-11.sp81">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima Poslanska skupina Nove Slovenije in gospod Janez Vasle.</p>
            </sp>
            <sp xml:id="SDZ6-Redna-05-2012-07-11.sp82">
               <speaker>JANEZ VASLE (PS NSi):</speaker>
               <p>Spoštovane kolegice, spoštovani kolegi, gospa podpredsednica, gospod minister!</p>
               <p>Tudi jaz bom prebral naše stališče. O kmetijskih zemljiščih, njihovem varovanju, je
               bila zadnje tedne zelo vroča debata, ki bo morda danes dosegla vrhunec. V Novi
               Sloveniji smo tega dejansko veseli, saj le široka in dobro argumentirala javna
               razprava lahko prinese dobre rešitve v dobro vseh zainteresiranih. Opažamo pa nekako
               dve smeri razprave. Nasprotniki danes obravnavanega zakona trdijo, da se bo z
               zmanjšanjem odškodnin za spremembo namembnosti omogočilo uničenje še tisto malo
               kmetijskih zemljišč, ki jih v Sloveniji imamo. Drugi, sem se prištevamo tudi v Novi
               Sloveniji, pa menimo, da odškodnine za spremembo namembnosti same po sebi še ne
               rešujejo kmetijskih zemljišč, je pa vsaj simbolično dobro, če ostanejo, vendar manj
               radikalne, kot so bile uvedene s trenutno veljavnim zakonom. Trenutne razmere so
               resnično nevzdržne. Upali bi si trditi, da lansko leto sprejeti zakon ne ščiti
               kmetijskih zemljišč, ampak ščiti predvsem mešetarje z zemljišči, ki so v preteklosti
               s to spremembo namembnosti dobro zaslužili, račune pa naj bi danes plačevali nič
               krivi investitorji, med katerimi je veliko mladih, mladih družin. Ti ljudje so
               zemljišča, na katerih bi gradili, že kupili kot zazidljiva, po ceni za zazidljiva
               zemljišča, zato je nepravično, da morajo danes plačevati še odškodnino.
               Nesprejemljivo za nas je tudi, da se mora odškodnina plačevati za celotno parcelo in
               ne zgolj za površino, kjer bi stal objekt. V Novi Sloveniji se zavedamo, da je
               najboljša kmetijska zemljišča treba zavarovati. Tega pa z zelo visokimi odškodninami
               ne moremo storiti. Ohranjanje prvovrstnih kmetijskih zemljišč in podeželja je mnogo
               bolj kompleksen izziv. Najbolje bi se to rešilo z uredbo Ministrstva za kmetijstvo in
               okolje, ki bi določila trajno varovana kmetijska zemljišča. Kaj pa nam bodo ohranjena
               prvovrstna kmetijska zemljišča, če se kmetom dolgoročno ne bo splačalo kmetovati, če
               bodo kupne cene nizke in na ta način mladi ne bodo ostajali ali pa tudi prihajali na
               podeželje.</p>
               <p>V pričakovanju širših sistemskih rešitev s tega področja, ki jih je ministrstvo že
               napovedalo, pa bomo poslanci Nove Slovenije ta zakon, ki je nekakšna prva pomoč, ker
               kdor hitro da, dvakrat da, podprli. Hvala lepa.</p>
            </sp>
            <sp xml:id="SDZ6-Redna-05-2012-07-11.sp83">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členih in o vloženih amandmajih, ki jo bomo opravili na podlagi pregleda vloženih
               amandmajev z dne 10. julija 2012.</p>
               <p>Preden dam prijavo za razpravo k amandmaju k 3. členu, dajem besedo predlagatelju, ki
               je zaprosil za besedo, gospodu Jožetu Tanku. Možnost prijave pa ima tudi predstavnik
               Vlade.</p>
               <p>Izvolite, gospod Tanko.</p>
            </sp>
            <sp xml:id="SDZ6-Redna-05-2012-07-11.sp84">
               <speaker>JOŽE TANKO (PS SDS):</speaker>
               <p>Hvala lepa za besedo.</p>
               <p>Mislim, da je treba pokomentirati nekatere izjave iz stališč poslanskih skupin. Moram
               reči, da nismo mi to sprejeli na osnovi nekih ozkih političnih interesov. Mi na tem
               nimamo nobenih političnih interesov. Mi smo samo želeli, da se zadeve na tem področju
               normalizirajo, da postanejo normalne in sprejemljive. Tisto, kar je sprejeto v
               obstoječem zakonu, pomeni blokado. Problem je v tem, da ste v Zakonu o kmetijskih
               zemljiščih uvedli davščino na nepozidana stavbna zemljišča. Posebej ste obdavčili
               lansko leto nepozidana stavbna zemljišča, ki so bila s prostorskimi akti od leta 1985
               ali še prej ali pa sedaj spremenjena. Nihče ni dvignil nobenega glasu, na primer, ko
               se je prav tako lani spreminjal prostorski plan Mestne občine Ljubljana in med 766
               hektarji zemljišč, ki so se spremenila iz kmetijskih v stavbna, je bilo kar 583
               hektarjev najboljših kmetijskih zemljišč – ne ostalih, ampak najboljših. Ni bilo
               enega glasu ne iz sedanje opozicije, ne iz stroke, od nikogar. Prostorski plan
               Ljubljane se je spremenil. Podpisnik spremembe tega akta pa je bil tedanji minister,
               ki je dovolil spremeniti najboljša kmetijska zemljišča v stavbna zemljišča, v
               nepozidana stavbna zemljišča. Mrtvo, brez diskusije. Prav tako se nihče od tedanjih
               varuhov ali pa sedanjih varuhov najboljših kmetijskih zemljišč in niti od stroke ni
               odzval, ko je na primer župan Mestne občine Ljubljana spravil bagre na vrtičkarje.
               Tudi tam so ti ljudje vzpostavili iz kmetijskih ali pa celo iz slabših zemljišč neko
               kmetijsko pridelavo, večina njih najbrž na biološki osnovi, to se pravi tisto
               najboljšo, in tam se je zgodilo tisto, kar se je zgodilo. Nihče se ni odzval. Kar
               zadeva trditve, da ima Slovenija strašno malo kmetijskih zemljišč na prebivalca, saj
               te trditve držijo. Vendar drži tudi ugotovitev, da ima Slovenija tudi eno največjih
               gozdnatosti v Evropi, bistveno večjo kot tiste države, ki držijo raven povprečja.
               Bistveno večjo. Mi smo tretja najbolj gozdnata država v Evropi. Ne moremo mi od
               Republike Slovenije ali od nas na nek način pričakovati, da bomo imeli isto ali
               podobno primerljivo površino kmetijskih zemljišč na prebivalca, kot ga imajo na
               primer Nizozemska, Belgija, Francija. Treba je malo pogledati na zemljevid, pogledati
               nekatere podatke in te zadeve ugotoviti.</p>
               <p>Očitki, koliko kmetijskih zemljišč smo spremenili v pozidana, zazidana, so povezani
               tudi z gradnjo avtocestnega omrežja. Velik del teh površin je bil pokrit z
               avtocestnim omrežjem. In takrat, ko se je avtocestni program umeščal v prostor, je
               bila priložnost, da bi tedanji ministri za okolje ali pa kmetijski ministri uporabili
               inštrumente, ki so jim bili na voljo. Bilo je možno. To se na žalost takrat ni
               storilo. Mislim pa, da je zelo nekorekten očitek, da smo mi z zakonom o uravnoteženju
               javnih financ ukinili subvencijo za tiste tiste, ki prvič rešujejo stanovanjski
               problem. To se je dejansko zgodilo. Vendar govorimo o 300, 400, 500 evrih letne
               subvencije za eno družino, ki se izplačuje nekaj let. Te iste družine, če hočejo
               graditi stanovanjsko hišo, morajo pa predhodno, pred izdajo gradbenega dovoljenja
               plačati 25, 30 tisoč evrov za spremembo namembnosti. Se pravi v 30, 40 letih jim ta
               država s to subvencijo ne vrne tistega, kar jim je ob izdaji gradbenega ali pa pred
               izdajo gradbenega dovoljenja vzela. To so ta sorazmerja. In uvedba take subvencije za
               reševanje prvega stanovanjskega problema, v primerjavi z obdavčitvijo, ki ste jo
               uvedli, je pravzaprav bagatela. Na nek način svojevrstno norčevanje iz tistih, ki bi
               si sami uredili svoj stanovanjski problem, sezidali hišo, pa morajo najprej plačati
               20, 30 tisoč evrov za spremembo namembnosti, potem pa jim država na osnovi vloge,
               izpolnjevanja kriterijev in dokazil vrača po nekaj sto evrov letno. To najbrž ni
               pravi kriterij in pravo merilo.</p>
               <p>Jaz mislim, da bi morali, če bi želeli karkoli storiti na dodatni obdavčitvi
               nepozidanih stavbnih zemljišč, to urediti v kakšnem drugem zakonu, recimo v Zakonu o
               prostorskem načrtovanju. Tam se to dejansko dogaja, tam se s postopki spreminjajo
               kmetijska ali druga zemljišča v nepozidana stavbna zemljišča, ne pa v Zakonu o
               kmetijskih zemljiščih. Tu se sprememba zgodi. Ko pa imamo mi enkrat nepozidano
               stavbno zemljišče, se pravi s prostorskim planom definirano področje, kje je
               dovoljena gradnja, takrat ne govorimo več o kmetijskih zemljiščih. Takrat smo
               kmetijsko zemljišče odpravili. Je pa res, da zaradi načina sprememb prostorskih
               planov je velik del nepozidanih stavbnih zemljišč še vedno v kmetijskih rabi. To pa
               drži. Ampak status teh zemljišč je pa drugačen kot kmetijska zemljišča. Mislim, da bi
               morali te zadeve na drugačen način tudi urejati.</p>
               <p>Kar zadeva samooskrbo ali oskrbo države oziroma zagotavljanje prehranskih virov na
               najboljših kmetijskih zemljiščih, tega pa najbrž ne bomo zagotavljali z ukrepi, kot
               je velika obdavčitev kmetijskih zemljišč. To bo treba urejati z ukrepi kmetijske
               politike, zagotoviti zadostno samooskrbo, predvsem pa tisti, ki se s tem ukvarjajo,
               morajo imeti možnost preživetja vsaj na ekonomskem minimumu. Mi samo z ukrepi zaščite
               tega ne moremo doseči. Tisto, kar ti ljudje počnejo na kmetijskih zemljiščih, mora
               imeti neko komercialno podlago. Če te komercialne podlage ne bo, če ne bodo
               funkcionirali odkupi, če ne bodo funkcionirale neke druge stvari, recimo tudi v
               povezavi z blagovnimi rezervami ali še kako drugače, mi uporabe ali izrabe teh naših
               najboljših kmetijskih zemljišč ne moremo zagotoviti drugače kot z nekimi drugimi
               ukrepi. Če tam proizvodnje ne bo, potem lahko ostajajo alternativa samo še parkovne
               površine. Se pravi, da bomo na nekih kmetijskih površinah izvajali neke sanitarne
               posege, recimo sanitarno košnjo ali kaj drugega ali se bo prepustilo to zaraščanju.
               Drugih ukrepov ni. Naloga katerekoli politike je, da zagotovi, da se na kmetijskih
               zemljiščih, ki imajo ta status, predvsem na njih dogaja kmetijska proizvodnja,
               kmetijska produkcija. Če tu država ne bo uspešna, potem se tu ne bo moglo zgoditi nič
               drugega kot ali pozidava ali zaraščanje. Ko pa se zgodi zaraščanje, pa pomeni, da se
               dodatno širijo območja Nature 2000 in podobnih dodatnih obremenitev, ki so tudi
               pomemben omejitveni dejavnik v izrabi majhne količine slovenskega prostora. Hvala
               lepa.</p>
            </sp>
            <sp xml:id="SDZ6-Redna-05-2012-07-11.sp85">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Preden odprem razpravo k 3. členu oziroma vloženim amandmajem, spoštovane poslanke in
               poslanci, spoštovani predlagatelj in tudi predstavniki Vlade, bi želela opozoriti na
               naslednje.</p>
               <p>Predlog zakona o spremembah Zakona o kmetijskih zemljiščih obravnavamo po skrajšanem
               postopku v drugi obravnavi. In naj vam preberem 142. člen, ki navaja naslednje: "V
               skrajšanem postopku obravnave predloga zakona se ne opravi splošna razprava na
               podlagi 122. člena tega poslovnika. Druga in tretja obravnava se opravita na isti
               seji." 134. člen pa: "V drugi obravnavi predloga zakona Državni zbor opravi razpravo
               po posameznih členih, h katerim so bili vloženi amandmaji ter glasovanje o posameznih
               amandmajih."</p>
               <p>Vljudno prosim, da se tega striktno držimo, da ne prihaja do polemiziranj.</p>
               <p>Odpiram razpravo k 3. členu in amandmajema, in sicer amandma Poslanske skupine SD ter
               amandma poslanskih skupin SDS, DL, DeSUS, SLS in NSi. Prosim za prijavo. Prijava
               poteka. Prijavljenih je osem razpravljavcev.</p>
               <p>Prvi je gospod Jani Möderndorfer, pripravi naj se gospod Janko Veber.</p>
            </sp>
            <sp xml:id="SDZ6-Redna-05-2012-07-11.sp86">
               <speaker>JANI MÖDERNDORFER (PS PS):</speaker>
               <p>Hvala lepa.</p>
               <p>Če ne bi poslušal te zadnje razprave predlagatelja, bi imel občutek, da si mora SDS
               izmisliti tega Zorana Jankovića, ker drugače enostavno sploh ne bi preživela. Ta
               stranka bi kar umrla od samega hudega. Zoran Janković je zdaj še pri zemljiščih vsega
               kriv.</p>
               <p>Absurd vsega tega je predvsem ta, če se osredotočim na razpravo k samemu amandmaju,
               lahko rečem samo to, da danes poteka v bistvu neverjeten fenomen. Minister s
               stisnjenimi zobmi posluša razpravo svojih koalicijskih partnerjev, v resnici je pa
               prav nesrečen zaradi tega, ker ima neko svojo agendo, kako bi uredil vprašanje
               zemljiške politike s samim zakonom in v resnici v nastopu tako ministra kot
               predlagateljev se zgodi svojevrsten paradoks. To pa je, da predlagatelj želi urediti
               vprašanje na področju nadomestil, nariše Zorana Jankovića, kako s prostorskim planom
               spreminja kmetijska zemljišča, sama pa je prišla s predlogom, da bi ukinila
               nadomestila na zemljiščih. Jaz tega preprosto ne razumem. Razumem samo to, da bi
               nekdo rad nekomu nekaj omogočil, za kar je prej moral plačati, danes pa ne potrebuje
               več. Nekaj je narobe. Še posebej pa je narobe, ker v tej koaliciji predlaga
               predlagatelj koalicijskih poslanskih skupin svojemu lastnemu ministru, ki v razpravi
               sam pove, da bo jeseni predlagal zakon, kjer bo sistemsko reševal kompletno celotno
               zadevo problematike na zemljiščih – kar bi bilo logično, normalno in edino pravilno.
               Ne, v tem primeru se nekaj mudi, mudi se pa še posebej, ko smo pa kakšno uro oziroma
               en dan nazaj razpravljali o popolnoma podobnih stvareh, ko smo pravzaprav na hitro
               hoteli s predlogom rešiti določen problem, se je pa izkazalo, da ta ista koalicija
               pravi, da ni čas za to, da je treba to sistemsko urediti z nekim drugim zakonom in
               podobno.</p>
               <p>Zato moram reči, da sem izredno razočaran, da s predlogom, ki ga predlaga v tem
               amandmaju SD, to je, da se sam člen črta, ga sam osebno zelo podpiram in ga bom tudi
               podprl, z enim jasnim razlogom – da se prikaže ta absurdnost, ko pravzaprav minister
               in koalicija med seboj nista usklajena, kaj sploh predlagata. Če mi bo minister v
               nadaljevanju in pa predlagatelj razložil, kaj hočeta doseči s tem členom, bom izredno
               vesel in se bom z veseljem oglasil k razpravi. Hvala.</p>
            </sp>
            <sp xml:id="SDZ6-Redna-05-2012-07-11.sp87">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Gospod Janko Veber ima besedo, pripravi naj se prosim gospod Franc Pukšič.</p>
            </sp>
            <sp xml:id="SDZ6-Redna-05-2012-07-11.sp88">
               <speaker>JANKO VEBER (PS SD):</speaker>
               <p>Hvala za besedo.</p>
               <p>Amandma k 3. členu, ki smo ga vložili k temu zakonu, govori o tem, da se člen črta.
               To črtanje pomeni, da ohranimo nadomestilo za spremembo namembnosti kmetijskega
               zemljišča in je ključna rešitev za izvajanje Zakona o kmetijskih zemljiščih. Zato
               predsedujoča, ta amandma in ta člen resnično odpira možnost razprave o celotnem
               zakonu, kajti brez tega člena oziroma če se ta člen ne spremeni, kot je predlagano s
               strani predlagateljev, potem to predstavlja grob poseg v veljavni zakon o kmetijskih
               zemljiščih.</p>
               <p>V tem kontekstu želim razložiti, zakaj je prejšnji minister, naš kolega mag. Dejan
               Židan, kar, bi rekel, intenzivno delal na tem, da pripravi zakon o kmetijskih
               zemljiščih, ki bi bil usklajen predvsem s strokovno javnostjo, občinami in tudi z
               vsemi, ki jih posegi v prostor tako ali drugače zanimajo oziroma tangirajo.</p>
               <p>Govoriti o tem, da nihče ni odreagiral na to, da se v občinskih prostorskih aktih
               pojavlja velika količina kmetijskih zemljišč, ki spreminjajo namembnost, je
               nekorektno. Ravno na osnovi tega je minister Židan pripravil zakon, in to je zelo
               jasen odgovor, kaj in kako smo odreagirali na te posege. Tudi v primeru Ljubljane je
               omejil število zemljišč, ki so bila predlagana za spremembo namembnosti.
               Najpomembnejši argument, kako smo opozorili na ta problem, pa je prav Zakon o
               kmetijskih zemljiščih, ki je uveljavljen.</p>
               <p>Glede subvencij za mlade družine, ki jih vidimo kot tisto pomoč, s katero bi lahko
               nadomestili tudi dodatno obremenitev, če že gradijo na kmetijskem zemljišču, naj
               povem, da smo Socialni demokrati tudi v obdobju sprejemanja teh subvencij, ki jih je
               takrat predlagal minister Podobnik, ko je bil pristojen za to področje, opozarjali,
               da so te subvencije prenizke in da dejansko onemogočajo učinkovito reševanje
               stanovanjskih problemov mladih družin.</p>
               <p>Zato ta zakon, ki ga danes obravnavamo, potrebuje širšo obravnavo in zagotovo
               skrajšani postopek ni bil primerna oblika. Kot lahko slišite tudi že iz dosedanjih
               izvajanj, moramo pri tem odpreti razpravo in proučiti stanovanjske gradnje, razvoj
               gospodarstva, ohranjanje kmetijske proizvodnje in, kar je najpomembnejše, predvsem
               tudi ohranjanje kmetijskih zemljišč, ki so, kot sem povedal, nenadomestljiva naravna
               dobrina. Zaradi tega menimo, da bi v tem postopku, če bi bil vsaj redni postopek
               oziroma preden bi ta zakon sploh šel v obravnavo, bi morali resnično oblikovati širšo
               skupino, ki bi vse te teme proučila in bi potem predlagala ustrezne rešitve.
               Prepričan sem, da bi v času gospodarske in finančne krize ter vseh ukrepov, ki jih ta
               hip predlagamo za reševanje tega področja, zagotovo lahko prišli do skupnega
               imenovalca, če bi mladim družinam in vsem tistim, ki si rešujejo prvi stanovanjski
               problem, pa tudi nekaterim drugim, s pomočjo iz državnega proračuna zagotovili denar
               za odkup številnih praznih stanovanj v Sloveniji, ki so bila zgrajena z dragimi
               posojili. Danes imamo težave, ker nam propada gospodarstvo, gradbeništvo propada
               zaradi prezadolženosti, banke, ker so imele slabe naložbe, ne kreditirajo
               gospodarstva, z domišljenimi ukrepi pa bi lahko rešili problem prezadolženih
               gradbenikov in tudi bank in ne nazadnje ohranili kmetijska zemljišča.</p>
               <p>O tem govorimo Socialni demokrati, ko opozarjamo na te probleme. Povsem se strinjam,
               da subvencije, kot so bile v veljavi, so bile premajhne. Morali bi jih dejansko
               spremeniti, ne pa ukiniti. Ampak dejstvo je, da so se ukinile brez treznega
               razmisleka, kajti kakorkoli obračamo, investicije v gradnjo, v stanovanja se vedno
               kažejo kot izjemno močan multiplikator gospodarskega razvoja, in to je v tem procesu
               bilo zanemarjeno.</p>
               <p>Želimo pa še posebej opozoriti, če se črta ta člen, je dejstvo, da je še vedno možno
               tudi po zdaj veljavnem zakonu izpeljati parcelizacijo, s katero zmanjšamo površino,
               na kateri želi nekdo graditi stanovanjsko hišo. Ta parcelacija pomeni dodaten
               strošek, vendar je le-ta bistveno manjši, kot pa če pogledamo znesek, ki ga moraš
               plačati za spremembo namembnosti, če gradiš, recimo, kot je bilo že nekajkrat
               predstavljeno v teh obravnavah, na 4 tisoč kvadratnih metrov veliki parceli. Dovolj
               bi bilo, recimo, če narediš parcelo veliko tisoč kvadratnih metrov in je za eno
               stanovanjsko hišo, se mi zdi, to kar primerna površina, saj je to tudi nekako
               površina, ki jo zasledimo v stanovanjskih soseskah in je zelo primerna površina za
               postavitev enodružinske stanovanjske hiše. Ta ukrep je že sedaj mogoč. Seveda bi tudi
               v teh postopkih, ki se jih sedaj lotevamo za spremembo prostorske zakonodaje, morali
               predvideti tudi postopke, s katerimi bi lahko nekomu, ki je že kupil zemljišče, ki je
               sicer v območju zazidljivosti, pa je v kmetijski rabi, skozi spremembo lastništva na
               drugo parcelo, ki je recimo manjše kvalitete ali pa sploh ni primerna za kmetijsko
               pridelavo oziroma obdelavo, zagotovili nadomestno površino. Tudi to je eden od
               principov reševanja, pa ga v tem trenutku ni mogoče izvajati. Posebej opozarjam na
               to, ker bo vendarle treba tudi 4 milijone evrov, kolikor je že bilo vplačanih
               sredstev za spremembo namembnosti kmetijskih zemljišč, tistim, ki so to že plačali,
               omogočiti, da se jim ta denar vrne.</p>
               <p>V primeru sprejetje tega zakona je odprto bistveno več vprašanj, kot če ta zakon
               zavrnemo. Zato še enkrat opozarjamo na treznost, preden se dokončno vsi odločite o
               tem, ali je ta zakon tak, da ga je mogoče tudi sprejeti v končni obliki ali ne, ali
               bi ga bilo bolje zavrniti in poiskati vse te rešitve, ki sem jih predstavil in jih
               imamo na razpolago, pa so zagotovo tudi bistveno bolj primerne in usklajene z vsemi,
               ki razmišljajo o tem, kaj pomeni razvoj bodisi na občinskem nivoju bodisi na državnem
               nivoju. Hvala.</p>
            </sp>
            <sp xml:id="SDZ6-Redna-05-2012-07-11.sp89">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Franc Pukšič. Pripravi naj se gospod Tomaž Lisec. Sicer pa, če
               posamezni členi in amandmaji opredeljujejo možnost širše razprave oziroma predlagam,
               da se vsak drži okvira v skladu s členi. Če je ta člen tako širok, potem je zagotovo,
               kot pravite, gospod Veber, lahko razprava toliko širša.</p>
               <p>Izvolite, gospod Pukšič.</p>
            </sp>
            <sp xml:id="SDZ6-Redna-05-2012-07-11.sp90">
               <speaker>FRANC PUKŠIČ (PS SLS):</speaker>
               <p>Hvala lepa, gospa podpredsednica. Minister, kolegice in kolegi!</p>
               <p>Malo kdaj sem tako dobro volje, ko dobim besedo za razpravo, kot sem sedaj, ker je
               podpredsednica popravila tisti svoj prvi navedek po nastopu gospoda Vebra, da lahko
               širše razpravljamo, ker je on smel govoriti o gradbeništvu, o bankah, o praznih
               prostorih, o ukinitvi 2003 itd. In prav je tako, gospa podpredsednica, da tukaj v
               parlamentu pač razpravljamo, nenazadnje nas tudi državljanke in državljani poslušajo.
               In prav je, da slišijo to celotno paleto. Res pa je, in se strinjam z gospodom
               Vebrom, da se stvari vendarle tičejo tega zakona, ampak nekoliko širše, politik pa
               ima pravico do tega, da to tudi sporoči.</p>
               <p>No ja, toliko nasvetov, toliko predlogov pri prejšnjem in sedaj tudi pri tem zakonu
               slišimo s strani SD, pa glede na to, da nisem novinec v tem parlamentu, se sprašujem,
               kje so bili zadnja tri leta in kaj so delali. Očitno nič, ker bi vse to, kadar danes
               predlagajo, v vseh tistih prejšnjih vladah že zdavnaj lahko naredili in danes bi ta
               država cvetela, sedaj pa je na robu propada. In to prav zaradi tega, ker so jo vodili
               takšni, kot je SD, in njim podobni. Leta 2003, ko je Rop vodil to državo, v kateri je
               bil tudi SD v koaliciji, ste, kot je že bilo rečeno, ukinili ta nadomestila brez
               kakršnikoli razlogov...</p>
            </sp>
            <sp xml:id="SDZ6-Redna-05-2012-07-11.sp91">
               <speaker>PODPREDSEDNICA RENATA BRUNSKOLE:</speaker>
               <p>Gospod Pukšič, predlagam, da ne polemizirate s SD, ampak govorite in razpravljate o
               amandmaju. Predlagam.</p>
            </sp>
            <sp xml:id="SDZ6-Redna-05-2012-07-11.sp92">
               <speaker>FRANC PUKŠIČ (PS SLS):</speaker>
               <p>Podpredsednica, lahko predlagate in jaz bom v okvirih, kot so bili tudi drugi, torej
               ne bom šel izven teh okvirov.</p>
               <p>Kar se tiče Slovenske ljudske stranke, smo že leta 2011 v septembru predlagali
               spremembo zakona, in to se ni zgodilo, ker je bila nesposobnost takratne vladne
               koalicije, da zdrži, ampak je prišlo do predčasnih volitev. Tudi sedaj smo več kot
               pol leta okoli tega nategovali elastiko kako in kaj. Veste, sedaj je skrajni čas, da
               bodo ljudje vendarle še kakšno zadevo investirali. In če ne bi šli v spremembo tega
               zakona, bi enostavno pomenilo to tudi izgon mladih družin s podeželja. Ker sprememba,
               kot je sedaj, za parcelo, ki ni 10 arov, ampak je manjša, 4 are, mora plačati za
               spremembo namembnosti za celotno parcelo, če na njej postavi eno majhno hišico, 2
               tisoč, tisoč evrov, in to je nesprejemljivo. Še bolj je nesprejemljivo ali pa prav
               tako nesprejemljivo, da bi lokalna skupnost morala za eno cesto plačati več, kot je
               nekajkratna investicija tiste ceste, ker pač teče po nekih parcelah, če seveda tiste
               parcele niso odmerjene. Mi pa dobro vemo, da velika večina lokalnih cest na podeželju
               ni odmerjena, ker je to ogromen strošek in tega se občine ne morejo lotiti, ker
               enostavno za to nimajo denarja. Sprejetje takšnega zakona je pomenilo ponovno dodatno
               možnost centralizacije in tudi na ta način pritisk na lokalno skupnost in ukinjanje
               občin. Z vsemi možnimi instrumenti ste posegali na ta področja, tudi ukinjanje zaradi
               tega, ker – ne zaradi nakupa zemljišča, ampak zaradi parcele, ki jo neka družina ima,
               ki je gradbena – mladi enostavno tam ne more sezidati svojega doma in tako ostati na
               slovenskem podeželju. Jaz se strinjam z ohranjanjem zemljišč za lastno samooskrbo in
               tako dalje. Prav na ta način, če mlada družina ostane na podeželju, bo zraven tistega
               dela, ki ga vzame hiša, ne vem, 100 kvadratnih metrov ali pa 150 kvadratnih metrov,
               na tisti parceli 10 arov, ker v na podeželju ne bo nastalo asfaltirano parkirišče za
               pristajanje helikopterja, ampak nastane vrt, sadovnjak, intenzivna pridelava, kar ima
               za posledico tudi samooskrbo v teh težkih časih. Da ste se pa spomnili tega sedaj, pa
               je nepošteno, nekorektno. Ukinitev tega je bila v času tistih velikih centralistov,
               gospodov, ki so na ta račun še kako služili in si ustvarjali ogromno premoženja. Ne
               nazadnje, ali se spomnite afer in razprav, kdo so bili lastniki določenih zemljišč,
               po katerih so tekle avtoceste, zemljišč, na katerih so se gradili marketi od Qlandij
               do Mercatorjev, Merkurji in tako dalje. Kdo in kako? Ja, seveda vse to poznamo.
               Gospod Janković nič ni v tej državi kriv, edini problem bo, da iz tega nadomestila ne
               bo verjetno denarja za deblokado bankrota njegovega sina, kakor sem bral v Financah
               včeraj.</p>
            </sp>
            <sp xml:id="SDZ6-Redna-05-2012-07-11.sp93">
               <speaker>PODPREDSEDNICA RENATA BRUNSKOLE:</speaker>
               <p>Gospod Pukšič, predlagam, da se osredotočite na razpravo in da ste korektni. Prej je
               že gospod Möderndorfer v razpravi omenjal gospoda Jankovića in bi predlagala, da se
               vi držite razprave, tudi ne o otrocih nikogar.</p>
            </sp>
            <sp xml:id="SDZ6-Redna-05-2012-07-11.sp94">
               <speaker>FRANC PUKŠIČ (PS SLS):</speaker>
               <p>In ga niste ustavljali, gospa podpredsednica. Tudi gospoda Möderndorferja bi morala
               ustaviti, glede na to, da je omenil gospoda Jankovića. Jaz sem mislil, da je to
               zaželeno, ker sem njega poslušal, da je omenil gospoda Jankovića. Jaz sem hotel samo
               poudariti to in se nič nisem zgražal nad njegovim omenjanjem ,tako kot ste sedaj vi
               nad mojim.</p>
            </sp>
            <sp xml:id="SDZ6-Redna-05-2012-07-11.sp95">
               <speaker>PODPREDSEDNICA RENATA BRUNSKOLE:</speaker>
               <p>Govorili ste tudi o otrocih. Predlagam, da govorite o 3. členu.</p>
            </sp>
            <sp xml:id="SDZ6-Redna-05-2012-07-11.sp96">
               <speaker>FRANC PUKŠIČ (PS SLS):</speaker>
               <p>Govoril sem o prvem amandmaju, ki ga ne bom podprl, bom pa podprl drugi amandma, ki
               ga predlaga koalicija, ker gre za enostavno monotehnične rešitve. Kolega pred menoj
               je govoril o amandmaju k 6. b členu, ki ga bom tudi podprl, ker se mi zdi korektno in
               pošteno, da tisti, ki še danes, ko mi o zakonu razpravljamo, to plačujejo, da bodo to
               dobili povrnjeno nazaj. Ni nobene logike, tako kot sem rekel, da bi se plačalo za
               tisti del zemljišča, na katerem bo, ne samo kmetijsko, mogoče tudi zaraščeno s trnjem
               in tako dalje, potem pa bo intenzivna pridelava od vrta do mini sadovnjaka, ki
               pospešuje tudi samooskrbo. Vsekakor pa si želim, da bo naša vlada naredila tudi več
               na tej obdelavi zapuščenih zemljišč. Tisti, ki imajo kmetijska zemljišča, jih ne
               obdelujejo, to pa je veliko vikendašev, ki so na račun tega, da bodo obdelovali
               vinograd, sadovnjak in tako dalje, sploh po Slovenskih goricah, Halozah, ta področja
               vendarle dovolj dobro poznam, dobili tudi nadomestila za gradnjo vikendov. Potem so
               si tam naredili lepe hiške, vinograde, sadovnjake pa opustili, pa so še vedno
               kmetijska zemljišča. Na tem področju nas čaka delo.</p>
               <p>Vesel sem, da minister pripravlja spremembo zakonodaje tudi na tem področju, da bomo
               tudi tukaj uspešnejši, predvsem v smeri večje samooskrbe in intenzivne pridelave, ker
               pač država je takšna, kakršna je. Velikosti seveda ne moremo povečevati, Lahko pa
               bistveno pripomoremo k izkoriščanju tega, ker imamo. Hvala lepa.</p>
            </sp>
            <sp xml:id="SDZ6-Redna-05-2012-07-11.sp97">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Tomaž Lisec, pripravi naj se gospod Robert Hrovat.</p>
            </sp>
            <sp xml:id="SDZ6-Redna-05-2012-07-11.sp98">
               <speaker>TOMAŽ LISEC (PS SDS):</speaker>
               <p>Hvala, predsedujoča. Spoštovani minister z ekipo, kolegi in kolegice!</p>
               <p>Sam za razliko od nekaterih predhodnikov, predvsem s tistih strani, menim, da je ta
               zakon nujno potreben. Začel bi s tem, da tiste, ki so leta 2002 spreminjali zakon o
               kmetijskih zemljiščih, zakon o urejanju prostora in zakon o graditvi objektov, bo
               enkrat treba poklicati na neko odgovornost. Mislim, da so to delali namensko in s tem
               oškodovali občine, predvsem pa državo. Pa bom morda kasneje pojasnil zakaj in kako.
               Potem pa je prišlo to nesrečno leto 2011 in predlog zakona s strani bivšega ministra
               gospoda Židana, ki je po mojem mnenju nek cunami ne samo za podeželje, ampak predvsem
               za razvoj podeželja. Mi smo že takrat temu zakonu ostro nasprotovali. Razmišljali smo
               v smeri, kako čim bolj zmanjšati to nadomestilo. Sam sem bil zelo velik zagovornik in
               pobudnik tega, da se ta nadomestila celo ukinejo, ker ko so prihajali podatki s
               terena, ko so mlade družine, mladi podjetniki, vsi tisti, ki želijo ostati na
               podeželju, pridobivali izračune, koliko jih posamezne parcele stanejo, so bili
               zgroženi in so rekli, zakaj sploh še vztrajati na tej lepi slovenski zemlji. Vsi
               tisti, ki so zagovorniki tega obstoječega stanja, me zanima, kje so bili v letih
               2002,2003 in v letih 2002–2011.</p>
               <p>Primer, ne bom govoril o Ljubljani, ker je že predhodnik o tem veliko povedal,
               gradile so se velike trgovske verige. Morda celo sprejmemo lahko zakon, da te
               trgovske verige, ki so lahko gradile na najboljših kmetijskih zemljiščih, malo
               protiustavno in damo retroaktivno, pa naj plačajo davek za nazaj. Tukaj so država in
               lokalne skupnosti ogromno izgubile, pa naj gre to za vse te večje trgovske verige, pa
               naj gre za državo, ki je izgubljala denar. Avtoceste so se gradile na najboljših
               kmetijskih zemljiščih, pa nihče ni bil proti temu. Celo nasprotno, spodbujalo se je
               to. Tisti, ki se peljemo skozi Trebnje, to več kot občutimo. Tudi iz svoje občine
               imam primere, ko so se gradila različna podjetja oziroma trgovske verige na
               najboljših kmetijskih zemljiščih. Vsi so bili zelo veseli. Seveda, najlažje je imeti
               trgovino ob najboljši cesti. Vsi bi verjetno radi imeli neke McMercatorje, McTuše in
               McInterspare. Ogromno denarja je bilo izgubljenega.</p>
               <p>Ob tem bi rad povedal, da je v tem času prišlo ogromno pripomb tudi na delo
               uradništva, na bivše ministrstvo za kmetijstvo in okolje. Zakaj? Ker so neki uradniki
               neko pobudo, bi rekel, v kali popolnoma zatrli in so rekli, "ne, ta sprememba nikakor
               ni mogoča, ni nobenega pogoja". Potem pa je lahko čez noč – ena vlada ali druga
               vlada, to sploh ni pomembno – nek uradnik imel tisto diskrecijsko pravico, ki jo je
               pa lahko čez noč spremenil, češ, točno ta kmetijska zemlja bo pa zazidljiva. To se mi
               zdi zelo svetohlinsko. Gospod minister, tako kot sem rekel že na odboru, jaz upam, da
               bodo uradniki delali po črki zakona, ne pa po svoji diskrecijski pravici. Jaz vidim
               ta zakon zelo dobronameren predvsem za podeželje. Jaz prihajam s podeželja.
               Naslavljala so se na mene vprašanja, ali bomo kaj spremenili. Marsikdo namreč
               razmišlja, da v bistvu ne bi gradil hiše. Marsikdo je tisti mini oziroma makro
               podjetnik, ki bi rad gradil neko manjšo poslovno zgradbo v izmeri, ne vem, 10 krat 15
               metrov ali nekaj takega, neko delavnico. In ko je vprašal, ker ni imel sreče, da bi
               imeli njegovi lastni starši zemljo, je bil soočen z nakupom zemljišča, je bil soočen
               s ceno komunalnega prispevka, dolgotrajnimi in pa dokaj dragimi administrativnim
               zadevami. In na koncu, glej ga zlomka, leta 2011 še ta nesrečni zakon, ki je še
               dodatno prinesel stroške. Vem za primer, ko bi mlad človek z mlado družino gradil
               hišo ob svojih starših 300 kvadratov, ne govorim o tisoč kvadratih, zraven pa bi
               gradil še eno delavnico v izmeri 15 krat 30 metrov. In ko je vse to izračunal, ga je
               minilo. Hišo je imel pod streho oziroma že skoraj na ključ, ni pa prišel niti mimo
               dokumentacije oziroma do vloge za izdajo gradbenega dovoljenja. Tako da jaz tega
               resnično ne razumem. Včasih imam občutek, da tisti, ki so zagovorniki obstoječega
               zakona iz leta 2011, pa naj mi bo dovoljeno, kot da vsi prihajate iz Ljubljane in ne
               želite razvoja nam ostalim, ki še nimamo sprejetih občinskih prostorskih načrtov. Pa
               tudi če jih imamo, je ta beg s podeželja zelo opazen vsaj v zadnjem letu.</p>
               <p>Morda še ena zadeva. Veliko je govora s strani opozicije pa tudi mnogih nevladnih
               organizacij o tej tako imenovani prehranski varnosti v državi. Jaz bi še enkrat
               rekel, da v tem zakonu niti za en kvadratni meter ne zmanjšujemo kmetijskih površin v
               Sloveniji. Za to so občinski prostorski načrti. Tako kot sem prej rekel, potem pa si
               uradnik vzame diskrecijsko pravico, kjer nekje ne dovoli, čez dve leti pa na isto
               zahtevo dovoli, da se lahko tam zazida. To mi je popolnoma nerazumljivo.</p>
               <p>Za zaključek še glede subvencij. Subvencije za prvo reševanje stanovanjskega problema
               je uzakonila vlada v letu 2005, potem mislim, da je bila ena ali sta bili dve noveli
               zakona, kjer smo dvigovali ta prispevek in tudi širili namen. Pahorjeva vlada, to je
               gospod Veber prej pozabil povedati, je ta znesek močno znižala, sedaj pa je ta znesek
               ukinjen. Ampak moramo vedeti, kdor ima tisto varčevalno pogodbo podpisano, za njih se
               nič ne spremeni, ker se bodo te pogodbe realizirale do konca. Vemo, da je varčevalna
               doba od 5 do 10 let, sedaj pa če damo to v finančno konstrukcijo, lahko dobimo recimo
               300 evrov mesečno na podlagi tega zakona oziroma te subvencije, na drugi strani pa je
               bil nekomu z nekim zakonom dodeljen davek v višini 20, 30 tisoč evrov, pa lahko
               izračunamo, v kolikih letih, manj kot v desetih letih ste v bistvu ta vložek, ki je
               subvencija, z enim zakonom takoj čez noč podrli. Hvala. </p>
            </sp>
            <sp xml:id="SDZ6-Redna-05-2012-07-11.sp99">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Robert Hrovat. Pripravi naj se gospod Janez Ribič.</p>
            </sp>
            <sp xml:id="SDZ6-Redna-05-2012-07-11.sp100">
               <speaker>ROBERT HROVAT (PS SDS):</speaker>
               <p>Hvala lepa za besedo, gospa podpredsednica.</p>
               <p>Predlagatelji tega amandmaja, govorimo o Poslanski skupini Socialnih demokratov,
               želijo, da se ohrani obstoječe stanje. Obstoječe stanje pomeni enormno visoke
               odškodnine, neživljenjske. Najbrž ste vsi dobili po elektronski pošti veliko pisem
               ogorčenih državljanov, ki so nam pisali o svojih konkretnih primerih. Veste,
               konkretni primeri, pri katerih so številke za enodružinsko hišo za mlado družino
               znašale tudi do 30 tisoč evrov pred pridobitvijo gradbenega dovoljenja. Veste, kaj to
               pomeni? To je neživljenjsko. V Slovenski demokratski stranki smo na začetku pri sami
               pripravi tega zakona razmišljali o tem, da bi se v celoti ukinile odškodnine, ker je
               to stanje, kakršno je ta trenutek, bilo nevzdržno. V koaliciji smo se dogovorili, da
               se sprejme kompromis tudi zavoljo opozoril stroke, ki smo jo upoštevali, da se
               pripravi zakon na ta način, da se odškodnine razumno zmanjšajo oziroma znižajo. Jaz
               sem vesel, da tudi Socialni demokrati ugotavljajo, da ta zakon je potreben popravkov,
               in da so zdaj spoznali, da tisto govorjenje pri sprejemanju te zakonodaje, da je to
               najboljši zakon za zaščito kmetijskih zemljišč in tako naprej, le ni tako realno. In
               sem vesel, da priznavajo, da so odškodnine, ki se odmerjajo za celo parcelo,
               nesprejemljive. O čem pravzaprav govorimo? Govorimo o kmetijskih zemljiščih, ampak
               dejansko pa govorimo o zemljiščih, ki so zazidljiva in so v prostorskih aktih
               lokalnih skupnosti opredeljena kot zazidljiva zemljišča – ne kmetijska, le kmetijsko
               rabo imajo. V prostorskem aktu se opredeli neko zemljišče za zazidljivo in zdaj bomo
               mi, ko je to že vse blagoslovljeno na vseh ministrstvih, tudi na ministrstvu za
               kmetijstvo, zdaj pa pobrali nek davek. Pa veste kje? Pobrali bomo ta visok davek na
               koncu. Ne na začetku. Na koncu. Kar pomeni, da se obremeni investitorj, in to je po
               mojem mnenju napačno. Ampak če že, da se v tistem delu usklajevanja z lokalnimi
               skupnosti ni dalo dobiti nekega soglasja, kar tudi konec koncev razumem, je zdaj pač
               tako, kot je. In kaj mi kot koalicija zdaj predlagamo? Le znižanje teh odškodnin.
               Samo na enem primeru bom povedal oziroma na dveh.</p>
               <p>En primer: stanovanjska hiša, tisoč kvadratnih metrov, 140 kvadratnih metrov tlorisne
               površine objekta. Ta trenutek se za to plača 12 tisoč evrov. Po sprejetju tega
               zakona, upam, da ga bomo sprejeli, bo to pomenilo plačilo 560 evrov. Seveda govorim o
               boniteti 60. Boniteta se dviguje do 100 in tista najboljša zemljišča bo investitor
               plačal nekaj več.</p>
               <p>Še večji problem predstavlja javna infrastruktura. Ker se zdaj plačuje od cele
               parcele oziroma če govorimo o eni cesti, to pomeni od več parcel, to znese za eno
               cesto, pa ne bom konkretno govoril, znese 290 tisoč evro odškodnine, ki jo mora
               plačati občina. Po tem novem predlogu bo to pomenilo 90 tisoč evrov, kar pomeni, da
               gremo samo v racionalizacijo.</p>
               <p>Gospod Möderndorfer je prej govoril, da pričakuje od ministra, da mu bo razložil, kaj
               pomeni črtanje 1. člena. Vam bom jaz povedal, kaj pomeni. To pomeni, da ste za to, da
               ostane tako, kot je, da so odškodnine takšne, kot so, enormno visoke. To pomeni to.
               Mi v Slovenski demokratski stranki absolutno temu nasprotujemo. Če pa že govorimo o
               varovanju najboljših kmetijskih zemljišč, se dajmo pogovarjati o katastru trajno
               varovanih kmetijskih zemljišč, ampak na način, da bo usklajen z lokalnim skupnostmi,
               da bo tukaj zraven sodelovala stroka. In potem lahko rečemo, pod črto, da bomo pa od
               zdaj naprej pa resnično varovali najboljša kmetijska zemljišča. Ne moremo pa govoriti
               o zaščiti najboljših kmetijskih zemljišč, da uvedemo odškodnino na že zazidljiva
               zemljišča, ki so v kmetijski rabi. Nam se to zdi narobe svet in jaz verjamem, da bo
               minister, kot smo se že pogovarjali, pripravil uredbo, ki jo bo potem Vlada sprejela,
               seveda s sodelovanjem vseh tistih, ki lahko participirajo pri tej zadevi, da bo potem
               ta zadeva šla v pravo smer, torej v zaščito najboljših trajno varovanih kmetijskih
               zemljišč. To bo edino, kar bo lahko pripeljalo do te rešitve, ki si jo konec koncev
               vsi želimo. Toliko o tem amandmaju. Hvala lepa.</p>
            </sp>
            <sp xml:id="SDZ6-Redna-05-2012-07-11.sp101">
               <speaker>PODPREDSEDNICA RENATA BRUNSKOLE:</speaker>
               <p>Za repliko je zaprosil gospod Jani Möderndorfer.</p>
               <p>Izvolite.</p>
            </sp>
            <sp xml:id="SDZ6-Redna-05-2012-07-11.sp102">
               <speaker>JANI MÖDERNDORFER (PS PS):</speaker>
               <p>Ker ste že hoteli biti advokat namesto ministra, jaz še vedno pričakujem odgovor od
               ministra, ne od vas. Najprej boste morali postati minister, če boste hoteli
               odgovarjati v imenu Vlade.</p>
               <p>Ampak tisto, kar je pomembno, je, da to, kar ste hoteli vi razložiti, je nekaj čisto
               popolnoma drugega. Gre za to, da jaz ne razumem, zakaj predlagate, da bi o določeni
               problematiki kmetijskih zemljišč, varovanih zemljišč, govorili tukaj konkretno s
               stroko, to spremembo bi pa radi po skrajšanem postopku brez neke resne smiselne
               razprave in brez sistemskih rešitev celotnega zakona reševali. Zato, ker še sami ne
               veste, kaj sprejemate. Vaš predhodnik je eno stvar zelo lepo povedal, ta zakon mi je
               všeč in takšen, kot je, je zdaj dober in bo krasen. Kako, če minister pripravlja
               zakon z novimi sistemskimi rešitvami, ki bodo celostno reševale določeno
               problematiko? Zame je ena stvar zelo jasna. Mogoče boste osrečili nekaj preprostih
               ljudi, ki si želijo res graditi samo hišo in nič več. In bog jim požegnaj srečo, da
               bodo to lahko naredili. Odprli pa boste na široko vrata vsem špekulantom in
               preprodajalcem zemlje, ki dejansko želijo samo to in čakajo, da boste znižali in jih
               oprostili vsega, kar je treba, da bodo lahko delali. Zato vam ne verjamem, ker se vam
               neverjetno mudi. Strašansko. Itak ste dokazali, da je vse, kar je treba, je treba
               samo po skrajšanem in po nujnem postopku sprejemati v Državnem zboru. Ne razumem pa
               ministra, ki je pokleknil pri tej zadevi, ker bi lahko z vidika avtoritete,
               strokovnosti in usposobljenosti, ki jo ima s svojo kompletno ekipo, ta problem rešil
               v jesenskem delu in ne bi popolnoma nihče nič izgubil. Gospodarsko problematiko pa s
               to rešitvijo ne boste popolnoma nič rešili, kar ste napovedovali v samem predlogu,
               kako je to en od elementov spodbujanja gospodarstva v državi. Se opravičujem,
               ustrelili ste popolnoma v prazno, ste pa odprli špekulantom vrata, to je pa res.</p>
            </sp>
            <sp xml:id="SDZ6-Redna-05-2012-07-11.sp103">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Gospod Tomaž Lisec, vi ste prosili za repliko na repliko. To po poslovniku ni možno,
               boste pa imeli možnost, samo še trije razpravljavci so in gospod minister, in se
               boste lahko ponovno prijavili in povedali.</p>
               <p>Gospod minister je prosil za besedo, izvolite.</p>
            </sp>
            <sp xml:id="SDZ6-Redna-05-2012-07-11.sp104">
               <speaker>FRANC BOGOVIČ:</speaker>
               <p>Ker ste nam dodelili samo 10 minut časa, bom varčen pri času in bom pa zdaj v tem
               delu odgovoril.</p>
               <p>Nič nisem s stisnjenimi zobmi za to mizo, kajti ocenjujem, da je ta rešitev, ki je
               predlagana, kar se tiče nadomestila, takšna, ki je času primerna. Mi smo v tem času
               tudi slišali nekatere stvari, kako nam bežijo tuje investicije, kako se mlade družine
               selijo prek meje v Avstrijo, kjer se po 16 evrov kupi parcela, komunalno opremljena,
               pri nas je povprečno od 10 do 20 evrov, v tem razponu, se po starem zakonu plačuje
               sprememba namembnosti. Dobili smo celo vrsto klicev, zato smo tudi pripravljali
               zakon. Res pa je, da je bilo v zakonu še nekaj rešitev, na primer rešitev, da vlada
               izdela uredbo o trajno varovanih zemljiščih. To mislimo, da je ključno. Druga zadeva
               je bila tudi rešitev na področju prometa s kmetijskimi zemljišči, kjer mislimo da se
               dogaja cela vrsta deviacij, predvsem v preteklosti se jih je, tudi gradnja kmetijskih
               objektov, selitev kmetij iz naselij in podobno. To je le nekaj rešitev. Mi
               pripravljamo zakon, kot je bilo danes že rečeno, še pred počitnicami se bo začelo
               usklajevanje tega zakona in ga bomo jeseni predložili parlamentu v sprejetje,
               normalno pa še prej v proceduro ostalim deležnikom v tem procesu. Ocenjujem pa tudi
               sam osebno kot minister, glede na definitivno zadržanje cele vrste investicij, s
               čimer smo se srečali bodisi na obiskih vlade na terenu ali pa na vsakodnevnih
               srečanjih z dopisi, ki jih dobivamo, da je takšna sprememba potrebna. V podobnem
               obsegu, s podobnimi številkami je bila rešitev že v našem osnutku zakona, ki je bil
               pripravljen. Del koalicije se je odločil, da gre po hitrejšem postopku s to
               rešitvijo, ki je sestavni del tega zakona, in lahko rečem, da se s takšno rešitvijo
               strinjam.</p>
            </sp>
            <sp xml:id="SDZ6-Redna-05-2012-07-11.sp105">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Spoštovani gospod minister, strokovne službe Državnega zbora so me seznanile, da
               Vlada najavi, koliko časa želi. Tako morda za drugič predlagam, da se uskladite.</p>
               <p>Gospod Janez Ribič ima besedo, pripravi naj se mag. Matej Tonin.</p>
            </sp>
            <sp xml:id="SDZ6-Redna-05-2012-07-11.sp106">
               <speaker>JANEZ RIBIČ (PS SLS):</speaker>
               <p>Hvala za besedo, gospa podpredsednica Državnega zbora. Spoštovani gospod minister,
               spoštovane gospe in gospodje poslanci!</p>
               <p>Najprej bi rad dejal, da amandmaja, ki ga je vložila Poslanska skupina SD, ne morem
               podpreti. Ne morem ga podpreti zaradi tega, ker je odškodnina za spremembo
               namembnosti kmetijskega zemljišča v zazidljivo previsoka, daleč previsoka. Zato se mi
               zdi pomembno, da se na tem področju nekaj naredi. Obžalujem tudi to, da je vmes
               sprememba namembnosti kmetijskega zemljišča v zazidljivo bila ukinjena leta 2003 pa
               vse do lanskega leta, ko smo izvajali največje investicije v gradnjo avtocest, v
               gradnjo poslovnih con, v gradnjo trgovskih centrov. Vse to z namenom za določene
               ciljne skupine, z državnimi sredstvi, ki so jih preko kreditov dajale banke. In
               mislim, da smo tu veliko zamudili in naredili veliko škodo kmetijskim zemljiščem,
               veliko škodo tudi naši državi.</p>
               <p>Rad bi povedal, da bom podprl drugi amandma k 3. členu, ki so ga vložile poslanske
               skupine koalicije. Pri tem bi dodal, da bi bilo treba razmisliti in to bi rad
               obrazložil na naslednjem primeru. Na primer, lokalna skupnost, občina, se odloči, da
               bo spreminjala prostorski plan. To sprejme na svojem občinskem svetu, potem razpiše,
               da se lahko posamezniki, ki imajo kmetijska zemljišča, zglasijo na občini in dajo
               vlogo za spremembo svojega kmetijskega zemljišča v zazidljivo. Tam izpolnijo formular
               in potem občina pelje postopek naprej. Občina pridobi strokovne službe, pridobiva
               razna soglasja, kar jo veliko stane. Na koncu pošlje to pristojnim ministrstvom v
               potrditev in ko se to vrne nazaj na občino, občinski svet zopet sprejme to potrditev,
               kar je ministrstvo odločilo, se pravi, kar je odločila država. Jaz vedno pravim, da
               bi morali odločati strokovnjaki na občinah, ki so doma na ustreznih področjih, ne pa,
               da se to na ministrstvih pogleda z raznih kart; niti ne vem iz svoje 17-letne prakse
               vodenja občine, da bi se kdaj kdo oglasil z ministrstva in si na terenu pogledal, kaj
               je pametno, da je zazidljivo, kaj pa je pametno, da ostane kmetijsko. In ko se to
               vrne nazaj na občino, predlagatelj, ki je predlagal spremembo namembnosti, niti
               koleka niti evra, niti centra ni za to dal. Pred to spremembo je bila kmetijska
               zemlja mogoče vredna en evro. Po tej spremembi, če mu je uspelo spremeniti kmetijsko
               zemljišče v zazidljivo, pa jo prodaja za 50, 70 ali 100 evrov, seveda odvisno tega, v
               katerem kraju je. Mi pa sedaj ugotavljamo in radi rečemo, no, danes pa pride mlada
               družina, ki bi rada tam gradila, pa naj ona to plača, ne pa tisti, ki je spremembo
               namembnosti predlagal in ki je zaslužil. In tisti špekulanti, ki so šli spreminjat
               svoja kmetijska zemljišča ali pa jih prej nakupili in jih šli spreminjat zato, da
               bodo potem postala gradbena, bodo do sedaj še na boljšem. Se pravi, da tisti, ki bo
               od njih odkupil, bo moral plačati to spremembo namembnosti, ne pa tisti, ki to
               prodaja. Jaz to povem zaradi tega, da bi tudi o tem področju v prihodnosti, kot se
               naš minister zavzema, da bi na tem področju naredili še en korak naprej, če bomo
               takšen zakon pripravljali, in da bi tudi o teh stvareh razmislili, kako jih
               razrešiti. Hvala lepa.</p>
            </sp>
            <sp xml:id="SDZ6-Redna-05-2012-07-11.sp107">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima mag. Matej Tonin, pripravi naj se gospod Gašpar Gašpar Mišič.</p>
            </sp>
            <sp xml:id="SDZ6-Redna-05-2012-07-11.sp108">
               <speaker>MAG. MATEJ TONIN (PS NSi):</speaker>
               <p>Drage kolegice in kolegi, lepo pozdravljeni! Pozdrav gre tudi ministru in njegovemu
               sodelavcu in pa posebej moram pozdraviti tudi mojega soobčana, ki je po novem
               strokovni sodelavcev Poslanske skupine Pozitivne Slovenije, za dobre odnose.</p>
               <p>Jaz bi uvodoma rekel, da po današnji razpravi zlasti iz opozicijskih strani nastaja
               neke vrste vtis, da ta vladna koalicija pomaga nekim mešetarjem z zemljišči in da
               bomo razprodali to našo ljubo kmetijsko zemljo. Naj poudarim, da gre to vendarle
               zgolj in samo za vtis. Pa če gremo lepo po vrsti. Tisti, ki ste bili že kdajkoli v
               tej dvorani župani oziroma, ki ste bili občinski svetniki, natančno vese, kdo določa
               namembnost posameznih zemljišč. Ne ta vladna koalicija, ne ta vlada, ampak občine,
               lokalne skupnosti, na najrazličnejše načine. Namembnosti zemljišč so se po večini
               občin, če pogledate v preteklost, boste ugotovili, da so se določile tam nekje v 80.,
               v 90., potem pa so bili kasnejši popravki. Vsi pa vemo, kakšne težave prinaša sedanja
               zakonodaja pri sprejemanju občinskih prostorskih načrtov. In ne pozabiti, za vse te
               spremembe namembnosti zemljišč, ki jih naredijo občine, mora dati soglasje
               ministrstvo za kmetijstvo oziroma takratno ministrstvo za okolje in prostor. In potem
               dobimo spremenjeno zemljišče, na primer, da neko polje postane zazidljivo
               zemljišče.</p>
               <p>Pa če grem po vrsti, da bodo stvari bolj jasne. Tam nekje konec mandata prejšnje
               vlade je kolega Židan – ne mi zameriti, če bom uporabil ta izraz – pripravil tako
               imenovani Židanov zakon, s katerim so rekli, da bodo zaščitili kmetijska zemljišča,
               da se bo povečala samooskrba, veliko lepih besed je bilo. Žal pa kaj veliko od tega
               zakona ni bilo. In edini rezultat tega zakona je ta, da investicije več ali manj po
               občinah stojijo. To je končni rezultat tega zakona. Pa da sem še bolj konkreten, kaj
               prinaša Židanov zakon. Pa da mi kolega Židan ne zameri, seveda verjamem, da on je to
               delal z dobrimi nameni, ampak kakšna stvar se včasih tudi malo izrodi. Poskušam biti
               plastičen. Če vi, na primer, v tej dvorani, ki ima 90 stolov za 90 poslancev,
               poskušate zamenjati in obnoviti samo en stol, morate plačati odškodnino za vseh 90.
               To je ena izmed takšnih anomalij, ki se je pokazala, da če si bil lastnik nekega
               velikega zemljišča, si moral plačati odškodnino, čeprav si želel postaviti nek objekt
               zgolj na zelo majhnem delu tega zemljišča. In to se bo verjetno kolega Veber spomnil,
               ko smo bili na nekem soočanju na tretjem programu Televizije Slovenija, je celo on
               pritrdil temu, da mogoče to ni bilo najbolj premišljeno in domišljeno, da so se
               odškodnine zaračunavale na celotno zemljišče in ne samo na objekt. Seveda je on to
               obrazlagal, da takrat še niso bile natančne definicije, kako bi to definirali, da bi
               odškodnino zaračunavali samo na posamezen objekt. Kaj pa je koalicijski predlog? Spet
               malo banaliziram in poenostavljam. Če imate vi 90 stolov in če želite samo en stol
               obnoviti, plačate odškodnino samo za en stol in ne za vseh 90. Prav tako ta naš
               predlog ne odpravlja odškodnin, tako kot se v javnosti poudarja in kot se govori, jih
               pa znižuje. To je res. Jih pa ne odpravlja. To je tudi neke vrste kompromis z
               opozicijo, ker nam večkrat opozicija očita, da je v ničemer ne poslušamo in da gre ta
               vladna koalicija kot buldožer, nikogar nič ne posluša in samo rije naprej. Tu, pri
               tem predlogu zakona se je pokazalo ravno nasprotno. Koalicija je šla z nekim
               predlogom in ga je tudi zaradi prizadevanja Socialnih demokratov, Slovenske ljudske
               stranke in še koga drugega iz te civilne sfere nekoliko spremenila in pa
               popravila.</p>
               <p>Ne bi govoril, kaj konkretno sedaj ta zakon prinaša, ker so to že drugi kolegi
               povedali, kako in na kakšen način se bo izračunavanje odškodnin zmanjšalo. Dejstvo pa
               je, da s tem zakonom, ki ga bomo sprejeli še pred parlamentarnimi počitnicami,
               pomagamo predvsem tistim, ki želijo graditi manjše stanovanjske objekte, tistim, ki
               želijo ustvariti tudi večje investicije, ki bi ne nazadnje lahko konec koncev
               pomagale našemu gospodarstvu.</p>
               <p>Škoda, ker kolega Möderndorferja ni v dvorani, ker je prej rekel, da naš predlog gre
               pa v smeri špekulantov in preprodajalcev in da bomo s tem na široko vrata odprli in
               široke možnosti špekulantom in preprodajalcem. Če prav razumem besedi "špekulant" in
               "preprodajalec" – jaz jo razumem tako, da, recimo, pa ne mi zameriti gospod Gašpar
               Mišič, če ste vi preprodajalec nekega zemljišča, govorim samo kot primer, jaz to
               razumem tako, da vi to zemljišče kupite poceni in ga nekoliko dražje prodate. In da
               to redno delate in stalno. To je za mene preprodajalec in špekulant. Ampak ta ne
               plača odškodnine. Odškodnino plača tisti, ki kupi zemljo. Če jaz od gospoda Mišiča
               kupim zemljo – to je njegova dobra stvar, da kot uspešen gospodarstvenik neko zemlji
               ceneje kupi in dražje proda – in če jaz to kupim, ne bo on plačal te odškodnine po
               Židanovem zakonu, ampak jo bom jaz plačal. Torej, teza in argument, ki jo je
               predstavil gospod Möderndorfer, enostavno ne drži. Ta zakon ne odpira širokih vrat
               špekulantom in preprodajalcem.</p>
               <p>Vsi skupaj smo dobili ogromno pisem in elektronskih sporočil o tem, da nas razne
               civilnodružbene organizacije spodbujajo, naj zaščitimo kmetijsko zemljišče. Imel sem
               to priložnost, da sem se pogovarjal na to temo s kolegom Židanom. Moram reči, da ima
               dobre ideje, da je kot minister za kmetijstvo v prejšnji vladi tudi po Evropi slišal
               za marsikatero dobro idejo, ampak žal njegov zakon, in pošteno povedano tudi naš
               zakon, ne bo v ne vem kakšni zveličavni in bistveni meri zaščitil kmetijska
               zemljišča. Žal takšna je resnica. Kmetijska zemljišča bodo zaščitena, prvič, če se bo
               kmetom enostavno splačalo kmetovati, da so ta kmetijska zemljišča ne bodo zaraščala z
               gozdom znova in znova. In drugič, če bomo imeli neko uredbo, ki bo določala strogo
               varovana kmetijska zemljišča, od katerih ni odstopanj. To sta dve rešitvi, ki ju
               vidim. Dokler pa imamo te opcije, pa mislim, da kakšnih bistvenih razlik ne bo, ker
               če mi v moji vasi kmetje pravijo, da je s kmetijstvom ena sama izguba in da to
               počnejo samo še zaradi svojega lastnega veselja, potem tudi kakšne velike prihodnosti
               za zaščito najboljših kmetijskih zemljišč ni.</p>
               <p>Še zadnja misel glede samooskrbe, o kateri je tudi ogromno govora, ki naj bi jo ta
               zakon popolnoma porušil in kakšne barabe smo iz te vladne koalicije, da bomo s
               sprejemom tega zakona povzročili, da se bo naša samooskrba še znižala.</p>
               <p>Pošteno povedano, ta zakon ne bo ne pripomogel in ne poslabšal naše samooskrbe. To je
               dejstvo. Za samooskrbo lahko naredimo mi največ sami, če v trgovinah kupujemo naše
               domače izdelke, ki so pridelanih na naših domačih kmetijah. Ampak, saj vidite. Vpliv
               trgovskih centrov, kjer se prodaja nizkocenovna in nekvalitetna roba iz vseh mogočih
               krajev v Evropi, je pač takšna, da enostavno se našim kmetom ne splača več
               kmetovati.</p>
               <p>Mislim, da sem nanizal nekaj stvari, verjamem, ker so se nekateri vrnili v dvorano,
               da bo prišlo tudi do nekaj replik, ampak o vsem sem razpravljal v dobri veri in
               mislim, da bo še kdo kaj dodal tej razpravi.</p>
            </sp>
            <sp xml:id="SDZ6-Redna-05-2012-07-11.sp109">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Gospod Jani Möderndorfer, replika.</p>
            </sp>
            <sp xml:id="SDZ6-Redna-05-2012-07-11.sp110">
               <speaker>JANI MÖDERNDORFER (PS PS):</speaker>
               <p>Hvala lepa.</p>
               <p>Gospod Tonin je danes povedal bistveno stvar: ne prejšnji zakon, ne popravki ne bodo
               rešili tistega, kar bi moral minister rešiti s celovito spremembo in novelacijo
               celotnega zakona. In to je vse, kar je opozicija želela. Ne na hitro in ne samo
               kampanjsko, tisti delček, ki je najbolj zanimiv.</p>
               <p>Odgovor na tisto, kar pravite. Seveda, špekulant je tisti, ki prodaja, kupec pa je
               tisti, ki nastrada, ki mora plačati. Oprostite, ko cena pade, tudi te končne cene, se
               prodaja poveča. Torej, kdo je zdaj tisti, ki bo spet zaslužil?</p>
               <p>Gospod Tonin, ta je bosa, ki ste jo prodali in jo poskušali argumentirati kot
               opravičilo, zakaj temu ni tako. Ampak bistvo vsega je: mi nismo proti spremembam.
               Daleč od tega! Mi smo proti temu vašemu noremu hitenju in parcialnemu reševanju
               problemov. Pustite delo kmetijstva ministru za kmetijstvo, naj opravi, saj je sam
               napovedal, večkrat, na odboru, danes! Jeseni, povejte mi, se bo kar ne vem koliko
               individualnih hiš zgradilo, od danes do septembra in bodo rešeni vsi problemi? Ne
               verjamem. Ljudje bodo šli na dopust, bodo še kaj pametnega naredili, celovito rešili
               vse papirje, da bodo prišli do gradbenega dovoljenja, razen če minister Černač ne bo
               uredil, da bo na štirih listih v enem dnevu mogoče dobiti gradbeno dovoljenje, kar je
               itak napovedoval.</p>
               <p>Torej, dajte ministru možnost, da dokonča delo. Samo za to gre. So pa spremembe
               potrebne. Daleč od tega, da ne. In tukaj imate prav.</p>
            </sp>
            <sp xml:id="SDZ6-Redna-05-2012-07-11.sp111">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Še kdo od omenjenih? Ne.</p>
               <p>Gospod Veber... Boste kasneje, res ste bili omenjeni, vendar boste potem.</p>
               <p>Gospod Gašpar Gašpra Mišič ima besedo, potem ponovno prijava.</p>
            </sp>
            <sp xml:id="SDZ6-Redna-05-2012-07-11.sp112">
               <speaker>GAŠPAR GAŠPAR MIŠIČ (PS PS):</speaker>
               <p>Podpredsednica, hvala. Kolegice in kolegi!</p>
               <p>Področje kmetijstva je preveč resno, da bi po hitrem postopku posegali v kmetijsko
               zakonodajo. Preveč napak se je zvrstilo na tem področju. Tudi zakon iz leta 2011 je
               le kamenček v mozaiku napak in z današnjo novelo ta mozaik le še dopolnjujemo. Res
               je, da nekaj popravljamo, vendar vse to, kar delamo, je le mozaik v mozaiku napak na
               področju kmetijstva. Slovensko kmetijstvo naravnost kliče in, če hočete, prosi za
               sistemsko ureditev, sistemski zakon, ki naj bo plod širše razprave, medresorskega
               sodelovanja in usklajevanja in vse bi moralo temeljiti na strokovno pripravljenih
               programih in strategijah.</p>
               <p>Vsi zakoni, ki jih v tem hramu demokracije sprejemamo, bi morali imeti neko strokovno
               podlago, predvsem pa strategijo. Strategija nam da mnogo odgovorov: kje, kako, zakaj,
               s katerimi finančnimi sredstvi in seveda, kdaj. Tega nimamo in ko tega nimamo, je
               logično, da delamo napake in da se te napake vrstijo iz dneva v dan. In tudi v tem
               hramu demokracije vse preveč pogosto izgovarjamo besede, besedne zveze, katerih
               smisel sam mora poskrbeti za smisel. Tako pač je, gospod Tonin. Vaš smisel sem
               razumel tako, in vaše besede.</p>
               <p>Celotna strokovna javnost na področju kmetijstva po 21 letih samostojnosti Republike
               Slovenije ugotavlja, da stanje na kmetijskem področju ni dobro. Za to ni treba, da
               smo Einsteini, da ugotovimo, da ni dobro. Dejansko se nam dogaja to, kar se nam
               dogaja.</p>
               <p>Kot je pri nas stalna praksa, nihče, ampak res nihče, ni pripravljen sprejeti
               odgovornosti za slabo stanje: ne politika in ne stroka. Pa vendar so nas eni in drugi
               pripeljali v današnjo situacijo. Več let spremljamo zaraščanje kmetijskih zemljišč.
               Teh je danes, gospodje, 200 tisoč hektarjev. Kljub temu si stroka in politika noče
               priznati, da so njihovi dosedanji ukrepi varovanja kmetijskih zemljišč in celotna
               kmetijska politika najbolj odgovorni za slabo stanje. Še vedno nimamo nacionalnega
               programa in še vedno nimamo izdelanega katastra in niti ne uredbe za trajno varovana
               kmetijska zemljišča. Še vedno nimamo izdelane tržne politike za področje kmetijstva.
               Ustvarjanje pogojev za pridelavo hrane ni zadosten pogoj za preživetje slovenskega
               kmeta in kmetijstva.</p>
               <p>Gospoda, politiki in stroka so spregledali, da smo z vstopom v Evropsko unijo postali
               le majhen delček globalnega trga in da se nič samo od sebe ne prodaja, tudi kmetijski
               pridelki ne. Ključni razlog za zaraščanje kmetijskih zemljišč je ravno napačna
               kmetijska politika, ki je pozabila, da poleg pogojev za pridelavo hrano, mora
               ustvariti tudi pogoje za področje trga, predvsem pa pogoje, da bo slovenski kmet svoj
               pridelek prodal. Danes pa razpravljamo o tem ali onem nadomestilu, vendar ne glede
               kako in kaj, dragi gospodje, slovenski kmetje, pa spremenimo ta ali oni zakon, vedno
               potegnejo kratko. Vsaj tisti slovenski kmet, ki pošteno dela in gara. Tisti, ki pa
               spretno izkoriščajo to kmetijsko politiko, ki smo jo izvajali polnih 21 let, so pa
               seveda bogatejši in se bogatijo. Tako kot so na ostalih področjih lobiji, tudi na
               področju kmetijstva obstajajo določeni lobiji, ki jim je to ribarjenje v kalnem
               ustrezalo.</p>
               <p>Kaj danes počnemo? Hočemo zaščititi kmetijska zemljišča? Ne, ni res! Ta zakon ne
               ščiti kmetijskih zemljišč. Niti slovenskega kmeta ne. Tukaj dejansko obremenjujemo z
               neko odškodnino tistega, ki hoče graditi na že nezazidanem stavbnem zemljišču. In
               tukaj malo mešamo pojme. Po mojem razmišljanju bi morali uvesti odškodnine takrat, ko
               se je kmetijsko zemljišče res spreminjalo v stavbno oziroma v nezazidano stavbno in
               ne po 20 letih. Recimo, neki pupi so sprejeti že leta 1977, ko se je neko zemljišče
               opredelilo kot stavbno za področje širitve lokalne skupnosti oziroma mest oziroma
               vasi. Danes v glavnem trošimo čas in energijo, namesto da bi dejansko pooblastili in
               vpeli strokovnjake in vse tiste, ki so res za to področje poklicani, da pripravijo
               strategijo in vse, kar je potrebno za področje kmetijstva in sistemsko uredimo to
               zakonodajo. Gospod minister, sistemsko! To moramo imeti. Sistem, da reši slovenskega
               kmeta in kmetijstvo. V tem globalnem svetu, če ne bomo znali ravnati, lahko še
               naslednjih nekaj let dobesedno pojemo borbene, pa ne bomo nič naredili. Nič na me ne
               bo pomagalo. Moramo se enkrat za vselej usesti za mizo in se pogovoriti in ne
               prehitevati.</p>
               <p>Zato tudi v Pozitivni Sloveniji, če ste nas spremljali, smo na odboru bili zelo
               konstruktivni. Vendar nasprotujemo prehitevanju! Kajti to hitenje z ZUJF se kaže že v
               eno veliko negativo. Veliko minusov, veliko škode se dela Slovenkam in Slovencem in
               vsem državljankam in državljanom. Zato nočemo prehitevati. Zato se bom jaz osebno
               tudi vzdržal in v Pozitivni Sloveniji smo se dogovorili, da dejansko ne bomo
               podpirali zakonov, ki so nedodelani, ki utegnejo celo škodovati oziroma le delno
               popravljajo nekatere krivice iz preteklosti. Imamo dovolj časa, nekaj mesecev, pa
               lahko rešimo. S sistemskim zakonom, gospod minister, upam, da boste uspeli v
               septembru mesecu, to se pravi, da boste med poletnimi počitnicami morali garati in
               delati. Dvomim, da boste lahko po 21 letih tisto, kar niso strokovnjaki, vi uredili v
               nekaj mesecih. Zato si je treba vzeti čas in ko si vzameš čas – še takrat narediš
               napako. Kajti, človeško se je motiti. Ampak pri nas se motimo že 21 let, kar je
               žalostna ugotovitev. Hvala lepa.</p>
            </sp>
            <sp xml:id="SDZ6-Redna-05-2012-07-11.sp113">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa. Lep pozdrav tudi v mojem imenu.</p>
               <p>Kot predlagatelj se je javil k besedi gospod Jože Tanko.</p>
            </sp>
            <sp xml:id="SDZ6-Redna-05-2012-07-11.sp114">
               <speaker>JOŽE TANKO (PS SDS):</speaker>
               <p>Hvala lepa za besedo. Spoštovani kolegi!</p>
               <p>V zvezi s 3. členom oziroma s tem amandmajem, ki ga predlagamo, bi vam prebral en
               odstavek, en citat enega izmed razpravljavcev ob neki drugi priložnosti. Dejal je
               tako: "Še enkrat poudarjam, če bi bil ta premislek o tem, da se pogovarjamo o zakonu,
               da se na zemljiščih, kjer je to že opredeljeno, da je za pozidavo, ne zaračunava
               nadomestilo, nimamo nobenih težav. To smo želeli predlagati in dejansko tudi
               izpeljati. To bi bil naš zakonski predlog, če bi imeli priložnost voditi vlado. Še
               enkrat poudarjam, odškodnina bi se plačala tudi, ko bi posegli na kmetijsko
               zemljišče, točno za gradbeno parcelo; torej tisto površino, ki jo trajno izgubiš za
               površino, kjer objekt stoji, ne pa za celotno zemljiško parcelo, kot je do sedaj. To
               so res ta opozorila, ki jih tudi mi upoštevamo in bi jih želeli uzakoniti, če bi ta
               želja bila. In ravno tako znotraj naselij, da strneš neko pozidavo – nimamo nobenih
               težav." To je izjava enega izmed vodij poslanskih skupin na kolegiju Državnega zbora,
               ko smo 4. junija potrjevali skrajšani postopek; to je bil gospod Veber.</p>
               <p>Amandma, ki ga predlagamo, je pravzaprav točno v tem kontekstu – zmanjšuje površino,
               za katero se obračunava, zmanjša se višina nadomestila in tako naprej. Skratka,
               vidimo, da je tudi politika, ki je v prejšnjem mandatu sprejela to novelo zakona,
               spoznala, da je zadeva pregroba, prerobata. Gospod Veber, jaz vas razumem, da bi vi
               to novelirali, če bi vodili vlado tudi v tem mandatu. Taka je vaša izjava s Kolegija
               4. junija. Torej vemo, da gre za problem, ki je širši, ki je konkreten.</p>
               <p>Mislim, da je treba v tem kontekstu tudi razpravo voditi. Se pravi, da se med
               kolegijem in razpravo na seji Državnega zbora in tistim, kar posameznik predlaga ali
               poslanska skupina, ne more zgoditi tako velika diskrepanca med stališčem, ohranitvijo
               zadev in spoznanjem ter najavo podpore oziroma napovedano podporo, da je to treba v
               točno takem kontekstu, kot je ta amandma, urediti.</p>
               <p>Drugo, kar sem želel povedati, so špekulanti oziroma špekulacije. Tudi v Državnem
               zboru imamo s tem nekaj izkušenj. Večina špekulacij se zgodi, preden se določene
               statusne spremembe na zemljiščih zgodijo, to se pravi, v postopkih sprememb
               prostorskih planov. Taka dogajanja smo spremljali in obravnavali v neki občini,
               nekoliko večji, ko neka zemljišča niso in niso mogla postati zazidljiva, dokler jih
               ni kupil pravi kupec. Potem se je s tako spremenjenim lastnikom startalo v postopek
               za spremembo namembnosti kmetijskih zemljišč. Kar naenkrat so ta kmetijska zemljišča,
               ničvredna in neaktualna, nepomembna za neko malo večjo občino, postala pravzaprav
               glavni kapital za neko pozidavo. To zgodbo smo tudi v prejšnjem mandatu vsi
               spremljali. Bili so razni kupci, celo nekateri s Cipra in tako naprej. In tu se zgodi
               špekulacija med nekim zemljiščem, ki mu ni mogoče, če ni pravega lastnika, spremeniti
               statusa, potem se pa to lahko zgodi, ko pride pravi kupec tega zemljišča. Tu je
               zaslužek od nekaj evrov za kvadratni meter do 200 evrov v nekaterih ekstremnih
               primerih, in ti so zaslužkarji, ki so izvzeti, in to so špekulanti. To so prvovrstni
               špekulanti. Tisti, ki pa bi kupil neko tako zemljišče in bi rad gradil, bi to moral
               plačati in ga dodatno še obremenimo, zato ker je to spremenjeno kmetijsko zemljišče,
               zaradi špekulacije spremenjeno kmetijsko zemljišče, dobilo nek status, bi pa tega še
               obremenili z nekaj deset evrov za kvadratni meter, zato ker je treba zaščititi
               kmetijsko zemljišče.</p>
               <p>Mislim, da moramo postopek špekulacij in špekulante pravilno umestiti. Tisti, ki
               želijo graditi, niso špekulanti. Špekulanti so ti, ki ne dovolijo spremembe nekega
               kmetijskega zemljišča v zazidljivo, če lastnik ni primeren. In, gospodje, poglejte
               dosjeje iz nekaj let nazaj, pa tudi iz zadnjega obdobja, pa boste ugotovili, kdo se
               je ukvarjal s tem, kdo je špekulant. Bomo hitro rešili te zgodbe.</p>
               <p>Kar pa zadeva postopke, hitrosti, pristojnosti. Mi vsi tukaj, ne samo minister za
               kmetijstvo ali minister za okolje ali pa minister za promet, smo poklicani, da v
               primerih, ko ugotovimo, da neke zadeve ne funkcionirajo, predlagamo v Državnem zboru
               zakonske spremembe. Ene bomo predlagali poslanci koalicije, ene boste poslanci
               opozicije, druge vlada. Tu ni treba nič prelagati, kolegi, odgovornosti samo na
               ministra. Odgovorni smo vsi. In minister je prej lepo povedal, da se pripravlja neka
               širša sprememba zakona o kmetijskih zemljiščih, ki mora vključiti v postopek zaradi
               narave posega tudi drugo zainteresirano javnost in lokalne skupnosti. Zato je treba
               ta problem rešiti hitreje oziroma bi ga morali že v prejšnjem mandatu, ko se je
               ugotovila ta napaka, o kateri je med drugim govoril gospod Veber na Kolegiju
               predsednika Državnega zbora. Takrat bi morali to takoj spremeniti, ne pa, da smo
               čakali leto dni in zdaj se posipamo s pepelom in govorimo, kako je to nujno, ali pa
               ni nujno, ali da poteka prehitro.</p>
               <p>Takšno stvar, za katero ugotoviš, da je nenormalna, je treba odpraviti takoj. Če je
               procedura problem, če je na vladi problem, potem moramo takšne spremembe predlagati
               poslanci.</p>
               <p>In še nekaj, kolegi! Sistemski zakon o kmetijskih zemljiščih je sprejet. Mi se zdaj
               ukvarjamo samo z novelacijami obstoječe rešitve. Eno predlagamo poslanci s podpisi,
               drugo je predlagalo ministrstvo in tako naprej. Mi najbrž ne potrebujemo novega
               sistemskega zakona, ker ga imamo. Je pa treba določene pomanjkljivosti, določene hibe
               odpraviti. In tu, kolegi, sploh ni vprašanje, ali gremo po rednih postopkih in
               govorimo v nedogled ali določene spremembe tam, kjer to poslovnik dopušča, urejamo po
               skrajšanih postopkih. To bi morali popraviti, če bi prejšnja vlada to zmogla, po
               nujnem postopku, kar zdaj govorimo in obravnavamo po skrajšanem postopku. Nujno bi
               bilo to treba urediti v prejšnjem mandatu in tudi preprečiti špekulantom, da bi
               prihajali do poceni kmetijskih zemljišč, da bi dosegli, kjer so imeli vpliv in moč,
               spremembo statusov, spremenili tudi znotraj pozidave namenskost pozidave in tako
               naprej. To pa bi morali marsikje tudi odpraviti. Če je to problem še zdaj kje, lahko
               tudi še zdaj to uredite. Mislim, da takšne težave najbrž ponekod še obstajajo. Hvala
               lepa.</p>
            </sp>
            <sp xml:id="SDZ6-Redna-05-2012-07-11.sp115">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Ugotavljam, da je še interes po razpravi, zato odpiram prijavo. Prosim, da se
               prijavite.</p>
               <p>Besedo ima gospod Janko Veber.</p>
            </sp>
            <sp xml:id="SDZ6-Redna-05-2012-07-11.sp116">
               <speaker>JANKO VEBER (PS SD):</speaker>
               <p>Hvala za besedo.</p>
               <p>Bom začel razpravo v tistem delu, kjer jo je zaključil kolega Tanko.</p>
               <p>Želel bi ga spomniti, da je bil Zakon o kmetijskih zemljiščih sprejet oziroma
               uveljavljen junija leta 2011, oktobra leta 2011 je bila izglasovana nezaupnica
               prejšnji vladi in govoriti o tem, da bi že kar takrat morala ta prejšnja vlada vse
               urediti, je nekorektno in je prav, da ga spomnim na to dejstvo, da je goreče
               zagovarjanje predčasnih volitev s strani SDS bil eden od velikih razlogov, da se tudi
               ta zakon ni dopolnil v tistem delu, v katerem se je ugotavljalo, da prihaja do težav.
               Vendar bistvena razlika med tem, kar bi mi zagotovo naredili, ko bi šli v spremembo
               tega zakona, in med tem, kar se dogaja zdaj, ko so koalicijski poslanci vložili ta
               zakon, je v tem, da ne bi šli brez sodelovanja stroke, ne bi šli po skrajšanem
               postopku in ne bi iskali, bi rekel, ozkih rešitev za to, da zadovoljimo predvolilne
               obljube. Naj povem, da to, kar je bilo prebrano iz Kolegija predsednika Državnega
               zbora, ko smo se pogovarjali o postopkih, po katerem se naj obravnava posamezna točka
               dnevnega reda, še vedno držiji in za temi besedami še vedno stojim. Socialni
               demokrati še vedno menimo, da bi bilo za zemljišča, ki so znotraj zaokroženih
               zazidanih zemljišč oziroma znotraj naselij, treba v celoti oprostiti plačila
               spremembe namembnosti. Temu, sem prepričan, ne bi nasprotovala nobena stroka. Vendar
               se je že v proceduri oziroma v obravnavi tega zakona izkazalo, če je nekdo lastnik te
               parcele in je že plačal nadomestilo, pa še ni začel graditi, se je odprlo vprašanje,
               kaj je s tistim nadomestilom, ki ga je nekdo že plačal. Zato je treba biti zelo
               previden, preden greš v tako spremembo zakona in zato sem tudi danes že govoril o
               tem, da bi bilo v tem primeru modreje zagotoviti nadomestno zemljišče, kajti s tem ne
               posegaš v že plačane nadomestila, ampak zagotoviš možnosti gradnje na drugem
               zemljišču, ki je seveda ali primernejša ali ustreznejša, kakorkoli gledamo na to, da
               tega nadomestila, recimo, ne bi bilo. Vse te variante bi bilo treba prej proučiti,
               preden greš v spremembo zakona. In poudarjam, to je bistvena razlika med tem, kako mi
               razmišljamo pri spremembi zakona, kako pa seveda vladajoča koalicija, ki se ne
               sprašuje o posledicah sprejetja in sprememb zakonodaje.</p>
               <p>Tudi sicer je bilo nekaj vprašanj, zakaj se je ukinilo nadomestilo leta 2002 in leta
               2003 za spremembo namembnosti kmetijskih zemljišč. Iz enostavnega razloga, ker je
               takratni sistem zaračunavanja nadomestila za spremembo namembnosti kmetijskih
               zemljišč spodbujal spremembe kmetijskih zemljišč. Namreč del teh sredstev je dobivala
               občina. Občina kot vsi pravilno ugotavljate, je tista, ki sproži postopek za
               spremembo prostorskega plana občine in seveda se je tukaj zelo hitro seštel interes.
               Če želimo pripeljati v občino denar, dajmo spremeniti prostorske akte tako, da bo
               mogoče zidati na kmetijskih zemljiščih. To je bil koncept delovanja.</p>
               <p>In naj vas spomnim, da imate tudi vsi tisti, ki so že opozorili, prav – avtoceste so
               drastično posegle na kmetijska zemljišča. In ko me sprašujete, kaj smo Socialni
               demokrati naredili v tem obdobju in zakaj nismo opozarjali na to, vam želim še enkrat
               zelo jasno povedati, da smo Socialni demokrati vložili interpelacijo proti takratnemu
               ministru, odgovornemu za kmetijstvo, gospodu Smrkolju, ker je dajal soglasje k
               spremembi prostorskim aktom, na podlagi katerih je bila možna gradnja avtocest po
               najboljših kmetijskih zemljiščih. To je bil razlog, eden od razlogov za
               interpelacijo. Seveda je ravno SDS takrat glasovala za podporo gospodu Smrkolju in s
               tem omogočil spremembo namembnosti kmetijskih zemljišč še naprej in gradnjo avtocest
               po kmetijskih zemljiščih. Če bi takrat ustavili, če bi takrat poslušali Socialne
               demokrate, ne bi imeli toliko izgubljenih kmetijskih zemljišč in bi danes lahko
               govorili, da imamo umno načrtovanje v prostoru in posegamo res tam v kmetijska
               zemljišča, kjer je to nujno.</p>
               <p>In vsem tistim, ki govorite o tem, če se črta člen v tem zakonu, da želimo ohraniti
               obstoječe stanje, želim vsaj v kratko predstaviti, kaj pa pomeni, če ohranimo
               obstoječe stanje. Namreč povedano je bilo, da sem govoril tudi o tem, da ni bilo
               definicije gradbene parcele, zato tudi v Zakonu o kmetijskih zemljiščih, ko se je
               2011 sprejemal, ni bilo možno opredeliti tlorisne površine pod objektom kot tiste, za
               katero se naj bi zaračunavalo nadomestilo za spremembo kmetijskega zemljišča. Zdaj
               vam bom prebral, kaj ste zapisali, kaj piše v trenutnem 3. členu, ki ga obravnavamo
               ta hip. "Za tlorisno površino se šteje tlorisna velikost stavbe na stiku z
               zemljiščem", poslušajte, "v skladu s predpisom, ki ureja projektno dokumentacijo".
               Zdaj vas pa sprašujem, kateri predpis, ki ureja projektno dokumentacijo, naj
               upoštevamo. Ali po domače povedano – tega predpisa ni. In ko danes govorite ljudem,
               da bodo plačevali nadomestilo samo za tlorisno površino, kjer bo objekt stal, je to
               zavajanje, ker tega predpisa ni. In razlika med tem, kar vi počnete in kar smo želeli
               doseči Socialni demokrati, je ravno v tem, da preden gremo v spremembo Zakona o
               kmetijskih zemljiščih, je treba najprej v drugem zakonu definirati, kaj je tista
               parcela, kako jo poimenovati, in jo opredeliti v prostorski zakonodaji, torej
               parcela, na kateri stoji objekt. To je princip reševanje in to je normalen princip in
               normalen potek reševanja, ne pa obratno. Tako da je treba ljudem jasno povedati, da
               tudi s to dikcijo, ki je zapisana v tem zakonu, ne rešujete še ničesar. Sklicujete se
               na predpis, ki ga ni.</p>
               <p>Mislim, da sem s tem podal pravzaprav nekako glavnino odgovorov na očitke, kaj smo
               počeli in zakaj tako ravnamo, kot ravnamo. Želim pa samo še predstaviti dejansko
               stanje, ki velja ta hip, ko govorite o tem, da naj bi tudi občine drago plačevale
               spremembo namembnosti kmetijskih zemljišč za infrastrukturo, za šole, za vrtce,
               športne objekte, področje sociale, v karkoli pač investira občina ali država. Dejstvo
               je, da že v zdaj veljavnem zakonu za te investicije velja 70 % olajšava. Plus tega
               velja po zdaj veljavnem zakonu dodatna olajšava za tistih 30 %, kolikor jih pač naj
               bi lokalna skupnost ali država plačali. Če si zaprosil za gradbeno dovoljenje do
               konca leta 2011, si bil oproščen dodatnih 50 %. Če zaprosiš za za gradbeno dovoljenje
               v letu 2012 imaš oprostitev za 30 %. In ravno tako velja dodatna oprostitev, če
               zaprosiš za gradbeno dovoljenje za infrastrukturo za vrtce, šole in tako naprej do
               konca leta 2013. Torej je predvideno eno pomembno prehodno obdobje, kjer se lahko
               investitor pripravi na to, ali bo gradil na najboljšem kmetijskem zemljišču ali bo
               šel graditi na zemljišče, ker tega nadomestila ni. In namen črtanja tega člena je
               ravno v tem, da ohranimo trenutno stanje v takšni obliki, da investitorja in vse, ki
               želijo posegati na kmetijska zemljišča, odvrnemo od tega in da se odločijo za gradnjo
               na območjih, ki nimajo statusa obdelovalnih kmetijskih zemljišč. To je vsa logika. S
               spremembo tega, kar danes predlagate, tega ne bo več, ampak bo ponovno povsem
               normalno, če lahko tako rečem, z vaše strani, da se te odškodnine rigorozno zmanjšajo
               in se bo spet načrtovalo v prostorskih aktih gradnjo na najboljših kmetijskih
               zemljiščih brez visokih odškodnin. To je narobe. To je narobe. Če se tega zavedamo,
               mislim, da lahko bistveno lažje povemo ljudem, za kaj gre in zakaj smo predlagali
               določene rešitve in zakaj tudi zdajšnji zakon omogoča povsem normalno gradnjo, če gre
               za gradnjo na območjih, ki nimajo statusa kmetijskih zemljišč, ali pa so opredeljena
               za kmetijsko rabo. Nenazadnje gremo v izredno sejo, verjetno že, tako kot je
               napovedano, v naslednjem tednu, kjer vlagate cel paket prostorske zakonodaje, kjer bi
               se lahko po vašem mnenju spreminjalo prostorske akte tako, če nekdo ne da soglasja od
               teh, ki so odgovorni za urejanje prostora, v 15 ali 30 dneh, se tega ne upošteva.
               Prostorski akt se sprejme, gremo naprej. Torej tudi če želite nekomu pomagati, ki ima
               v lasti parcelo na kmetijskem zemljišču, z novim prostorskim aktom temu lahko
               dodelite parcelo na območju, ki nima status kmetijskega zemljišča, če želite biti
               konsistentni vsaj sami s seboj. Ampak tudi na to očitno niste pomislili in ste šli v
               proceduro, spremembo Zakona o kmetijskih zemljiščih, ki pa takrat, ko posežeš na
               kmetijsko zemljišče, definitivno omogoča, da za vedno izgubimo kmetijsko obdelovalno
               površino. Za vedno. Ni je več. Torej gre za nenadomestljiv naravni vir, ki ga
               enostavno ni več. Trenutni, bi rekel, interesi investitorjev in tako naprej, res z
               vsem spoštovanjem, ampak posledice so pa tako hude in tako dolgoročne, da je tukaj
               potrebnen dodaten premislek. Hvala.</p>
            </sp>
            <sp xml:id="SDZ6-Redna-05-2012-07-11.sp117">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Ivan Pišek.</p>
               <p>Prosim.</p>
            </sp>
            <sp xml:id="SDZ6-Redna-05-2012-07-11.sp118">
               <speaker>IVAN PIŠEK (PS SDS):</speaker>
               <p>Hvala lepa, gospod podpredsednik. Lep pozdrav vsem skupaj!</p>
               <p>Prihajam iz podeželja in mi je znano, kaj pomeni kmetijsko zemljišče za pridelavo
               hrane. Tam imamo vsi eno ohišnico zraven hiše, en sadovnjak, malo njivico. In tu
               nastopi težava, kaj narediti s to njivo. Ker smo tako majhni nimamo mehanizacije,
               nimamo traktorja, da bi to obdelovali, smo premali, da bi bilo v interesu kakšnemu
               kmetu, da odkupi, in nam to ne koristi. Večina ali pa mnogo jih že opušča te male
               parcelce, ki so umeščene med stanovanji oziroma med hišami. Idealen prostor je, da bi
               se to spremenilo v stavbno. Ampak mi danes ne govorimo o tem zakonu, kjer bi v bodoče
               spreminjali kmetijska zemljišča v stavbna, ampak govorimo o zakonu, ki je že prej
               predvidel spremembo iz kmetijskih v stavbna zemljišča, in nič ne jemljemo zdaj.
               Govorimo samo o lani sprejetem nadomestilu, ki je v sklopu območij, sklopu naselij
               določil, po našem mnenju, previsoke odškodnine. Lahko povem en primer. V moji
               poslanski pisarni se je oglasila oseba, gospa z imenom in priimkom, torej obstajajo
               takšni ljudje, ki je svoji hčeri za doto pred tremi leti kupila parcelo. Mlada
               družina je z veseljem najela kredit, šparala denar za gradnjo hiše, nabavila
               material, potem pa pride ta zakon, po katerem bi morali plačati, mislim, 12 ali 14
               tisoč evrov odškodnine. Pa saj jih je skoraj kap, saj niso vedeli, kaj naj naredijo.
               Drugi primer. Zaradi te velike odškodnine so šli izobraženi ljudje iskati parcelo
               drugam, bilo jim je vseeno, kje so, če ne morejo biti v domači občini, gremo na drugi
               konec Slovenije. Na koncu so šli v Avstrijo. Izgubili smo eno perspektivno mlado
               familijo, izobražene ljudi, ki verjetno nikoli ne bodo prišli več nazaj, ker so tam
               dobili tudi zaposlitve.</p>
               <p>Da je bil zakon zgrešen, kaže tudi podatek, da je bilo po zbranih odškodninah,
               mislim, okoli dve tretjini vplačanih ravno s strani občin in države. To pomeni, da
               dejansko ljudje čakajo oziroma si niso mogli tega privoščiti, da bi šli v gradnjo,
               ali pa čakajo, kaj se bo spremenilo oziroma če se bo karkoli spremenilo. Individualne
               gradnje so praktično zastale, govorim za te male občine, za podeželje, tam od koder
               prihajam, v Ljubljani je verjetno situacija drugačna, ker mogoče z lobiranjem ali s
               kakšnimi drugimi vzvodi pride do sprememb. Pri nas, recimo, lahko povem, 8 let ni
               bilo spremembe prostorskega načrta, če že karkoli dobiš, je to mogoče 10 % od
               tistega, kar predlagamo oziroma kar želimo. Torej, pri nas se ni bati, da bi na ta
               račun izgubili zemljo za samooskrbo s pridelki.</p>
               <p>Jaz mislim, da je nujno, da danes spremenimo ta zakon, pa čeprav samo v tem delu, ki
               govori o odškodninah, zato, da si bodo jutri lahko začeli graditi tisti, ki imajo
               priliko, da ne bo jutri šel še kdo v Avstrijo. Kasneje bo še vedno čas, da porihtamo
               tisto, kar je potrebno v drugi fazi. To pomeni, da opredelimo kmetijska področja,
               kjer se ne bo moglo graditi. Zdaj vemo, da se te klasifikacije, ki so, nerelevantne,
               v glavnem ne veljajo več in je treba na novo določiti klasifikacije. In takrat, ko
               bomo to spreminjali sistemsko, lahko tudi s kakšnim finančnim zakonom spremenimo
               tisti del, kjer špekulantom onemogočimo zaslužke. To pomeni to, kar je bilo že
               predlagano, da se bo sprememba plačala oziroma da se bo davek ali dajatev plačala ob
               spremembi in da bo plačal tisti, ki se mu bo vrednost povečala za 20-krat, 30-krat.
               Nikakor pa ne smemo obremenjevati teh ljudi, ki komaj prišparajo za eno malo hišico,
               da se reši stanovanjski problem, ker bomo imeli na koncu mi kot država njih na
               grbi.</p>
            </sp>
            <sp xml:id="SDZ6-Redna-05-2012-07-11.sp119">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Jožef Jerovšek.</p>
               <p>Prosim.</p>
            </sp>
            <sp xml:id="SDZ6-Redna-05-2012-07-11.sp120">
               <speaker>JOŽEF JEROVŠEK (PS SDS):</speaker>
               <p>Hvala lepa. Spoštovane kolegice in kolegi, gospod minister!</p>
               <p>Danes imamo pred sabo spremembo Zakona o kmetijskih zemljiščih. Kmetijska zemljišča
               so ali pa bi morala biti sveta stvar v tej državi. Navadno o tej državi v novejšem
               času vsi govorijo, da je nastala na kulturi, treba je pa reči, da so jo omogočili
               slovenski kmetje in da so slovenski jezik ohranili slovenski kmetje. V zgodovini vsi
               tisti, ki prihajamo iz kmetov, vemo, kako sveta stvar so bila kmetijska zemljišča.
               Bila so še bolj sveta prej, dokler pač Kardelj ni začel svoje socialistične
               preobrazbe vasi, ko so se načrtno lomile hrbtenice, in to je seveda do današnjega
               časa pustilo posledice. Do takrat, ko je biti kmet postala psovka. Takrat so
               kmetijska zemljišča in vse, kar je s tem povezano, izgubila na vrednosti. Seveda smo
               prišli v fazo, ko se kmetijskih zemljišč ni več spoštovalo in je bilo treba uvajati
               tudi radikalne zakone. Enega je uvedel kolega poslanec, minister Židan, ki sedaj
               zapušča dvorano, in je šel pa v drugo skrajnost. Šel je v tako rigorozno ceno
               spremembe kmetijskih zemljišč, ki je onemogočala na drugi strani normalno
               investiranje, in imamo druge negativne posledice. Vendar seveda te njegove spremembe
               namembnosti kmetijskega zemljišča, ki so v splošnih sodbah zelo rigorozne in zelo
               visoke, vseeno niso najdražje spremembe zemljišč v slovenski zgodovini kmetijskih
               zemljišč. Bistveno dražje so bile, recimo, spremembe gozdne parcele na Teznem v
               Mariboru – plačana z 2 tisoč življenji – ali pa gozdne parcele v kočevskem Bregu
               plačana z 12 tisoč življenji ali pa še marsikje je bilo treba izjemno drago plačati
               spremembo kmetijskih zemljišč v morišča. Zdaj pa seveda mi moramo biti realisti. Kaj
               je za to državo pomembno? Jaz mislim, da je pravi odnos do kmeta, do njegovega
               poklica, njegovega statusa najboljša varovalka za zaščito kmetijskih zemljišč, kajti
               nekoč, ko ni bilo urbanistov, ne vseh drugih inšpekcij in uradov, niso kmetije
               izničili kvadratnega metra kmetijskega zemljišča, če res ni bilo nujno. Lahko si
               pogledate, kako so nastajala naselja. Če gledate na Dravskem polju od Šikol do
               Lovrenca na Dravskem polju je šest ali sedem vasi, ampak striktno so vse hiše, vse
               vasi nastale na robu močvirja. Hiša je že bila tam kje ni bila več njiva, hlev in
               ostalo, kar se je nadaljevalo od hiše, pa je že posegalo v močvirje, kjer ni bilo več
               prvovrstno zemljišče, ker je bilo pač manj vredno zemljišče. Tako je ostalo skozi
               stoletja. To se je začelo rušiti šele po drugi svetovni vojni z vsemi negativnimi
               vsebinami, ki so pač v tistem času bile.</p>
               <p>Mislim, da je ta zakon racionalna zadeva in da je treba takega z nekaterimi bolj
               nomotehničnimi izboljšavami potrditi. Jaz tega, da se bi ta 3. člen črtal, ne morem
               podpreti. Podpiram pa amandma koalicije in računam seveda, da bomo s tem, ko bomo
               uvedli ta zakon, normalizirali zadeve.</p>
               <p>Povedal bi še to. Prej sem poslušal, da je gospod Möderndorfer dejal, da s tem
               zakonom na široko odpiramo vrata vsem špekulantom. Verjetno je treba reči, da ga v
               stavku moti verjetno "vsem špekulantom". Če odpiramo špekulantom, je njega zmotilo
               "vsem", ker doslej so bili na tem področju "posvečeni" špekulanti. Vem, da gospod
               Möderndorfer posvečene špekulante, ki so trgovali z zemljišči celo preko Cipra, pa ne
               vem kaj, pa nekatere družine, ki so v Ljubljani trgovale, pozna. To so bili res
               posvečeni špekulanti, ki so ne samo na področju kmetijskih zemljišč, ampak tudi na
               področju bančništva napravili ogromne finančne luknje. In to so bili posvečeni
               špekulanti. Trdno upam, da ne odpiramo področja špekulantom. Če že, je pa bolje, da
               "vsi špekulanti", ker se bo cena špekulantov znižala. Potem si bodo pač špekulanti
               konkurirali in bo cena padala. Doslej so samo nekatere familije, nekateri posvečeni
               centri moči trgovali s temi zadevami in špekulirali s spremembami prostorskega plana.
               Tudi marsikdo verjetno iz teh klopi – sicer je zapustil med tem časom razpravo – ima
               izkušnje, kako se je s tem dalo zaslužiti. In žal se je na veliko špekuliralo in s
               tem uničevalo kmeta, zdravo gospodarstvo, in s tem pripeljalo Slovenijo tako daleč,
               kjer je sedaj, ko je v izjemno krizni situaciji. In zaradi tega moramo sprejemati
               normalne zakone, normalnim ljudem omogočati, da bodo tudi gradili objekte, da bodo
               svojo gospodarsko dejavnost lahko razvili. Da bomo odprli prostor za ideje in
               inovativnost Slovencev in da bomo s tem ščitili tudi normalnega kmeta. Hvala
               lepa.</p>
            </sp>
            <sp xml:id="SDZ6-Redna-05-2012-07-11.sp121">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Tomaž Lisec.</p>
            </sp>
            <sp xml:id="SDZ6-Redna-05-2012-07-11.sp122">
               <speaker>TOMAŽ LISEC (PS SDS):</speaker>
               <p>Hvala še enkrat za besedo.</p>
               <p>Občutek imam, da danes, razen nekaterih redkih predstavnikov iz Ljubljane, govorimo
               predvsem tisti, ki ne prihajamo iz Ljubljane, pač pa s podeželja. Je pa zelo
               zanimivo, ker obstoječi zakon branita dve vodji poslanskih skupin, ki sta iz zelo
               različnih krajev. Gospod Veber prihaja iz Kočevja, kjer je ogromno kmetijskih in
               gozdnih površin, po drugi strani pa gospod Möderndorfer iz Ljubljane, kjer mislim, da
               teh problemov s spremembo namembnosti nimajo, še posebej po tem, ko so sprejeli
               OPN.</p>
               <p>Nihče se danes ni eksplicitno dotaknil problema zaraščenosti. Po podatkih, ki so
               uradno dosegljivi, je v zadnjih 20 letih prišlo do zelo zanimivega obrata. Iz
               kmetijskih površin smo dobili ogromno gozdnih površin, govorimo kar o 200 tisočih
               hektarjev teh površin, kar je za majhno Slovenijo ogromno. Tako vsi tisti, ki so
               branitelji tako imenovanih kmetijskih zemljišč, kje so bili v teh letih, ko se je
               celotna Slovenija, pa najsi bo to na Dolenjskem, v Podravju, Pomurju ali pa kje na
               Gorenjskem, ko se je zelo hitro zaraščalo, ko so mladi zapuščali podeželske vasi.</p>
               <p>En problem je tudi problem bonitet. Vemo, da so bonitete že kar nek star relikt, še
               iz prejšnjega sistema. gre za problem stanja v praksi in stanja na nekem monitorju
               pri nekem uradniku. Tako prihaja do bizarnih situacij, ko je nek zelo strm breg
               nekje, pa naj mi kdo ne zameri, bogu za hrbtom, ocenjen z boniteto 90, na drugi
               strani imamo pa lepo ravnico sredi podeželja, kjer je pa boniteta 50. Tako je tudi
               problem bonitete eden tistih problemov, ki jih bomo morali v nadaljevanju pri
               reševanju kmetijskih problematik reševati.</p>
               <p>Jaz zelo podpiram predlog, ki smo ga predlagali v amandmaju, da se pri zemljiščih ne
               uporablja celotne parcele in da se tista zemljišča, ki so pod boniteto 50, iz tega
               zakona izvzamejo.</p>
               <p>Glede odškodnin zaradi spremembe namembnosti in glede špekulantov, mislim, da je bilo
               kar nekaj kolegov zelo konkretnih. Verjamem, da Ljubljana nima tega problema, ker so
               že sprejeli OPN in so na rezervo spremenili ogromno najboljših kmetijskih površin v
               zazidljive. Zelo zanimiv bi bil verjetno izračun, koliko bi te spremembe, če tega
               zakona ne bi bilo, do takrat, ko je bil OPN sprejet, koliko bi to prineslo v državni
               proračun. Mislim, da smo zelo blizu tisti razliki, ki jo imamo iz prejšnjega zakona,
               kjer je bilo predvidenih 20 milijonov, dejanska realizacija pa 4 milijone. Zdaj
               govoriti o tem, če bi obstoječe stanje obstalo in kako največji trgovski centri ne
               bodo več na najboljši kmetijski površini – mislim, da je tukaj logika zgrešena. Jaz
               si ne predstavljam Mercatorja ali pa Tuša ali pa Intespar, da ne bom komu delal
               krivico, in ostalih tujih investitorjev, da bi gradili največje trgovske centre 10 km
               izven središč mest. Jaz mislim, da so tako veliki igralci na slovenskem parketu, da
               si lahko privoščijo tako. Zato nikakor ne bomo teh trgovskih centrov odgnali. Mislim,
               da imajo ti trgovski centri drugi problem, ker so že tako ali tako v vsaki vasi,
               mislim, da niti nimajo neke realne osnove oziroma podlage, da bi še naprej širili to
               svojo dejavnost oziroma gradili nove poslovne objekte.</p>
               <p>Gospod Möderndorfer, ko je prej govoril davčni povezanosti s kmetijstvom, morda si ni
               natančno prebral ZUJF, Zakona o uravnoteženju javnih financ, kjer lepo pišemo, kako
               uvajamo davek na dobiček zaradi spremembe namembnosti, tako da gospodu predlagam, da
               si te člene prebere. Poleg tega pa ima v koalicijski pogodbi ta vlada tudi zavezo, da
               bomo verjetno uvedli davek na nezazidljiva stavbna zemljišča. Pred nami je morda še
               en zelo velik korak – obdavčitev vseh praznih stanovanj. Informacije oziroma ti
               podatki, ki izhajajo, ki so uradni, kažejo, mislim, da je predvsem Ljubljana dokaj
               redko naseljena, glede na vse te potrebe, ki jih ima.</p>
               <p>Še eno, prej je bilo govora o katastru trajanja varovanih kmetijskih zemljišč. Jaz
               tukaj opozarjam, ko se bodo pripravljale sistemske rešitve, da ne bomo naredili še
               ene napake, kot smo jo naredili z uvedbo Nature 2000, ko ob vsakem projektu, ki se ga
               izvaja širom Slovenije, trčimo na Naturo 2000 in imamo, bom rekel, z njo veliko več
               problemov, kot pa pozitivnih rešitev, ki jo je ta Natura 2000 uvedla.</p>
               <p>Morda bi pokomentiral še en stavek, ki je bil prej rečen, kako poslanci ne smemo
               nekaj predlagati. Če bi bilo tako stanje v nadaljevanju, jaz mislim, da bi imela
               opozicija zelo velike probleme karkoli predlagati, ker pač niso vlada. Moram pa reči,
               da v prejšnjih dveh mandatih, ko sem bil strokovni sodelavec, predvsem v tistem času,
               ko sem bil pozicija, bi pa ta predlog z veseljem podprl, kajti potem bi bilo moje
               delo v Državnem zboru veliko lažje.</p>
               <p>Torej, da ne bom predolg. Podprl bom predlog koalicijskih strank, kot pa sem že prej
               rekel, najraje bi črtal tako imenovani Židanov zakon, ki je te odškodnine ponovno
               uvedel in s tem dal veliko coklo razvoju oziroma obstanku podeželja. Hvala.</p>
            </sp>
            <sp xml:id="SDZ6-Redna-05-2012-07-11.sp123">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Marijan Pojbič.</p>
            </sp>
            <sp xml:id="SDZ6-Redna-05-2012-07-11.sp124">
               <speaker>MARIJAN POJBIČ (PS SDS):</speaker>
               <p>Hvala, gospod podpredsednik. Spoštovane kolegice in kolegi!</p>
               <p>Uvodoma moram povedati, da amandmaja, ki so ga predlagali Socialni demokrati, ne bom
               podprl. Podprl bom pa amandma, ki so ga predlagale koalicijske stranke.</p>
               <p>Zakaj ne bom podprl amandmaja, ki so ga predlagali Socialni demokrati? Prepričan sem,
               da želijo s tem amandmajem Socialni demokrati v celoti razvrednotiti novelo zakona,
               ki jo je zdaj vložila koalicija. Ne morem razumeti, da jim je bilo danes iz teh klopi
               ne vem kolikokrat povedano, da je ta zakon, ki so ga takrat sprejeli v prejšnjem
               mandatu, absurden, je v nasprotju z vsemi, da ne bom rekel, z vsem, kar je lahko
               slabo narediti za slovenskega človeka. S tem zakonom ste naredili čisto vse tisto,
               kar ste kazali skozi celoten prejšnji mandat vašega triletnega vodenja te države.
               Samo višje kazni, večji davki, novi davki, popolno uničenje javnih financ te država
               in tako naprej, ampak se ne bom spuščal v to. Torej po treh letih, ko so vam volivke
               in volivci zelo jasno povedali, da je bilo vaše vodenje vaše odločitve in vse tisto,
               kar ste delali ali pa večina tistega, slabo in škodljivo za to državo, še vedno
               nočete razumeti, da vam poskušamo dopovedati, da je treba tako zakonodajo, ki je bila
               takrat sprejeta, spremeniti. In danes je bilo kar nekaj očitkov na to s strani
               Socialnih demokratov, češ, Slovenska demokratska stranka pa zaradi tega, ker je pred
               volitvami to in to obljubila, zato vlaga ta zakon, spremembo tega zakona. Ja, pri
               svetem bogu, kaj pa smo pred volitvami ljudem govorili. Kaj smo govorili? Zato smo
               imeli programe, zato smo ljudem pred volitvami povedali, kako bomo reševali njihovo
               situacijo. In hvala bogu, da je v tem parlamentu koalicija in pa ta stranka načelna,
               da tisto, kar so pred volitvami obljubljali, tudi sedaj uresničujejo. In eden izmed
               teh rešitev je tudi ta zakon, saj te odškodnine, ki so tukaj navedene, so enormne, so
               nesprejemljive za večino državljank in državljanov, da ne govorimo o vlagateljih v
               gospodarske subjekte. In govorili ste, da ta zakon praktično nima nobene povezave z
               gospodarskim razvojem te države. Vprašajte tiste ljudi, ki me vsak dan kličejo.
               Pridite malo v okolje, med narod, pa boste videli, kaj pravijo ljudje. Imajo denar,
               ampak ga ne bodo vložili in čakajo na spremembo tega zakona. In če ti gradiš objekte,
               če vlagaš v infrastrukturo itn., ali s tem ne pomagaš gospodarstvu? Kdo lahko tukaj
               trdi, tisti je ne vem od kod prišel. Saj, če nekdo gradi hišo, mora kupovati gradbeni
               material, od tega plačuje DDV v državni proračun itn., da ne bom govoril. Imajo delo
               malarji, imajo delo zidarji, tesarji itn. Ali to niso naši zaposleni, to niso ljudje,
               katerim je treba pomagati? Če želimo tem ljudem pomagati oziroma zakonu gospodarstva,
               je prav, da tudi take zakone, ki zavirajo razvoj gospodarstva, umaknemo in jih
               nadomestimo s takšnimi, ki bodo na kožo pisani državljankam in državljanom Republike
               Slovenije. In jaz sem prepričan, da ta zakon, to novelo zakona podpira večina
               državljank in državljanov, s tem da s tem zakonom absolutno ničesar, nikakršne škode
               ne naredimo pri zaščiti kmetijskih zemljišč. Absolutno nikakršne škode. Malo si
               pojdite pogledati na periferjo, pa boste videli, zakaj ogromno kmetijskih zemljišč
               poraščajo gozdovi. Zakaj? Zato, ker ljudje, mladi, ki so tam doma, ne morejo dobiti
               možnosti, da bi si zgradili karkoli. Nimajo pogojev za pridobitev gradbenega
               dovoljenja. Po drugi strani so to ljudje, če gledamo na podeželje, večina ljudi živi
               povprečno in si zelo težko privoščijo to, kar smo jim naložili s tem zakonom, da za
               eno povprečno parcelo plačajo od 15 do 25 tisoč evrov samo za spremembo namembnosti.
               Ja kdo, katera mlada družina s to plačo, s temi 600, 700, 800 evri, si lahko to
               privošči? To mi povejte. In kako lahko potem neka vlada sprejme tak zakon, da to
               ljudem dodatno nalaga? Kako, v taki situaciji? Poglejte, na svetu me nihče ne bo
               prepričal, da sem tak bedak, da bi to lahko razumel, še manj pa, da sem tak bedak, da
               bi to lahko poslal v Državni zbor. Definitivno se mi zdi pravilno in odgovorno in
               danes sem tudi vesel, tokrat pa moram pohvaliti tudi Pozitivno Slovenijo ne glede na
               razprave posameznikov, ki so rekli, da se bodo pri tem zakonu vzdržali, torej temu
               zakonu ne bodo nasprotovali, ker so v večini prepričani, da je ta rešitev dobra. Res
               pa so nekateri razpravljavci govorili o tem, moramo delati počasi, moramo vse drugo
               delati, smo tisto, kar je v tem trenutku najpomembnejše, in tisto, da pomagamo in
               olajšamo življenje ljudem. V koaliciji in v vladi se pa tega zavedamo, da je to treba
               narediti takoj, čim prej, v najkrajšem možnem času, da ne pripeljemo te naše države
               do točke, kot nam jo je zapustila vladavina prejšnje stranke, vladavina Socialnih
               demokratov, ki so vodili takrat vlado. Jaz upam, upam, da vsaj zdajle, ko vam vsi
               tukaj dopovedujemo, da ste neke stvari naredili narobe, dajte biti vsaj toliko
               pošteni do slovenskega naroda, do slovenskega človeka, do naših ljudi, pa rečite,
               "poglejte, tukaj smo napako naredili, to napako dajmo zdaj skupaj popraviti", in čim
               manj časa si dovolimo, da takšne napačne rešitve bremenijo slovenskega človeka. In
               to, Han, gospod Han, ni smešno, verjemite, da smešno. Vprašajte ljudi, pojdite med
               ljudi. Ne tiste, ki imajo vse, večina je tistih, ki imajo zelo malo. In moj cilj, in
               cilj Slovenske demokratske stranke, te koalicije je, da pomagamo tistim ljudem, ki
               težko prebijajo iz dneva v dan. To je naša naloga in osnovna funkcija. In da
               preprečimo tistim, ki so se bogatili in se še bogatijo na račun večine ubogih ljudi,
               ki težko živijo. In verjemite mi, da nam ni bilo pri srcu, in meni je zelo težko
               danes tukaj povedati, ampak z veseljem to povem, zakonodajo, ki smo jo zdaj
               sprejemali, tudi nekatera, ki bremeni naše ljudi, nismo je sprejeli zaradi tega, ker
               si to želimo, ampak morali smo rešiti to državo, da bodo ljudje meseca decembra
               dobili pokojnine, da bodo učitelji dobili plače in tako naprej. Zato, ker je bilo
               treba stabilizirati javne finance. In zdaj vi vsi skupaj, opozicija je zelo
               priključena tistim, ki na vsak način poskušaj zdaj narediti nek upor, upor proti
               tistim, ki smo pač sprejeli te odločitve, ki so bile nujno potrebne in mimo katerih
               nismo mogli, če želimo stabilizirati javne finance. Res pa je, da je bila morda v teh
               zakonih tudi kakšna napaka storjena, ki pa jo bo zagotovo vlada popravila. Ni za
               pričakovati, da če sprejmeš neke odločitve, da bi vnaprej lahko čisto vse učinke tega
               zakona predvidel. Ni možno. In zato verjamem, da smo toliko sposobni in bomo sprejeli
               odločitve, ki bodo pisane večini našim državljankam in državljanom na kožo. Nikakor,
               pa sem prepričan, da ne bomo ponovili napake SD in njegove vladavine, da bomo
               pripeljali to državo tako daleč, kot ste jo pripeljali takrat.</p>
               <p>Tega amandmaja Socialnih demokratov ne podpiram. Podpiram zakon absolutno v celoti in
               tudi tisti del zakona oziroma tisti amandma, ki bo še prišel na vrsto, ko govorimo o
               tem, da se tistim, ki so v tem letu plačali te odškodnine, ta odškodnina v skladu z
               razliko tistega in tega zakona povrne.</p>
               <p>Če želimo govoriti o trajnem varovanju kmetijskih zemljišč je moj kolega, mislim, da
               je Robi Hrovat povedal to že prej zelo jasno, če želimo zaščititi najboljša kmetijska
               zemljišča, je potrebna vzpostavitev katastra trajno varovanih zemljišč. Jaz si
               mislim, če bomo to naredili, in gospod minister je danes to povedal, da zadeve
               pripravljajo, potem smo mi ta problem uredil, uredili na tak način, da bo sprejemljiv
               za večino državljank in državljanov Republike Slovenije in da ljudje ne bodo še
               vnaprej obremenjeni s tistim, za kar ni nobene potrebe. Učinki tega zakona so se
               pokazali kot praktično ničelni, samo obremenitev državljank in državljanov Republike
               Slovenije. Nobenega drugega efekta niso imeli. Nobenega. In zato se mi zdi, da se
               takšni zakoni v Državnem zboru ne smejo več sprejemati. Vsaj jaz sem prepričan, da
               bom čisto vse naredil, kar je v moji moči, za to, da bomo sprejemali zakonodajo, ki
               bo pisana na kožo našim ljudem. To je naša naloga, to je naša odgovornost. V Državnem
               zboru me demagogija absolutno ne zanima. Zanima pa me, kako živijo naši ljudje, kako
               živijo tisti v Šentilju, Pesnici, Kungoti, ki jim vsako drugo leto toča vse uniči in
               tako naprej. To pa me zanima. In tistim ljudem bomo še nalagali, da plačujejo takšne
               odškodnine, če si hočejo eno hišico nekje zgraditi ali en prizidek ali karkoli. In
               vi, Socialni demokrati s tem amandmajem, ki ste ga vložili k 3. členu, poskušate
               narediti ravno to, ravno to narediti, da boste naložili tistim ljudem, da bodo še
               naprej plačevali od 15 do 25 tisoč evrov odškodnine za en takšen objekt. To pa
               presega vse meje, in zato vas prosim, apeliram na vas, da tak amandma, če se da,
               umaknete, sicer pa ga bom sam z veseljem zavrnil in bom glasoval proti temu
               amandmaju, ker verjame, da si ljudje tega v Sloveniji ne zaslužijo.</p>
            </sp>
            <sp xml:id="SDZ6-Redna-05-2012-07-11.sp125">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospa Patricija Šulin, prosim.</p>
            </sp>
            <sp xml:id="SDZ6-Redna-05-2012-07-11.sp126">
               <speaker>PATRICIJA ŠULIN (PS SDS):</speaker>
               <p>Predsedujoči, hvala za besedo.</p>
               <p>Jaz sem se odločila, da se k razpravi prijavim zato, da imam možnost in da osvetlim
               še en problem podeželja, na katerem je po večini slabo kmetijsko zemljišče. Prihajam
               iz Trnovsko-Banjške planote, ki je po večino to kraško območje, kjer je slaba
               površina zemlje, predvsem je to kamnita in je na nadmorski višini od 400 do 800
               metrov, tako da si lahko potem predstavljate, kako je življenje tu težko za vsakega
               posameznika in kako je tudi kmetovanje tu po večini težko in daje slab pridelek. Vem
               pa, da so tudi na tem našem območju in verjetno še kje v Sloveniji ta slaba zemljišča
               kategorizirana kot kmetijska, so pa to v naravi slaba, tudi s slabo bonitetno oceno,
               tudi zaradi lege tega našega kraškega področja. Ko pa tako zemljišče želimo prodati,
               iztržimo za njo bore malo. Mislim, da znaša cena na kvadratni meter takega
               kmetijskega zemljišča na tem kraškem območju nekje od 1 evra do 2 evrov, kar je
               absurd. Po drugi strani pa, ko želimo izvesti spremembo namembnosti kakšne večje
               parcele po zdajšnjem zakonu, ker želimo postaviti kakšno manjšo hišico, pa moramo
               plačati za spremembo namembnosti od 10 do 25 tisoč evrov, odvisno pač od velikosti
               parcele, ker zdajšnji zakon ne ponuja spremembe namembnosti samo na delu, kjer bi
               stala hiša. Ti dragi in dolgotrajni postopkov so iz tega našega območja mlade v
               bistvu spodbudili in prisilili k temu, da so se izseljevali v bližnje mesto, v Novo
               Gorico. Tudi sama sem tak primer. Zelo dobro razumem vse, ki vidijo v tem problem, ki
               niso pripravljeni vložiti tega denarja v to drago spremembo namembnosti, ampak ga
               raje vložijo v nakup stanovanja. Veste, ko se enkrat preseliš v mesto, verjemite, se
               zelo težko spet vrneš nazaj na podeželje.</p>
               <p>Dosedanji zakon je bil pravzaprav zaviralec možnosti ostati na podeželju in se tudi
               vrniti nazaj na podeželje. S to zdajšnjo predlagano spremembo pa mladim ponujamo, in
               upam, da se zavedajo tega, ne le mladim, tudi ostalim, da ostajajo na podeželju ali
               pa da se ponovno vrnejo na podeželje.</p>
               <p>To naše celotno kraško podeželje se tudi zelo vztrajno zarašča, zato tudi ta
               pogostnost požarov na tem območju. Gozdovi se zaradi neobdelave, ker se to področje
               ne čisti, približujejo vasem in naseljem. In ko se čudimo, zakaj vidimo divjad včasih
               tudi na dvorišču, je to tudi ta problem. Tudi na podeželju so po večini stari ljudje,
               ki nimajo več niti možnosti niti volje, ne moči teh območij čistiti. Zato so tudi ta
               področja čedalje bolj, kot sem že povedala, zaraščena.</p>
               <p>Ta novi predlog zakona zaradi te možnosti manjšega vložka že v samo spremembo
               namembnosti prinaša torej večjo možnost poselitve tudi na podeželju, večjo možnost
               samooskrbe in tudi ponovne oživitve, upam, posledično zaradi tega živinoreje, ki je
               tudi pri nas v zatonu.</p>
               <p>Tudi zaradi te ponujene priložnosti gradnje objektov, se bo verjetno porodil kakšen
               kmečki turizem, se bodo odpirala tudi kakšna nova delovna mesta, kakšne dopolnilne
               dejavnosti, tako da je v tej gospodarski in družbeni krizi to pravzaprav za
               pozdraviti in je tudi nujno potrebno. Naša Slovenija je zelo gozdata, kot vemo. Tako
               da se bo ob graditvi teh objektov na delu kmetijskega območja ponudila tudi
               marsikatera priložnost izkoriščanja gozda kot dopolnilne dejavnosti ali pa tudi kot
               redno zaposlitev. Prav na našem območju Regijska razvojna agencija severne Primorske
               izvaja in vpeljuje projekt Kupujmo goriško. Pa ne gre za to, da se bo Goriška
               prodajala ali pa kupovala, ampak gre za to, da s tem projektom želijo spodbuditi
               pridelovalce in kmetovalce teh domačih kmetijskih pridelkov k večji povezanosti, da
               bi se tudi vzpostavil nek center, kjer bi se te pridelke lahko prodajalo. Bojim se,
               če se ta zakon ne bo sprejel s to spremembo, da bo to ostalo tako, kot je sedaj,
               torej na nekem status quo, ki ne ponuja dodatne spodbude in možnosti za to pridelavo.
               Zdaj ta zakon ne le samo, da prinaša cenejšo odškodnino zaradi spremembe namembnosti
               od površine zemljiške parcele, na kateri bi se gradil projekt, kot sem povedala, po
               mojem mnenju prinaša tudi oživitev podeželja z možnostjo večje poseljenosti podeželja
               in tudi neko novo priložnost za mlade, da ostajajo na podeželju in da se tja
               vračajo.</p>
               <p>Zato bom spremembo tega Zakona o kmetijstvu podprla.</p>
            </sp>
            <sp xml:id="SDZ6-Redna-05-2012-07-11.sp127">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Ljubo Žnidar.</p>
               <p>Prosim.</p>
            </sp>
            <sp xml:id="SDZ6-Redna-05-2012-07-11.sp128">
               <speaker>LJUBO ŽNIDAR (PS SDS):</speaker>
               <p>Spoštovani predsedujoči, gospod minister, kolegi in kolegice!</p>
               <p>Pred sabo imam amandma Poslanske skupine Socialnih demokratov k Zakonu o kmetijskih
               zemljiščih. Citiram, "odškodnine so bile uvedene kot inštrument za varstvo kmetijskih
               zemljišč". Ob tem me izjemno žalosti izjemno nepoznavanje postopka in ob tem, kje je
               tista varovalka, s katero se varuje sprememba kmetijskih zemljišč v stavbna
               zemljišča, kajti ta zemljišča, za katera je ta zakon, ki ga je sprejela predhodno
               vlada in na kaj se nanaša tudi njihov amandma, so danes že stavbna. In na ta način,
               da se uvede enormno visoka odškodnina, se teh že stavbnih zemljišč absolutno ne
               varuje. Zelo dobro je vedeti, kakšen je postopek. Predlagatelji so ali lokalne
               skupnosti ali določeni posamezni investitorji. In kdo je tisti, ki ima škarje in
               platno v rokah, da varuje kmetijska zemljišča? Ministrstvo je tisto in v tem postopku
               se varujejo kmetijska zemljišča. Absolutno pa ne z odškodninami, kajti tisto
               odškodnino se bo plačalo, zemljišče pozidalo in jutri tega kmetijskega zemljišča ni
               več. Strategija predhodnega zakona in tega amandmaja je napačna oziroma popolnoma
               zgrešena.</p>
               <p>Iz Poslanske skupine Pozitivne Slovenije je bilo veliko slišati o špekulantih. Jaz bi
               rekel, da se špekulanti nikoli ne pojavljajo na koncu neke zgodbe, ampak se vedno
               pojavljajo na začetku. Pojavljajo se v tistem trenutku, v tistem momentu, ko imajo
               informacijo, kje se bo razvijal, na katerem območju se bo vršil strateški razvoj
               določenega okolja ali določene investicijske potrebe. Tudi sam sem bil dolga leta
               župan, pa nikoli nisem kupoval določenih zemljišč, kljub temu, da sem poznal to
               informacijo. Tu na začetku je treba iskati tiste špekulante ne pa zdaj na koncu, ko
               dejansko te možnosti praktično ni več.</p>
               <p>Tega amandmaja, ki ga je predstavila Poslanska skupina Socialnih demokratov, seveda
               ne morem podpreti. Hvala.</p>
            </sp>
            <sp xml:id="SDZ6-Redna-05-2012-07-11.sp129">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Roman Žveglič.</p>
            </sp>
            <sp xml:id="SDZ6-Redna-05-2012-07-11.sp130">
               <speaker>ROMAN ŽVEGLIČ (PS SLS):</speaker>
               <p>Hvala za besedo, gospod podpredsednik. Spoštovani kolegi, drage kolegice!</p>
               <p>Ta 3. člen je srce tega zakona in je bistvo. Če se sprejme amandma Socialnih
               demokratov k 3. členu, potem ostane zakon takšen, kot je bil do zdaj. Pa mislim, da
               smo se lahko vsi skupaj prepričali, da je ta zakon potreben novelacije.</p>
               <p>3. člen v spremembi prinaša bistveno – ukinja odškodnine na kmetijskih površinah, ki
               so seveda slabše kakovosti. Za površine, ki so pa boljše kakovosti pa ostaja skoraj v
               enaki višini, kakor je tudi obstoječi zakon, kar mislim, da je v redu. Se pravi, če
               bi v obstoječem zakonu razparcelirali in pomnožili s tistim, kar je v obstoječem
               zakonu in s tem kar imamo sedaj, je minimalna razlika in to je v redu, da potencialne
               investitorje sili v gradnjo na kmetijskih površinah slabše kakovosti. Vedeti moramo,
               da se je od pamtiveka in se bo tudi v bodoče vedno gradilo na kmetijskih površinah,
               razen kadar se podre star objekt, saj drugje se seveda ne more graditi. Gradnja
               seveda je odvisna še od marsičesa.</p>
               <p>Druga stvar, noben odlok, noben zakon in noben predpis ne bo povečal samooskrbe in
               ohranil kmetijske površine. Kmetijske površine še mogoče, povečanje samooskrbe pa
               seveda z odloki in predpisi ni mogoče narediti. Najbolj bodo seveda kmetijske
               površine varovale dobre odkupne cene kmetijskih pridelkov ali drugače povedano,
               pomanjkanje kmetijskih pridelkov. Kar si jaz seveda ne želim, vendar takrat se bo
               šele videlo pravo vrednost kmetijskih površin, najboljših kmetijskih površin.</p>
               <p>Prej je eden od razpravljavcev omenil, da se tega tretjega člena po dikciji, ki je
               zapisana, ne bo dalo izvajati, ker seveda ni predpisa, ki bi določal to, kar je v 3.g
               členu, "za tlorisno površino se šteje velikost stavbe na stiku z zemljiščem v skladu
               s predpisom", da tega predpisa ni. Ta predpis obstaja, gre za pravilnik o projektni
               dokumentaciji, kjer je določeno, da mora projektno gradbena dokumentacija vsebovati
               tudi tlorisno velikost stavbe na stiku z zemljiščem. Se pravi, po temu predpisu in po
               tej projektni dokumentaciji se potem tudi obračunava nadomestilo za uporabo
               kmetijskih površin.</p>
               <p>V preteklosti, ko smo imeli nadomestilo, je bilo to nadomestilo tudi razdeljeno na
               lokalno skupnostno občino, 30 %, in 70 % na državo. Zdaj seveda te dikcije ni, ostaja
               na državni ravni in tudi z rebalansom se je odprl, bom rekel, račun za ta sredstva,
               kar pa tudi do sedaj ni bila praksa.</p>
               <p>Še nekaj okoli špekulantov; špekulanti seveda bodo, vedno. Vendar po tem tako
               zloglasnem ZUJF se je tudi špekulantom, ki preprodajajo kmetijska zemljišča,
               nastavila ena zanka ali past. Zanko ali past v tistem momentu, kar pomeni najmanj
               vidijo, to je povečanje davščine in zmanjšanje njihovega dobička. To pomeni, da
               tisti, ki je v enem letu po pridobitvi spremembe namembnosti kmetijskih zemljišč
               prodal to gradbeno parcelo, plača 25 % davka od nakupne in prodajne cene. Če je to
               parcelo prodal v enem od treh let 15 % in od treh do deset let 5 %, se pravi to je
               dodatni davek že tako na kapitalski davek 20 %. Seveda mi smo v preteklosti v glavnem
               gradili, se pravi, govorim, na kmetijskih zemljiščih, ker v gozd se seveda ni smelo
               posegati. Gozd je bil v naši državi to, kar so bile ali pa kar so v Indiji svete
               krave. Jaz sicer ne vem, zakaj ali iz kakšnih zgodovinskih ali drugih vzgibov, tudi
               ta stvar in tudi ta dikcija se spreminja.</p>
               <p>Res pa je treba povedati tudi nekaj. Ko govorimo, koliko hektarjev se je zaraslo
               itd., zaraščen je seveda pojem, vendar zaraščanje nima tega, kar ima beton, se pravi,
               tam se lahko grmovje poseka in se lahko vzpostaviti prejšnje stanje. To je treba
               seveda vedeti. Vedeti pa bo treba tudi, da sistemska kmetijska politika je predvsem
               na tem področju zaraščanja, evropske kmetijska politika, imela učinke. Po podatkih se
               v zadnjih desetih letih v Sloveniji v povprečju ni več zaraščalo. To so podatki SURS
               in ti podatki pomenijo podpora po površini. Res pa, da je ta evropska kmetijska
               politika, za katero vemo, da je najbolj normirana v EU, naredila eno drugo napako, se
               pravi, ki je zmanjševala podporo po proizvodni, po površini in se na ta način lahko
               zmanjšuje in se tudi je zmanjševala proizvodnja. Še enkrat. Ta sprememba je v neki
               meri nujna. Nujna in tudi dosti potrebno, da je hitra, da se odpravijo
               pomanjkljivosti, ki so v tem zakonu bile. Poudarjam, da je Poslanska skupina
               Slovenske ljudske stranke v prejšnjem mandatu že vložila zakon v proceduro, ki je šel
               v to smer, da približno 80 % znižuje te spremembe, kakršne veljajo v obstoječem
               zakonu.</p>
               <p>Jaz sicer sem mislim, da tudi kaj vem o varovanju kmetijskih zemljišč, ampak očitno
               ne dovolj, vsaj tako sem danes v tej razpravi poslušal. Jaz seveda kmetujem na malo
               manj kot 30 hektarjih, nič se ni zaraslo. Res je, da je moj pradedek bil kmet, moj
               ded je bil kmet, moj oče je kmet, edino jaz sedaj delam mogoče neko škodo tej
               tradiciji z odmikov od kmetijstva v politiko. Res pa je tudi nekaj drugega, da je
               imel samo moj pradedek to srečo, da je kmetoval v enem sistemu v eni državi, se pravi
               v avstro-ogrskem cesarstvu, vsi ostali so seveda kmetovali v več državah, v več
               sistemih, stari oče v štirih ali petih in seveda se je težko prilagajati. Kmetijstvo
               je približno tako kot tanker, saj tankerja ne moreš v Piranskem zalivu obrniti, dolgo
               časa rabiš. Te spremembe sistemov, način zakonodaje je najbolj vplival na to, da
               imamo v Sloveniji tako malo kmetijskih zemljišč in da seveda smo tudi kmetje bolj kot
               ne zaničevani, saj vemo, kmetavz pa tisto.</p>
               <p>Jaz amandmaja poslanske skupine ne bom podprl, ker mislim, da potem tudi spremembe
               ali pa tudi novele ni. Hvala.</p>
            </sp>
            <sp xml:id="SDZ6-Redna-05-2012-07-11.sp131">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima, mag. Dejan Židan.</p>
               <p>Prosim.</p>
            </sp>
            <sp xml:id="SDZ6-Redna-05-2012-07-11.sp132">
               <speaker>MAG. DEJAN ŽIDAN (PS SD):</speaker>
               <p>Pozdravljen, predsedujoči. Še enkrat, dragI poslanke in poslanci, lep pozdrav!
               Minister s sodelavci, pozdrav!</p>
               <p>Jaz moram reči, da me danes razprava, ki jo poslušam, veseli, saj v bistvu večina
               vas, ki je govorila do zdaj, jasno pove, da je kmetijska zemljišča treba zaščititi.
               Tudi kar dosti je bilo povedano o potrebi po povečanju slovenske proizvodnje hrane in
               da smo vsaj na tej točki enotni, že to za to državo v tem trenutku, ko se razklanost
               dela iz dneva v dan, pomeni dosti. Dejstvo pa je, da zaščite kmetijskih zemljišč ne
               razumemo enako. To je verjetno tudi zato, ker na kmetijsko zemljišče ne gledamo vsi
               enako. Pogosto je bilo danes tukaj opazno, da se na kmetijska zemljišča gleda samo
               kot resurs za kmetovanje, ampak tisto, kar pozabljamo, kmetijska zemljišča so tretji
               najbolj pomemben naravni vir, okoljski vir, ki ga moramo varovati. Verjetno veste,
               kako so ti normirani. Najvišje normiran naravni vir, od katerega smo odvisni – če ga
               ne bi imeli, bi živeli samo še nekaj minut –, je seveda zrak, ki je zadosti
               kvaliteten za dihanje. Drugi naravni vir je sladka pitna voda. V Sloveniji imamo pač
               to srečo, da imamo takšne geografske značilnosti, kot jih imamo, in kljub vsemu, da
               okoljskih direktiv oziroma evropske direktive na tem področju ne izvršujemo, sami
               sebe še ne ogrožamo, ogrožamo pa neke formalizme, zaradi katerih bomo verjetno nekoč
               plačevali neke kazni. Tretji zelo pomemben naravni vir so pa kmetijska zemljišča.</p>
               <p>Rad bi vas, spoštovane kolegice in spoštovani kolegi, spomnil oziroma predlagal, da
               si preberete magnetogram razprave, ki je potekala v prostorih Vlade pred nekaj tedni.
               Bil je prisoten generalni direktor Direktorata za okolje OECD, govorili pa smo o
               okoljski politiki. Tudi vi, gospod minister, ste bili prisotni in nekateri visoki
               državni uradniki, še nek drug minister in od poslancev, mislim, da sva bila samo
               midva z Gašparjem prisotna; verjetno je še kdo bil, pa se ne spomnim. Takrat je ta
               gospod – njega pa navajam zato, ker smo očitno prišli do tega, da politiki drug
               drugemu kaj dosti ne verjamemo, kar sicer ni dobro in nekoč bomo morali priti do
               tega, da bomo eden drugega tudi poslušali, se kaj pogovorili in kaj skupaj
               dogovorili. V Sloveniji smo prišli tako daleč, da ne damo niti možnosti slovenski
               stroki, da karkoli pove na način, da je uslišana. Nevladne organizacije tako in tako
               več nimajo pravice besede. Pogosto pa še vedno v tej državi navajamo druge, tuje
               referenčne vire. In ta gospod generalni direktor Direktorata za okolje je povedal
               naslednje: "Naravni viri, vključno s kmetijskimi zemljišči, so končni." Torej, ve se,
               kaj se bo zgodilo pri trenutnem načinu njihovega izkoriščanja – da bomo ostali brez
               njih. In tega si kot ljudje, kot državljani države, pa tudi kot ljudje, ki živimo na
               zemeljski obli, ne moremo privoščiti. In je tudi zelo enostavno razložil, kako se
               naravne vire varuje. Dva vzvoda sta. Prvi vzvod je formalni, so prepreke, so
               prepovedi, ki se uveljavljajo preko zakonodaje. Mi tudi v tem trenutku, to je treba
               vedeti, v Sloveniji imamo formalni način varovanja, imeli smo ga tudi takrat, ko ni
               bilo odškodnin oziroma tega finančnega nadomestila, vendar je problem teh formalnih
               prepovedi, da se jih pogosto da tudi zaobiti. Torej, tudi njegova izkušnja je bila,
               kar nam je povedal, da v bistvu formalna zaščita naravnih virov je potrebna, ni pa
               zadostna. Njegova izpeljava je bila pa naslednja: če želiš varovati naravni vir, kar
               kmetijska zemljišča so, mu moraš določiti ceno, da dobiš njegovo vrednost in da potem
               v končni fazi, če naravni vir izkoristiš, znaš izračunati, kakšen strošek si naredil,
               ki ga moraš ti plačati, ker če ga ne boš ti plačal, ga bo nekdo drug. Takrat je tudi
               pohvalil naš trenutni zakon o kmetijskih zemljiščih, ki bo danes izginil in bo postal
               drugačen, kot model, kjer je Slovenija razumela, kako se naravni viri varujejo.</p>
               <p>Zakon, ki je bil lansko leto sprejet, veste, da je bil sprejet iz več razlogov. Eden
               od razlogov je bil, da smo ugotovili, da formalna zaščita kmetijskih zemljišč glede
               na podatke o potrošnji kmetijskih zemljišč, največ zaradi urbanizacije, pa tudi
               zaradi zaraščanja, ki ga je pa v zadnjih letih, kot je eden od predhodnikov ugotovil,
               bistveno manj, kot ga je bilo, da enostavno trenutna zaščita ne deluje. In takrat smo
               pač dali izziv sami sebi, politični javnosti, zlasti pa strokovni, da najdemo model,
               ki bo učinkoval. Mi nismo bili takrat, recimo, neki verniki neke ideje, da je
               finančno drugačna, iskali smo pač model, ki bo učinkoval. Ni bil to edini razlog, da
               se je zakon spreminjal, dodaten razlog je bil, da je treba kmetijske operacije,
               zlasti izložbe, pospešiti, to je bil predlog SDS, tu smo več ali manj v celoti
               povzeli vaš amandma, ki je bil predhodno pripravljen. Eden od razlogov je bil tudi,
               da smo preprečili način transferja kmetijskih zemljišč, ki je kazal na špekulacije,
               to je preko darilnih pogodb. V nekem trenutku se je v državi ugotovilo, da se več kot
               80 % transferjev kmetijskih zemljišč, ob tem da mi ne slovimo kot darežljiv narod,
               dela preko darilnih pogodb. Pa še neke druge stvari smo reševali. In ob sprejemanju
               zakona, ki je bil sprejet, me je razveselila tudi zelo velika mera soglasnosti. Tudi,
               recimo, tisti, ki so takrat bili proti, so zelo jasno povedali, da v bistvu večji del
               zakona podpirajo in ga razumejo, da pa se osebno in tudi drugače ne strinjajo z
               uvedbo odškodnin. V bistvu moram reči, da smo, po mojem občutku, takrat delali do
               neke mere visoko soglasno. Takrat, ko je bil zakon sprejet, ni bila nobena skrivnost,
               da smo govorili ves čas, da gre za kompromis. Ni bil takšen zakon, ki bi ustrezal
               eni, drugi ali tretji politični opciji ali strokovni javnosti, ampak je bila neka
               kompromisna rešitev. Eden od kompromisnih rešitev je bil datum, od kdaj naprej
               veljajo odškodnine, o tem je bilo zelo dosti debate, ali veljajo od takrat naprej vse
               pravice do nekega trenutka, da jih je treba upoštevati in da jih je nemogoče
               vključiti, pač neki drugi razlogi so bili in ta meja se je spreminjala. Bila je
               sprejeta potem takšna, kakršna je. Čeprav, to morate vedeti – zakon, mislim, je bil
               sprejet junija – oktobra je vlada padla, ampak če ne bi padla, bi bili po
               interventnem zakonu ob sprejemanju rebalansa tudi neki popravki, izboljšanje
               kmetijskega zakona o zemljiščih že narejeni. Torej, ves čas je bila debata prisotna,
               kje je štartna točka, da odškodnine veljajo.</p>
               <p>Druga razprava, ki jo tudi danes skušamo zapirati, je napaka slovenske zakonodaje, da
               več nimamo definiranega pojma gradbena parcela. Gradbena parcela je iz slovenske
               zakonodaje izginila nekje pred desetimi leti. V tem trenutku niti nihče ne zna
               opisati, zakaj je izginila. Nismo je pa uspeli vnesti v slovenski pravni prostor
               preko kmetijskega zakona. Odpor drugih ministrstev je bil tako zelo velik, da smo
               naredili odmik in dejansko približek potem tega je potreba po parcelaciji, kar odnese
               imetniku, lastniku zemljišča 200 do 400 evrov. To bi verjetno oktobra tudi z uvedbo
               gradbene parcele preko spremembe drugega zakona uredili in to bi sedanja koalicija
               lahko uredila tudi tako, da gradbeno parcelo uvede ob tem, da istočasno sprejemamo
               tri gradbene zakone, in sicer v naslednjem tednu na izredni seji. Tako da tukaj
               nekega zadržka ni bilo.</p>
               <p>Tretja zadeva, ki pa je bila ves čas vprašljiva, je pa bila, ali je finančno
               nadomestilo pravilno izračunano. Namreč, ideja finančnega nadomestila je dosti
               enostavna: če nekje izgubiš en hektar kmetijskih zemljišč, poberi zadosti denarja, da
               ga drugje vzpostaviš. To, kako vzpostaviti nova kmetijska zemljišča, naša stroka s
               tem nima dosti izkušenj. Številke, ki so, so strokovne, res pa je, da ni dosti
               izkušenj. Verjetno čez kakšno leto, dve ali tri, ko bi se v praksi testirale te
               namenske zemljišče operacije, bi mogoče bile številke takšne ali pa drugačne.</p>
               <p>Moram povedati, da me veseli, da to, kar je bilo napovedano, da se bo jeseni končno
               sprejela karta trajnih kmetijskih zemljišč. V to smer tudi ta zakon, ki trenutno še
               velja, napeljuje. S tem, da je sprejemanje karte trajnih kmetijskih zemljišč po
               trenutnem zakonu takšno, da je bolj zapleteno, ker nismo želeli, da se nam še enkrat
               naredi napaka, ki smo jo v Sloveniji naredili z Naturo 2000. Vi veste, ko se je
               Natura 2000 sprejemala, kar je potrebno, smo dali prevelike zaveze in brez tega, da
               bi ostale sektorje vključno s kmetijstvom vprašali, ali so stvari in rešitve dobre
               ali pa ne. Tako da ideja trenutne sprejemanje karte kmetijskih zemljišč je takšna, da
               bi vprašali tudi ostale stroke in lokalno javnost, da bi imele možnost povedati svoje
               besede. Verjetno bo jeseni sprejet neki hitrejši postopek, ampak v vsakem primeru
               karta trajnih kmetijskih zemljišč bo korak naprej.</p>
               <p>Tisto, česar pa jaz v tem trenutku pa ne razumem, je pa naslednje. V koalicijski
               pogodbi – zdaj mi je žal, ker gospod Tanko tukaj ni prisoten, ker sva se o tem že
               tudi javno pogovarjala – je zelo jasno napisano, da se črta finančno nadomestilo na
               neproduktivna kmetijska zemljišča. Ko strokovnjaka vprašaš, kaj so to neproduktivna
               kmetijska zemljišča, ti v šali reče, to je kamnolom. Pa to seveda ni, ker potem tudi
               kmetijsko zemljišče ni. S tem zakonom, drage prijateljice in prijatelji, ste
               definirali kot neproduktivna kmetijska zemljišča z boniteto do 50. Veste, kaj ste
               povedali? Povedali ste, da polovica slovenskih kmetijskih zemljišč, kjer se hrana
               proizvaja, je neproduktivno kmetijsko zemljišče. To je v bistvu relativno, po mojem,
               nova definicija v evropskem in svetovnem prostoru in verjetno bomo prišli v kakšne
               anale s to definicijo.</p>
               <p>Druga stvar, ki jo delate, je pa naslednja. Ohranjate model finančnega nadomestila,
               kar sicer je načeloma dobro in to je tudi rezultat verjetno neke resne razprave, ki
               ste jo imeli. Katarina, tebe gledam, ker vem, da si v tej razpravi zelo sodelovala,
               pomagala tudi ostalim koalicijskim strankam, da so spregledale, tako da, hvala ti.
               Ampak kaj pa v praksi pomeni? V praksi pretirano znižano finančno nadomestilo pomeni
               v bistvu samo obremenitev sistema. Zakaj? Zato, ker se bo denarja relativno malo
               zbralo, bo kljub vsemu moral delovati, bodo neki stroški, bodo ljudje obremenjeni,
               efekta pa ne bo. Dosedanji sistem zbiranja finančnega nadomestila je bil dosti
               preprost. To je sistem, ki bo, recimo, v Nemčiji začel veljati leta 2025, v Baden
               Wurtembergu, ki je malo bolj napredno, 2016, v celi Evropi pa bo tudi začel, vendar z
               nekaj zamika. Ideja tega sistema je, da če hektar izgubiš – ker namreč občine,
               država, infrastruktura, to se mora razvijati, noben sektor, tudi ne kmetijski, nima
               pravice biti tisti, ki ima dokončno besedo ne, ker nekateri interesi so tudi
               pomembni, vendar če pride do tega, da v bistvu se ekvivalentna količina denarja dobi,
               da se pa lahko na ravni države sledi doktrino nulte porabe. Torej, da recimo država,
               ki ima samo še 800 in nekaj kvadratnih metrov najboljše, to je orne zemlje, več tega
               ne izgublja naprej. S sedanjo spremembo pa gremo kam? Gremo v to, da moraš izgubiti 5
               hektarjev ali pa več, številke so zelo različne, da boš lahko nekje vzpostavil novi
               hektar in potem je to totalni in splošni odmik od načela nulte porabe. Jaz bi celo
               razumel, da bi povedali, je stiska, vse družine nimajo možnosti graditi znotraj
               naselij, kjer je tako in tako plačilo nula, ampak zaradi pridobljenih pravic,
               nekateri imajo pridobljene pravice izven naselij, dajmo kot država narediti ta
               razmislek pa investirajmo pol milijona ali pa en milijon, da vse te družine rešimo.
               To bi jaz razumel. Ali pa, recimo, bi celo razumel, da bi se reklo, ker je
               gospodarska kriza, čeprav ideja, da ni investicij, ker ni zemljišč, je napačna, ker
               če bi to držalo, potem ne bi imeli toliko praznih odprtih gradbišč po Sloveniji.
               Resnica je na žalost drugje. Ne gradi se zato, ker nikjer ni denarja. Če rečemo, da
               je glavni motiv tujih investitorjev, da ne pridejo v Slovenijo, da so kmetijska
               zemljišča oziroma spremembo namembnosti, se motimo. Glavni motiv, da ne pridejo, tudi
               ni to, da imamo previsoke plače ali da imamo previsoke davke, ker jih nimamo. V tem
               trenutku smo z davki že pod povprečjem Evropske unije. Glavni motiv je dejansko, da
               je v Evropi zelo malo investitorjev. In kot drugo, to pa mi pozabljamo, da smo povsem
               spremenili izobrazbeno strukturo Slovenije. Če so leta 2000 oziroma nazaj, pred 21.
               leti so tuje gospodarske družbe rade prihajale v Slovenijo. Kaj so dobile? dobile so
               v bistvu narod, delavce, ki so poligloti. V naših razmerah večina ljudi razume in
               govori angleško in/ali nemško, to je huda prednost pri tujih investitorjih. So dobili
               še nekaj, dobili so na razpolago tehnično izobražen narod. Mi smo imeli toliko
               izobraženih srednješolcev s tehnično izobrazbo, da smo dejansko bili strašni plus za
               Evropsko unijo in investitorje, ampak zdaj tega več ni. Če pogledate danes, gre
               večina ljudi v gimnazijo in zlasti na družboslovne šole. Piramida, ki bi morala biti
               takšna, da imaš 15 tehnikov in enega inženirja, to je nekje običajna piramida, da
               tujega investitorja privabiš, je pa takšna, da imaš enega tehnika in 15 inženirjev,
               po možnosti družboslovne izobrazbe. In lahko mi kakršnekoli pogoje delamo, mi v
               osnovi potem delamo pogoje za tujo delovno silo, ki bo pri nas delala. Toliko o tem,
               da bomo s tem privabili veliko tujih investitorjev.</p>
               <p>Vem, da opozicija v tej sestavi parlamenta nima nobene možnosti, da kakršenkoli
               predlog uveljavi. Tukaj pred vami bi se rad zahvalil tistim strankam koalicije, ki
               ste nas vsaj na pogovor sprejele. Rad bi se zahvalil Virantovi, torej Državljanski
               listi, rad bi se zahvalil tudi Novi Sloveniji. Zelo korektno smo se pogovarjali. Ni
               nam uspelo, kljub prošnji, priti do razgovora z SDS, razen pogovorov, ki temeljijo na
               ravni poslancev. To so korektni pogovori. Kolikor smo se z SLS pogovarjali, pa niti
               ne vem, ker s poslanci smo se pogovarjali, jaz komuniciram tudi občasno z ministrom,
               ampak to ni čisto neki formalni pogovor. Osebno mislim, da boste s tem naredili
               napako. Škoda ne bo edina. Če pogledate, kako sedaj prihajajo zakoni, vam moram
               povedati, da to, kar je ugotovila protikorupcijska komisija v mnenju izpred nekaj
               tednov, da zakoni na področju, oni so napisali okolja, ampak prvi zakon, ki so ga
               omenili, Zakon o spremembi zakona o kmetijskih zemljiščih, potem pa so jih še
               našteli, da zaradi tega, ker je toliko različnih finančnih interesov v ozadju, ker se
               sprejemajo na tako zelo netransparenten način, predstavljajo preveliko tveganje na
               področju koruptivnosti. In je komisija predlagala, da se naj ti postopki zato, ker so
               preveliko tveganje na področju koruptivnosti, zaustavijo in omogoči transparentnost.
               Kaj pa je transparentnost? Transparentnost pomeni tudi to, da ima stroka možnost, da
               pove svoje mnenje na način, da je tudi upoštevana. Ker to, da dobi stroka možnost, da
               pove svoje mnenje tako, da se ji pošlje gradivo in se ji da tri dni časa, da odgovori
               na neke pripombe, ali pa da se objavi gradivo na takšen način na nekih spletnih
               straneh, da ga niti strokovne službe Državnega zbora ne morejo najti na tistih
               spletnih straneh, kajti naknadno se ugotovi, da je bil zaradi nečesa izpad
               elektronskega sistema. To ni transparentno sprejemanje zakonov.</p>
               <p>To je pomemben razloga, zakaj tega zakona ob tem, da dejansko ruši sistem varovanja
               kmetijskih zemljišč, ne bom podprl. Želim si, to je apel tudi na vas minister, da ko
               boste spreminjali dodatno zakon jeseni, da boste tokrat dali možnost slovenski
               stroki. Nič ne bo narobe, če boste pogledali tudi nove smernice, tudi Evropske
               komisije, kako varovati kmetijska zemljišča. In potem skušali najti nek drug
               sprejemljiv sistem nulte porabe kmetijskih zemljišč. Če ni ta sistem sprejemljiv, ki
               je sedaj, sistem, ki ga ukinjate, to je sistem, ki v osnovi temelji na financiranju
               tistega, ki zemljišče porabi. Saj so tudi drugi sistemi možni. Ampak edini možni, ki
               se v tem trenutku pozna, je, da vstopi s svojim denarjem država. Tudi mene to ne
               moti, vendar to je treba potem zelo jasno povedati. Torej, kaj pričakujem?
               Pričakujem, zelo jasno, da boste sledili doktrini nulte porabe kmetijskih zemljišč.
               Mislim, da okoli tega bomo celo v Sloveniji neko soglasje lahko vzpostavili. Tudi iz
               razprav poslank in poslancev nisem opazil dosti misli, ki bi šle v drugo smer. Ampak
               ne samo to, da boste vzvod pokazali, recimo, da boste govorili, da je v bistvu na
               formalni način možno preprečiti nulto stanje vzpostavljati. To ne gre. Mi imamo
               praktično izkušnjo zadnjih deset let, da ne gre. Mi imamo mnenje stroke, da ne gre.
               In kot tretje, imamo tudi v končni fazi mnenje OECD, da ne gre. Pa dajmo te
               inštitucije upoštevati, ne samo takrat, kadar je to dobro za aktualno reševanje
               kakšnih aktualnih političnih težav, ampak dajmo jih upoštevati tudi takrat, kadar nam
               mogoče za kakšen naš lastni korak, ki ga celo mogoče v dobri... jaz ne bom govoril,
               da so neki pritlehni interesi v ozadju. Jaz verjamem, da skušate vse narediti, da v
               bistvu ta gospodarski krč, ki je v Sloveniji prisoten, da se rešimo tega krča. Kajti,
               če se tega ne rešimo, potem v bistvu vsi ostali ukrepi tako ali tako ne pijejo
               vode.</p>
               <p>Končam pa s tem, spoštovani poslanke in poslanci in minister z ekipo, kakorkoli
               obračamo, kmetijska zemlja je naravni vir. Torej, se dajmo do njega obnašati, kakor
               da je naravni vir, kot zrak ali voda. Vemo, kako se to varuje. In kmetijska zemlja je
               osnovni resur za proizvodnjo hrane. Če ne bomo znali vzpostaviti nultega stanja
               porabe, se nam zna zgoditi, da vsi ostali ukrepi, ki so bili dobronamerno
               pripravljeni ali se pripravljajo ali izvajajo ob tem, da se zmanjšuje resurs, ki je
               potreben, bodo imeli pomembno manjši učinek, kakor si želimo. Hvala.</p>
            </sp>
            <sp xml:id="SDZ6-Redna-05-2012-07-11.sp133">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Srečko Meh.</p>
            </sp>
            <sp xml:id="SDZ6-Redna-05-2012-07-11.sp134">
               <speaker>SREČKO MEH (PS SD):</speaker>
               <p>Spoštovani poslanke in poslanci, gospod minister!</p>
               <p>Probleme je imela tudi koalicija. Z amandmaji namreč. Tudi koalicija vlaga amandmaje
               k 3. členu in še k ostalim, tudi 6. členu, kar seveda pomeni, da je sprejemanje
               zakonov, ki tako posegajo v življenje in prakso po hitrem, po takšnem postopku, ima
               veliko težav. Zato bi najprej rekel tako, zaradi nekaj mladih družin, lahko nekaj 10,
               zaradi nekaj 100 mladih družin, ki bi rade gradile in ne morejo graditi, ker morajo
               preveč plačati zaradi spremembe namembnosti, ni bilo treba ukiniti plačila spremembe
               namembnosti vsem ostalim. Mi seveda spreminjamo vsem ostalim to, kar se mi ne zdi v
               redu.</p>
               <p>Potem gre za zanimivo dejstvo, gre pravzaprav za to, da bomo mi z amandmajem, ki je
               bil tudi sprejet oziroma predlagan v koaliciji, vračali denar vsem, ki so plačali, ne
               mladim družinam, vsem, ki so plačali spremembo namembnosti do tega, kar notri piše.
               To je zelo zanimiv amandma. S tem mi uvajamo prakso. In sprašujem koalicijo,
               sprašujem tudi Vlado: Ali bomo zdaj z vsemi zakoni za nazaj spreminjali vse, kar je
               bilo za nazaj sprejeto? Zakon, leta 2011 je bil sprejet legitimno in legalno, in tudi
               ta, kakršenkoli bo, bo sprejet legitimno in legalno. Nekateri se najbrž ne bomo s tem
               strinjali. Ali bomo zdaj vsepovsod delali to, da bomo spreminjali vse za nazaj? To se
               je zgodilo s pokojninami na primer, če samo z neko primerjavo dam, pa še se lahko s
               čem zgodi. Jaz temu ostro nasprotujem.</p>
               <p>Danes je bilo tudi povedano, da zakon ne ščiti kmetijskih zemljišč. Zakon ščiti, in
               to je bilo jasno povedano, tiste, ki so plačali po nekaterih mnenjih preveč, lahko
               tudi po mojem mnenju. Lahko pa zakon ščiti tudi tiste, ki imajo kakšne druge interese
               zadaj, in sicer zaradi tega, ker ni bilo upoštevano niti eno mnenje strokovnih
               institucij, pa jih ne bom našteval, ker je bilo že tukaj povedano, vsi ti so
               povedali, da je bilo, na primer Biotehnična fakulteta, Svet za varstvo okolja – zdaj
               vem, zakaj smo ukinili oziroma zakaj ukinjamo Svet za varstvo okolja, ker je
               nasprotoval temu -, potem Alpe Adria Green, mednarodne vladne okoljske organizacije,
               Društvo za varstvo okolja Domžale, Zveza ekoloških gibanj, potem Inštitut za
               trajnosti razvoj, poziv tretjega člena, pripombe skupine Odgovorno do prostora,
               pripombe Skupnosti občin Slovenije, poziv Kmetijskega inštituta, mnenje Državnega
               sveta, mnenje Državnega sveta za kmetijstvo in najbrž bi lahko še našteval. Zanimivo
               pa je nekaj drugega, gospe in gospodje. Morda pa je zadaj Feniks. Feniks –
               investicijska vrednost projekta po stalnih cenah avgusta 2010 znaša brez DDV 608
               milijonov, po tekočih cenah pa 838 milijonov. Gre seveda za projekt, ki se ga bo
               gradilo iz evropskih sredstev in je zadaj, ko govorimo o špekulacijah, tvegam, in
               govorim, da je to tista špekulacija, o kateri se lahko tudi pogovarjamo, ker gre tudi
               tukaj za spremembo namembnosti. In sicer gre za to, da bi to investicijo izvajali v
               Posavju, kjer jo seveda podpiram, da je to optimalen model, ko država podeli
               privatnemu partnerju stavbno pravico, ki je že v njeni lasti in za vse ostalo, kar se
               bo tukaj delalo. Seveda pa je bil največji zagovornik vsega tega tudi sedanji
               minister Andrej Vizjak. S tega vidika je govoriti o špekulacijah neprimerno, ker vsi
               tisti, ki smo kakorkoli delali v katerikoli občini, vemo, da so zadaj špekulacije v
               80, 70 ali 90 %, kadar nekdo kupi zemljo in sam ne zida, da jo potem proda. Kaj pa je
               to drugega kot špekulacija? Saj brez tega tudi ne gre. Problem je, če je zadaj
               koruptivno dejanje in to bi morali mi pravzaprav preprečiti.</p>
               <p>Zato ti amandmaji, ki jih vlagamo Socialni demokrati, pomenijo: ustavimo zadevo in
               premislimo, ali je res prav, da vračamo zadevo na stanje leta 2011, da vračamo denar,
               vračamo 4 milijone evrov pri celi tej zadevi, ko ne najdemo, recimo, nekaj 10 ali
               nekaj 100 tisoč evrov za to, da bi lahko promovirali našo državo.</p>
               <p>In še nekaj me žalosti, gospe in gospodje. V 7. mesecu smo tega leta, kmalu bodo
               počitnice. Ko se bomo spet sestali, to sem že enkrat povedal, bo jesen. In še nismo
               govorili o ukrepih za gospodarsko rast, za pospeševanje gospodarstva, nismo govorili
               o novih delovnih mestih, nismo govorili o tem, kaj bomo naredili za to. Teh
               vsebinskih razprav nismo imeli. Danes razpravljamo o popravi neke krivice, ki smo jo
               naredili tistim, ki bi radi gradili in so za to plačali preveč. Zdi se mi dobro, da
               bi Državni zbor razpravljal, da bi mi v Državnem zboru razpravljali o temah, ki bodo
               pomenile novo dodano vrednost, ki bodo pomenile tudi nova delovna mesta. In ne reči,
               da se bo to zgodilo ravno na kmetijskih zemljiščih. Hvala lepa.</p>
            </sp>
            <sp xml:id="SDZ6-Redna-05-2012-07-11.sp135">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Ugotavljam, da je še želja po razpravi, zato odpiram prijavo. Prosim, da se
               prijavite.</p>
               <p>Besedo ima gospod Franc Jurša.</p>
            </sp>
            <sp xml:id="SDZ6-Redna-05-2012-07-11.sp136">
               <speaker>FRANC JURŠA (PS DeSUS):</speaker>
               <p>Hvala lepa za besedo, gospod podpredsednik. Lep pozdrav velja ministru z ekipo in
               seveda kolegicam in kolegom!</p>
               <p>Ko razpravljaš o tako pomembni zadevi, kot je zakon, o katerem danes govorimo,
               najprej pomisliš, da poveš tisto, kar je v zakonu, ki ga spreminjamo, bilo do zdaj
               tudi dobro opredeljeno. V vsakem primeru, ko o tem razmišljam, mislim na to, da je
               treba zavarovati kmetijska zemljišča, predvsem orna kmetijska zemljišča, ki jih imamo
               v Sloveniji v primerjavi z drugimi državami Evropske unije zelo malo oziroma
               kvadratura je porazna. Nekaj več kot 800 kvadratnih metrov na prebivalca. To je v
               primerjavi s povprečjem v Evropski uniji bistveno nižje. Če pa pogledamo par let
               nazaj ali eno desetletje, lahko ugotovimo, da smo bili mi nekje na evropskem
               povprečju. Ko razmišljamo o tem, koliko imamo orne zemlje, se lahko istočasno
               povezuje zadeva tudi s tem, koliko smo sposobni zagotavljati samooskrbo in seveda
               prehrambno varnost za naše državljane. Seveda, če imamo malo orne zemlje, to pomeni,
               da istočasno ne bomo zagotavljali toliko kmetijskih proizvodov, kolikor jih Slovenija
               sama kot takšna potrebuje, kljub temu, da imamo v severovzhodni Sloveniji, kot smo v
               preteklosti radi rekli, tudi žitnico Slovenije. Če pa človek začne razmišljati še
               naprej, pa pride do nekih drugih zaključkov, in to so predvsem tisti, ki govorijo o
               tem, da smo z zavarovanjem kmetijskih zemljišč, kolikor je pač bilo treba plačevati
               to nadomestilo, dejansko onemogočili na nek način mladim slovenskim družinam, saj so
               ti prispevki za povprečno stanovanje oziroma za povprečno individualno gradnjo za
               hišo vseeno bili relativno zelo visoki. Seveda, ne samo to, da so mlade slovenske
               družine, če so si želele zagotoviti in rešiti stanovanjsko vprašanje, visoko
               plačevale, istočasno je treba razmišljati tudi o tem, koliko so podjetniki, naši
               domači in seveda tudi tuji, glede na to, da je bilo treba ta nadomestila plačevati,
               bili pripravljeni vlagati pri nas. Nekdo pred mano je rekel, ja, saj investicij v
               Sloveniji v preteklih letih ni bilo. Pa jih res ni bilo. Razlog je visoko
               nadomestilo, ki so ga morali namenjati. Zaskrbljujoče pa je, da so ta sredstva, ki so
               se namenjala za nadomestilo, šla v globalni proračun države. Ta sredstva potem niso
               bila namenjena za to, za kar so dejansko bila tudi vplačana. Jaz tudi nekako razumem,
               da prejšnja vlada ni imela te možnosti, da bi te zadeve pripeljala do konca, ampak
               vseeno, takoj ko se je začel izvajati ta instrument, bi bilo dobro in prav, da se
               sredstva prekanalizirajo za namen, za katere so bila dejansko tudi vplačana. Veste, s
               temi prispevki za plačilo nadomestila – pa ni edini instrument, ki bi na nek način
               varoval kmetijska zemljišča, za mene je večji instrument in najbolj ključen
               instrument, občinski prostorski načrt. Veste, če bomo imeli sprejete vse občinske
               prostorske načrte, za vseh 211 občin, ki jih imamo v Sloveniji, bomo lahko na
               ustrezen in primeren način tudi zavarovali kmetijska zemljišča. Žal pa zaradi togosti
               naših organov na državni ravni in tudi izmišljanj nekaterih županov, županj v
               občinah, nimamo teh občinskih prostorskih načrtov, predvsem zaradi tega, ker se ta
               soglasja, ki jih mora biti, ne vem, nekdo je meni rekel v preteklosti, da jih mora
               biti 47 – ali je to točen podatek v tem trenutku, zelo težko govorim, mislim pa, da
               je približno nekje tukaj –, da jih je treba pridobiti in da rabimo nekatere občine
               pet, šest, sedem let pa teh soglasij ni. Na drugi strani pa se seveda pojavljajo ti
               lokalni veljaki, ki dobesedno spreminjajo zahteve in s tem onemogočajo, da bi prišli
               čim prej do ustreznega občinskega prostorskega načrta. Morda si predstavljam, tudi v
               preteklosti sem bil sam, ko sem začel graditi stanovanjsko hišo, in vem, kaj mi je
               pomenil tisti denar, ki bi ga moral dati za to nadomestilo. Seveda na nek način sem
               bil tudi sam zagovornik tega, da obdržimo še vseeno znotraj zakona tudi to, da je
               treba še nadomestilo povrniti oziroma plačati, ampak v bistveno nižjem znesku kot je
               bilo to prej. 12 tisoč 500 evrov za povprečno stanovanjsko hišo res ni mali
               znesek.</p>
               <p>Pa še ena zadeva, ki bi jo želel omeniti, je pa striktno povezana s severovzhodno
               Slovenijo, z območjem, iz katerega prihajam. Namreč,, želel bi opozoriti predstavnike
               ministrstva, ko bodo kompleksno pripravljali spremembo tega zakona, da upoštevajo
               vendarle eno zadevo, da severovzhodna Slovenija ima pač kmetijska zemljišča z
               največjimi bonitetnimi razredi in da bodo naši ljudje, se pravi iz severovzhodne
               Slovenije, konkretno iz Prlekije, Prekmurja, Ormoškega konca, Ptujskega itd.,
               plačevali zopet večji znesek, kot ga bodo plačevali v drugih delih Slovenije. Na
               koncu, ko pa analiziramo, po kakšni ceni pa se prodajajo potem stanovanja,
               stanovanjski objekti ali drugi objekti v našem okolju, pa vidimo, da prihaja do
               večkratne razlike v škodo območij, z katerih prihajam.</p>
               <p>Glede na to, da je bilo kar precej razprave, kvalitetne razprave, bi jaz na tej točki
               zaključil in se zahvalil, da sem bodil besedo, kljub temu, da sem že dvakrat
               poskusil, ampak zaradi tehnike nisem uspel.</p>
            </sp>
            <sp xml:id="SDZ6-Redna-05-2012-07-11.sp137">
               <speaker>PODPREDSEDNIK JAKOB PRESEČNIK:</speaker>
               <p>Tehnika očitno deluje in ste dobili besedo. Hvala lepa.</p>
               <p>Na vrsti je mag. Majda Potrata.</p>
               <p>Prosim.</p>
            </sp>
            <sp xml:id="SDZ6-Redna-05-2012-07-11.sp138">
               <speaker>MAG. MAJDA POTRATA (PS SD):</speaker>
               <p>Hvala, gospod podpredsednik. Oglašam se v podporo amandmaju Socialnih demokratov, ki
               predlaga črtanje 3. člena tega zakona. Je pa to tvegan posel, namreč, razpravljati o
               tem zakonu kot o kateremkoli drugem zakonu, ker si človek zastavi logično vprašanje,
               zakaj bi bila uslišana moja razprava in bi bila upoštevana moja stališča, ko pa
               neprestano ugotavljamo, da je bila preslišana strokovna javnost, da je bila
               preslišana civilna družba in da so preslišana tudi utemeljena opozorila Komisije za
               preprečevanje korupcije, ki govorijo o tem, da morajo biti spremembe domišljene,
               predvsem pa sprejete na transparenten način, tako v smislu medresorskega usklajevanja
               kot v smislu omogočanja javne razprave. V zvezi s tem zakonom vsebinsko zelo bogato
               razpravo bivšega ministraŽidana, omenjam pa tudi svojega kolega Janka Vebra, ne
               opiram se na neko tezo, da je vse v doslej sprejeti zakonodaji tako dobro, da ni
               mogoče izboljšati, ampak tako, kot se sprememb lotevamo, ne upoštevamo zahtev po tem,
               da je dolžnost države pa tudi zakonodajnega telesa v okviru tega, da obvaruje javni
               interes in gospodarjenje s prostorom in gospodarjenje z naravnim virom, kar kmetijska
               zemljišča so, je javni interes. Resda smo v času, ko je zasebni interes zelo cenjen,
               ko je lastnina tako rekoč skoraj nad vsem, ampak kadar govorimo vzvišane besede, radi
               govorimo, ponavljamo tisti indijanski rek, da smo zemljo dobili na posodo od svojih
               vnukov. Če se vprašamo, kako ravnamo z kmetijskimi zemljišči in z zemljo mi, potem ni
               treba biti po koreninah kmet, ampak moraš samo pogledati v kulturno krajino v 18.,
               19. stoletju, kam so naši predniki umeščali stavbe, kako so porabljali zemljišča,
               nikoli niso gradili na kmetijskem zemljišču. Tudi samo pomislite, na koliko osojnih
               legah so gradili, da so zavarovali najboljše lege. Ne govorim o svetlobnem
               onesnaževanju krajine, ne govorim o tem, kakšna je naša kulturna krajina zaradi
               kričečih barv postala ali še česa drugega, ampak težko verjamem, da je edina
               utemeljitev za spremembo tega zakona res samo skrb za mlade družine. Nedavno tega sem
               prebrala podatek, da je v Sloveniji 8 tisoč 500 novozgrajenih praznih stanovanj.
               Koliko mladim družinam pa je dano ob nemožnosti redne zaposlitve, nemožnosti kredita,
               da si lahko gradijo. V kakšen položaj postavljamo mlade družine, če mislimo, da si
               bodo samo z gradnjo lahko stanovanjski problem reševali. Dejstvo je tisto, o čemer je
               govoril moj kolega Srečko Meh – vsi drugi interesi so zadaj skrivajo. Tukaj bi morali
               temeljito premisliti, ali niso kakšni drugi interesi priti do poceni zemljišča ne za
               mlade družine, ampak za kakšne gospodarske interese, od katerih pa tudi naša skupnost
               ne bo imela kaj dosti.</p>
               <p>Dobro bi se bilo zaustaviti in ne sprejemati kar na glavo, na vrat na nos zakonov.
               Hvala.</p>
            </sp>
            <sp xml:id="SDZ6-Redna-05-2012-07-11.sp139">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Zvonko Lah.</p>
            </sp>
            <sp xml:id="SDZ6-Redna-05-2012-07-11.sp140">
               <speaker>ZVONKO LAH (PS SDS):</speaker>
               <p>Spoštovani predsedujoči, džavni sekretar, kolegice in kolegi!</p>
               <p>Veliko je bilo danes že slišati takih in drugačnih mnenj, vendar jaz bi rad poudaril
               to, da smo nadomestilo za spreminjanje kmetijskih zemljišč v stavbno že imeli, do
               leta 2002 je 50 % tega nadomestila dobila občina, 50 % držav. Zakaj je bilo takrat to
               ukinjeno? Nekateri se spomnimo, verjetno zaradi tega, ker so se umeščale takrat
               avtoceste v prostor, pridobila gradbeno dovoljenje. Nekatere občine so kar dobra
               nadomestila dobila takrat od teh državnih objektov. Od leta 2002 naprej pa nič več.
               Naj povem, da ravno v času največje pozidave od 2002 naprej ni bilo tega nadomestila.
               V letu 2002 do 2004 je bilo večino občinskih prostorskih aktov takrat sprejetih z
               največjimi posegi na najboljša kmetijska zemljišča, ko ni bilo nadomestila. Verjetno
               marsikateri pobudnik ne bi dal pobude, če bi bilo visoko nadomestilo. Ker tega ni
               bilo, je bilo potem to sprejeto in tudi pozidano. V Sloveniji imamo približno milijon
               300 tisoč hektarjev gozdov. Imamo približno 560 tisoč hektarjev kmetijskih zemljišč
               in pozidanih 55 tisoč hektarjev. V 20 letih pa smo izgubili približno 200 tisoč
               hektarjev kmetijskih zemljišč. Od leta 2002 do 2007, ko ni bilo nadomestila, je bilo
               pozidanih 19 tisoč 712 hektarjev zemljišč, verjetno od tega velika večina najboljših
               kmetijskih zemljišč, vemo, kaj se je zidalo, pa, recimo, do leta 2010 – veliki
               trgovski objekti z ogromnimi parkirišči na najboljših kmetijskih zemljiščih. Velika
               večina izgubljenih kmetijskih zemljišč pa ni bila pozidana, izgubljena so bila zaradi
               prenehanja kmetovanja in posledično zaraščanja. Vendar za preprečevanje tega tudi
               prejšnja vlada ni naredila nič, da bi se ta kmetijska zemljišča, predvsem na težko
               dostopnih delih, strmih pobočjih, še obdelovala. In tu je največji problem. Seveda,
               najlažje je potem v bran varovanju kmetijskih zemljišč sprejeti neko nadomestilo z
               enormnimi odškodninami in s tem prizadeti tudi tiste, ki so že kupili komunalno
               opremljena stavbna zemljišča, ki so v naravi kmetijska, in jih obremeniti še z
               dodatnim davkom. Uvajanje tako visokega nadomestila ne pomeni varovanja kmetijskih
               zemljišč, to vsi vemo, temveč pomeni uvajanje nekega novega visokega davka na točno
               določena zemljišča. Predlagatelj je takrat, ko ste nekateri prišli s tem zakonom,
               najavljal, da bo pobranih v letu 2011 približno 20 milijonov evrov z namenom, da se
               usposobijo zaraščena zemljišča za kmetijska zemljišča. Vendar so bili pobrani 4
               milijoni in ne 20, ne vemo pa, kam je ta denar šel, koliko zaraščenih zemljišč se je
               usposobilo za kmetijstvo s tem denarjem. Mislim, da tega podatka nimamo.</p>
               <p>Mnenja sem, da to nadomestilo potrebujemo, vendar naj bo pošteno. Kako naj bi to
               nadomestilo najbolj pošteno pobrali in ga potem namenili za pravi namen? Po moje je
               najprej treba sprejeti občinske prostorske načrte, v katerih je treba določiti trajno
               varovana kmetijska zemljišča na parcelo natančno. V teh občinskih prostorskih načrtih
               je treba tudi določiti vsa zaraščena kmetijska zemljišča na parcelo natančno, ki jih
               je treba nazaj usposobiti. In po mojem mnenju bi morale ta nadomestila pobirati
               občine za točno določen namen in potem tudi z nekim programom ta sredstva porabiti za
               usposabljanje že zaraščenih kmetijskih zemljišč. Verjetno ni pričakovati, da se bodo
               pozidana zemljišča spreminjala nazaj v kmetijska. Dokler tega nimamo, je pa, mislim,
               nepošteno pobirati tako visoka nadomestila od tistih, ki so v dobri veri kupili že
               komunalno opremljena stavbna zemljišča za gradnjo, in jih obremeniti s takim
               nadomestilom. In to je tudi naš namen v 6. členu, da se vsem tistim ta razlika več
               pobranih nadomestil tudi vrne, ker je po mojem ta zakon retroaktiven in bi ga Ustavno
               sodišče, če bi ga kdo dal v presojo, verjetno tudi razveljavilo.</p>
               <p>Verjetno pa je treba preveriti tudi bonitetne razrede. Marsikje so bili visoki
               bonitetni razredi na račun kasnejših aglomeracij, ki niso bile izvedene in niso sedaj
               kmetijska zemljišča tako visokega bonitetnega razreda, kot se šteje. Tudi to osnovno
               bi bilo treba na novo preveriti. Vsekakor pa je treba več narediti v smeri, da bodo
               tiste male kmetije, tiste male kmetijske parcele, ki se težko obdelajo s kmetijskimi
               stroji, ki jih imajo zdaj tisti kmetje, ki so še nekako konkurenčni evropskim
               kmetijam, tistim malim kmetom je treba omogočiti, da bodo svoje male tržne viške
               lahko prodajali, da bodo solidne cene teh kmetijskih pridelkov. To je najboljši
               način, da se varujejo kmetijska zemljišča. Jaz sem zaskrbljen, kaj bo z našimi kmeti
               v novi finančni perspektivi, ko bodo drugačne subvencije, ko bodo ukinjene mlečne
               kvote. Mislim, da bomo soočeni še z bistveno večjimi težavami, kot smo sedaj.</p>
               <p>S tem zakonom želimo samo popraviti nekatere krivice. Na srečo še niso tako velike,
               ker je bilo pobranih malo nadomestil. Verjetno pa je bilo s temi pobranimi 4 milijoni
               evri nareje več škode tistim, ki niso pričeli z gradnjo ali pa niso plačevali
               nadomestila, kot pa koristi s tem pobranim denarjem.</p>
            </sp>
            <sp xml:id="SDZ6-Redna-05-2012-07-11.sp141">
               <speaker>PREDSEDNIK DR. GREGOR VIRANT:</speaker>
               <p>Gospod Matjaž Zanoškar, za njim gospod Jerko Čehovin.</p>
            </sp>
            <sp xml:id="SDZ6-Redna-05-2012-07-11.sp142">
               <speaker>MATJAŽ ZANOŠKAR (PS PS):</speaker>
               <p>Hvala spoštovani predsednik. Kolegice in kolegi!</p>
               <p>Tokrat se ne bom opredeljeval do amandma, ki ga vlagajo Socialni demokrati. Smatram
               in razumem ga pa kot hotenje, da se prepreči še en postopek, postopek po hitrem
               postopku spreminjanja tako občutljive zakonodaje, kot so kmetijska zemljišča. Ne
               razumem predlagatelja, po vsem tem, kar je bilo povedano, in zagotovilih kmetijskega
               ministrstva, da se pripravlja celovit zakon, da ni potrebno parcialno poseganje v to
               zakonodajo, da se pripravlja celovit zakon, s katerim se bo dokončno in pa v celostni
               podobi rešila problematika kmetijskih zemljišč. Smatram, da bi moral ta zakon
               opredeliti kataster trajno varovanih zemljišč pa tudi kataster zazidljivih zemljišč.
               Smatram, da tudi ta obstoječi zakon ni dober, je preveč restriktiven, posega samo na
               tista področja, kjer želimo spreminjati kmetijska zemljišča v zazidalna in nalaga
               velike dajatve in velik odškodnine. Medtem ko je pa na drugi strani, ko vidimo, da se
               kmetijska zemljišča zaraščajo in niso več sposobna funkcije, za katere so namenjena,
               vse tiho. Tudi tam bi bilo potrebno restriktivno opredeljevati oziroma restriktivne
               mere in na nek način spodbuditi kvalitetnejšo uporabo teh zemljišč.</p>
               <p>Na koncu me zanima, verjetno bo minister za kmetijstvo povedal tudi finančne
               posledice, če bo...</p>
            </sp>
            <sp xml:id="SDZ6-Redna-05-2012-07-11.sp143">
               <speaker>PREDSEDNIK DR. GREGOR VIRANT:</speaker>
               <p>Pozitivni Sloveniji je zmanjkalo časa.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ6-Redna-05-2012-07-11.sp144">
               <speaker>JOŽEF HORVAT (PS NSi):</speaker>
               <p>Najlepša hvala, gospod predsednik. Spoštovane kolegice in kolegi, spoštovani gospod
               državni sekretar!</p>
               <p>Tudi sam sem prispeval svoj podpis k Predlogu zakona o spremembah Zakona o kmetijskih
               zemljiščih predvsem iz dveh razlogov, predvsem zaradi tega, da bi razbremenili
               gospodarstvo in individualne investitorje. Želimo namreč, da bi povečali
               konkurenčnost Slovenije tudi s to spremembo zakona in da bi Slovenijo nekako
               približali k temu, da bi lahko rekli, da je tudi Slovenija naložbena destinacija.</p>
               <p>Kolegice in kolegi, mi smo v Državnem zboru ustanovili nekaj čez 50 skupin
               prijateljstva, torej z nekaj čez 50 državami, srečujemo se z našimi kolegi poslanci
               drugih parlamentov, morda največ z veleposlaniki, in veseli me, da v glavnem tečejo
               razprave na področju gospodarstva. In v sklopu tega tudi o možnosti investiranj, o
               možnosti vlaganj tujih investitorjev v Sloveniji. In vsi nam dejansko kažejo na ta
               problem, da imamo preveč birokratizirano državo. In ko danes govorimo o Zakonu o
               kmetijskih zemljiščih, da so prevelike dajatve za investitorje, ko gre za spremembo
               namembnosti kmetijskih zemljišč, jaz obžalujem, da v mandatu 2004–2008 nismo uspeli z
               vzpostavitvijo pokrajin v Sloveniji. Ni nam veliko manjkalo. Mislim, da bi
               problematiko kmetijskih zemljišč lahko bistveno lažje reševali, če bi imeli
               vzpostavljen tudi ta drugi nivo lokalne samouprave. Mislim, da je prav pri
               menedžiranju s kmetijskimi zemljišči načelo subsidiarnosti še kako pomembno. Težko je
               namreč iz Ljubljane oziroma iz perspektive Državnega zbora generalno govoriti in
               sprejemati rešitve o kmetijskih zemljiščih, predvsem o zaščiti kmetijskih zemljišč za
               vso Slovenijo. Namreč, o tem morajo spregovoriti tisti, ki svojo mikro lokacijo
               najboljše poznajo. To so gotovo občine. V tej smeri je razprava danes potekala, po
               moji oceni, na izjemno visoki ravni. Ko enkrat občina sprejme svoj prostorski načrt
               in doseže in dobi pozitivna soglasja, skoraj 50 soglasij smo danes že večkrat
               slišali, potem je gotovo treba upoštevati načelo subsidiarnosti.</p>
               <p>Moj razmislek ob današnji razpravi je seveda tudi v skrbi za mlade družine, ki želijo
               reševati svoj stanovanjski problem. Moj ključen razmislek pa gre v smeri poseljenosti
               podeželja. Podeželja, ki ga tukaj izpostavljam zato, ker ko govorimo o podeželju,
               govorimo seveda o kmetijskem okolju. Vsi tisti, ki prihajamo, ki smo korenine pognali
               na kmetijah, prav dobro razumemo, kaj pomeni kmetijsko zemljišče, in nam gotovo ni
               treba razlagati, da je to naravni vir, ki je omejen, in kako je za ta naravni vir
               treba skrbeti. Mi gotovo to vemo. Gotovo pa je res, s tem se prav gotovo vsi z menoj
               strinjate, da se kmetijskih zemljišč, recimo v Prekmurju, ne da obdelovati iz
               Ljubljane, na primer, z joystickom. To se ne bo dalo. To se ne da in se ne bo dalo
               nikoli. Zato je treba imeti ljudi, ki kmetijska zemljišča obdelujejo. In jaz sem prav
               vesel, da poznam kar nekaj primerov, nekaj projektov, tudi v okolju iz katerega
               prihajam, kjer imajo rešitve tudi za, na primer, revitalizacijo močvirskih travnikov
               in ki imajo rešitve za to, da zaraščena kmetijska zemljišča ponovno spravijo na nivo
               kmetijskih zemljišč, na katerih se bo dalo producirati hrano. In tudi pričakujem, da
               bom lahko kmalu na ministrstvu oziroma konkretno pri ministru dobil termin, da se
               bomo o teh zadevah konkretno pogovarjali s predstavniki lokalnih skupnosti. Torej, to
               je moja ključna osebna želja in tudi želja kolegice in kolegov v Poslanski skupini
               Nove Slovenije, da v zakonu o kmetijskih zemljiščih vgradimo instrument zaščite
               kmetijskih zemljišč, ampak seveda na ta način, da omogočimo poseljenost podeželja,
               ker drugače nam bodo dejansko mladi ljudje odšli. Poseljenost pa pomeni, kot sem že
               povedal, da potrebujemo ljudi, ki bodo kmetijska zemljišča obdelovali, drugače bodo
               sama sebi namen, pa tudi če bomo na teh zemljiščih našli samo černozjóm, tudi če bodo
               idealne klimatske razmere, tudi če bodo še tako zaščitena, ne bomo na teh zemljiščih
               pridelovali hrane. Na drugi strani pa seveda moramo investitorjem omogočiti nova
               delovna mesta. To se pravi, moramo investitorjem prižgati zeleno luč za investicije,
               da bodo tudi na podeželju, ne samo v okolici Ljubljane, ustvarjali nova delovna mesta
               in s tem bo na nek način zagotovljena poseljenost podeželja. Jaz mislim, da je
               življenje na podeželju izjemno bogastvo in ne zavidam mojim kolegom, ki živijo v
               mestih. Mogoče bi jih rad kdaj pa kdaj tudi povabil, da si poskušajo poiskati kakšno
               destinacijo na podeželju. Tam je pravo bogastvo življenja.</p>
               <p>Iz povedanega jasno izhaja, da amandmaja kolegov iz Socialne demokracije, amandmaja k
               3. členu, v Novi Sloveniji ne podpiramo, podprli pa bomo amandma koalicijskih
               poslanskih skupin. Ker se k razpravi ne bom več prijavljal, želim tukaj tudi podpreti
               in zagovarjam rešitev, ki gre v tej smeri, da bomo odškodnine, ki so jih ljudje v
               času do zdaj še vedno veljavnega zakona o kmetijskih zemljiščih že plačali, da te
               odškodnine tudi povrnemo. To se nam zdi pravična rešitev, zato bomo tudi amandma k
               6.b členu podprli. Hvala lepa za vašo pozornost.</p>
            </sp>
            <sp xml:id="SDZ6-Redna-05-2012-07-11.sp145">
               <speaker>PREDSEDNIK DR. GREGOR VIRANT:</speaker>
               <p>Želi še kdo razpravljati o 3. členu. Če ne, potem dajem v razpravo 3.a člen in
               amandma poslanskih skupin koalicije. Želi kdo razpravljati? Ne. 6. člen? Ni interesa.
               6.a člen? 6.b? Ja, gospod Robert Hrovat.</p>
               <p>Prosim.</p>
            </sp>
            <sp xml:id="SDZ6-Redna-05-2012-07-11.sp146">
               <speaker>ROBERT HROVAT (PS SDS):</speaker>
               <p>Hvala.</p>
               <p>6.b člen je še tisti zadnji in tudi zelo pomemben pri sprejemanju tega zakona. Gre za
               vračilo plačila odškodnine investitorjev, ki so od uveljavitve zakona od lanskega
               leta septembra pa do zdaj plačali to odškodnino. Imajo možnost, da vložijo vlogo v
               naslednjih 6 mesecih, in se jim bo razlika med odškodnino, ki so jo plačali po starem
               zdaj veljavnem zakonu, in med tem, ki bo, upam da, danes prejet, tudi potem vrnila.
               Torej, vsi investitorji pa naj gre za lokalne skupnosti ali občine, naj gre za
               individualne graditelje, imajo možnost po tem novem zakonu, ki bo danes sprejet, do
               vračila razlike odškodnine med to visoko odškodnino, ki je veljala zdaj in to, ki jo
               uvajamo danes. Hvala lepa.</p>
            </sp>
            <sp xml:id="SDZ6-Redna-05-2012-07-11.sp147">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Še kdo o 6.b členu? Če ne, zaključujem razpravo. Odločanje o amandmajih bomo opravili
               v okviru glasovanj čez 30 minut.</p>
               <p>S tem prekinjam to točko dnevnega reda. Prekinjam tudi 5. resno sejo Državnega zbora,
               ki jo bomo nadaljevali z glasovanji ob 15.45.</p>
            </sp>
            <sp xml:id="SDZ6-Redna-05-2012-07-11.sp148">
               <speaker>PREDSEDNIK DR. GREGOR VIRANT:</speaker>
               <p>Spoštovane kolegice in kolegi!</p>
               <p>Nadaljujemo s prekinjeno sejo Državnega zbora. Prehajamo na glasovanja. Poslanke in
               poslance prosim, da preverite delovanje glasovalnih naprav.</p>
               <p>Nadaljujemo s <title>prekinjeno 4. točko dnevnega reda, to je z obravnavo Predloga zakona o spremembah in dopolnitvah Zakona o lastninskem
                  preoblikovanju Loterije Slovenije, skrajšani postopek.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih, ki ga bomo
               opravili na podlagi pregleda vloženih amandmajev z dne 10. julija 2012.</p>
               <p>Prehajamo na odločanje o amandmaju Poslanske skupine Pozitivna Slovenija k 1. členu.
               Če bo ta amandma sprejet, je amandma pod številko 2, to je amandma Socialnih
               demokratov, brezpredmeten. Glasujemo o amandmaju.</p>
               <p>Gospod Jožef Kavtičnik, obrazložitev glasu. V imenu poslanske skupine najbrž?</p>
            </sp>
            <sp xml:id="SDZ6-Redna-05-2012-07-11.sp149">
               <speaker>JOŽEF KAVTIČNIK (PS PS):</speaker>
               <p>Hvala lepa.</p>
               <p>Poslanska skupina Pozitivne Slovenije bo omenjeni amandma podprla zaradi tega, ker se
               s podporo temu amandmaju izključuje poseganje Strokovnega sveta za šport v imenovanje
               članov Fundacije za šport. Mnenja smo, da je treba prepustiti športu, da odloči o
               tem, kdo bo sedel v fundaciji, kajti športniki in športni delavci so do zdaj
               dokazali, da si to zaslužijo in da jim lahko zaupamo. Hvala.</p>
            </sp>
            <sp xml:id="SDZ6-Redna-05-2012-07-11.sp150">
               <speaker>PREDSEDNIK DR. GREGOR VIRANT:</speaker>
               <p>Še kdo želi v imenu poslanske skupine obrazložiti glas ali v svojem imenu?</p>
               <p>Ja, izvolite, gospod Franc Pukšič. V imenu Poslanske skupine SLS, domnevam.</p>
            </sp>
            <sp xml:id="SDZ6-Redna-05-2012-07-11.sp151">
               <speaker>FRANC PUKŠIČ (PS SLS):</speaker>
               <p>V poslanski skupini ne bomo podprli tega amandmaja iz razloga, ker želimo, da končno
               odločajo o tem, kdo bo sedel znotraj nacionalne športne zveze, ne pa politika. Konec
               je politiki, čas je za vsebino.</p>
            </sp>
            <sp xml:id="SDZ6-Redna-05-2012-07-11.sp152">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Bomo glasovali o amandmaju.</p>
               <p>Glasujemo o amandmaju. Navzočih je 84 poslank in poslancev, za je glasovalo 34, proti
               46.</p>
               <p><stage>(Za je glasovalo 34.)</stage> <stage>(Proti 46.)</stage></p>
               <p>Amandma ni bil sprejet.</p>
               <p>Imamo še drugi amandma k 1. členu, to je amandma Poslanske skupine Socialnih
               demokratov.</p>
               <p>Glasujemo. Navzočih je 86 poslank in poslancev, za je glasovalo 36, proti 47.</p>
               <p><stage>(Za je glasovalo 36.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na <title>tretjo obravnavo</title> zakona. Ker v drugi obravnavi amandmaja nista
               bila sprejeta, prehajamo na odločanje o predlogu zakona. Zakonodajno-pravna služba in
               Vlada me nista obvestili o kakršnikoli neusklajenosti.</p>
               <p>Obrazložitev glasu v imenu Poslanske skupine Socialnih demokratov mag. Majda
               Potrata.</p>
            </sp>
            <sp xml:id="SDZ6-Redna-05-2012-07-11.sp153">
               <speaker>MAG. MAJDA POTRATA (PS SD):</speaker>
               <p>Hvala, gospod predsednik.</p>
               <p>Socialni demokrati predlagane novele zakona ne bomo podprli. Razlogi za to so zelo
               jasni. Gre za odločanje o sredstvih športne fundacije. Sredstva se s predlagano
               novelo ne bodo povečala, se bo pa spremenil način odločanja o razdeljevanju sredstev.
               Skozi dvojni filter bo imela na razdeljevanje sredstev vpliv Vlada. Gre za izrazito
               podržavljanje športa, gre za umik odločanja civilne družbe iz temeljnih vprašanj, ki
               zadevajo šport. Na tak predlog Socialni demokrati ne moremo pristati. Poleg tega je s
               to novelo zakona vpeljan drugačen sistem odločanja in pristojnosti v dveh fundacijah,
               FIHO in FŠO, čeprav se obe fundaciji napajata iz istih sredstev. Tako razlikovanje je
               nedopustno. Poleg tega novela zakona ni upoštevala opozoril Zakonodajno-pravne službe
               in so v zakonu tudi rešitve, ki niso zakonsko korektne in so tudi ustavno sporne. Mi
               takega zakona podpreti ne moremo. Hvala.</p>
            </sp>
            <sp xml:id="SDZ6-Redna-05-2012-07-11.sp154">
               <speaker>PREDSEDNIK DR. GREGOR VIRANT:</speaker>
               <p>Glasovali bomo o predlogu zakona.</p>
               <p>Glasujemo. Navzočih je 87 poslank in poslancev, za je glasovalo 48, proti 37.</p>
               <p><stage>(Za je glasovalo 48.)</stage> <stage>(Proti 37.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo prekinjeno <title>8. točko dnevnega reda – Predlog zakona o spremembah
                  Zakona o kmetijskih zemljiščih, skrajšani postopek.</title>
               </p>
               <p>Nadaljujemo z drugo obravnavo, to je z odločanjem o amandmajih, ki ga bomo opravili
               na podlagi pregleda vloženih amandmajev z dne 10. julija 2012.</p>
               <p>Najprej amandmaji k 3. členu. Imamo amandma Poslanske skupine Socialnih demokratov k
               3. členu. Če bo ta amandma sprejet, bo drugi amandma poslanskih skupin koalicije k
               istemu členu brezpredmeten. Odločali bomo o amandmaju Poslanske skupine Socialnih
               demokratov k 3. členu.</p>
               <p>Glasujemo. Navzočih je 85 poslank in poslancev, za je glasovalo 10, proti 47.</p>
               <p><stage>(Za je glasovalo 10.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju pod točko 2 k 3. členu, to je amandma poslanskih
               skupin koalicije.</p>
               <p>Glasujemo. Navzočih je 83 poslank in poslancev, za je glasovalo 48, proti 1.</p>
               <p><stage>(Za je glasovalo 48.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin koalicije k 3.a členu.</p>
               <p>Glasujemo. Navzočih je 84 poslank in poslancev, za je glasovalo 48, proti 3.</p>
               <p><stage>(Za je glasovalo 48.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin koalicije k 6. členu.</p>
               <p>Glasujemo. Navzočih je 86 poslank in poslancev, za je glasovalo 49, proti 7.</p>
               <p><stage>(Za je glasovalo 49.)</stage> <stage>(Proti 7.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin koalicije k 6.a členu.</p>
               <p>Glasujemo. Navzočih je 85, za je glasovalo 50, proti 7.</p>
               <p><stage>(Za je glasovalo 50.)</stage> <stage>(Proti 7.)</stage></p>
               <p>Ugotavljam, da je amandma sprejet.</p>
               <p>In še amandma poslanskih skupin koalicije k 6.b členu.</p>
               <p>Glasujemo. Navzočih je 85, za je glasovalo 48, proti 6.</p>
               <p><stage>(Za je glasovalo 48.)</stage> <stage>(Proti 6.)</stage></p>
               <p>Ugotavljam, da je amandma sprejet.</p>
               <p>Končali smo z glasovanje o amandmajih in z drugo obravnavo predloga zakona v okviru
               skrajšanega postopka. Ugotavljam, da je Državni zbor v drugi obravnavi sprejel
               amandmaje k 3., 3.a, 6., 6.a in 6.b členu dopolnjenega predloga zakona. Sprašujem
               kvalificirane predlagatelje, ali želi kdo vložiti oziroma ali bo kdo napovedal
               amandma k odprtim členom? <stage>(Ne.)</stage> Prehajamo na <title>tretjo obravnavo</title> predloga
               zakona. Ugotavljam, da k predlogu zakon za tretjo obravnavo niso bili vloženi
               amandmaji. Obveščam vas tudi, da me Zakonodajno-pravna služba in Vlada nista
               obvestili o kakršnikoli neusklajenosti. Prehajamo na odločanje o predlogu zakona.</p>
               <p>Obrazložitev glasu v imenu Poslanske skupine Socialnih demokratov mag. Dejan Židan.
            </p>
            </sp>
            <sp xml:id="SDZ6-Redna-05-2012-07-11.sp155">
               <speaker>MAG. DEJAN ŽIDAN (PS SD):</speaker>
               <p>Hvala, predsednik.</p>
               <p>Skupina Socialnih demokratov bo glasovala proti.</p>
               <p>Žal nam je, ker niste pozorni na mnenje, priporočilo protikorupcijske komisije, da
               obstaja večje tveganje za koruptivnost pri sprejetju tega zakona. Žal nam je, ker ne
               razumete modernega načina varovanja naravnih virov. Žal nam je, ker ne razumete, da
               kmetijske politike ni možno voditi, če se absolutno zaščita resursa ne zagotovi v
               državi, kjer tega resursa primanjkuje. In generalno nam je žal, ker vam mnenje
               stroke, mnenje nevladnih organizacij in mnenje opozicije pomeni manj kot nič. Hvala.
            </p>
            </sp>
            <sp xml:id="SDZ6-Redna-05-2012-07-11.sp156">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Slovenske ljudske stranke bo obrazložil glas gospod Roman
               Žveglič.</p>
            </sp>
            <sp xml:id="SDZ6-Redna-05-2012-07-11.sp157">
               <speaker>ROMAN ŽVEGLIČ (PS SLS):</speaker>
               <p>Hvala za besedo, spoštovani predsednik. Dragi kolegi, drage kolegice!</p>
               <p>V Poslanski skupini Slovenske ljudske stranke bomo novelo zakona podprli.</p>
               <p>Podprli jo bomo zato, ker novela zakona ohranja inštitut nadomestila za spremembo
               namembnosti kmetijskih zemljišč, po drugi strani pa omogoča investitorjem in mladim
               družinam in tudi drugim investitorjem gradnjo. Povedal bi še to, da noben zakon sam
               ne more varovati kmetijskih zemljišč, za varovanje kmetijskih zemljišč smo potrebni
               predvsem ljudje, predvsem tisti, ki na kmetijskih zemljiščih seveda delajo. Kmetijska
               zemljišča bodo najbolj varovale visoke odkupne cene kmetijskih zemljišč.</p>
            </sp>
            <sp xml:id="SDZ6-Redna-05-2012-07-11.sp158">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Prehajamo na odločanje o predlogu zakona.</p>
               <p>Glasujemo. Navzočih 87, za je glasovalo 48, proti 12.</p>
               <p><stage>(Za je glasovalo 48.)</stage> <stage>(Proti 12.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>prekinjeno 1. točko dnevnega reda, to je na Vprašanja poslank in
                  poslancev.</title>
               </p>
               <p>Glasovali bomo o sklepih, da se na naslednji seji opravi razprava o odgovoru na
               poslansko vprašanje. Najprej sklep: "Državni zbor bo na naslednji seji opravil
               razpravo o odgovoru predsednika Vlade gospoda Janeza Janše na poslansko vprašanje
               gospe Tamare Vonta v zvezi s sodbo Evropskega sodišča za človekove pravice v zadevi
               Kurić in ostali proti Sloveniji."</p>
               <p>Glasujemo. Navzočih 86, za je glasovalo 37, proti 47.</p>
               <p><stage>(Za je glasovalo 37.)</stage> <stage>(Proti 47.)</stage></p>
               <p>Ugotavljam, da sklep ni bil sprejet.</p>
               <p>Naprej, "Državni zbor bo na naslednji seji opravil razpravo o odgovoru predsednika
               Vlade gospoda Janeza Janše na poslansko vprašanje gospoda Janka Vebra v zvezi z
               zaščito delavcev v podjetjih v težavah in ukrepih za oživitev gospodarstva".</p>
               <p>Pred glasovanje obrazložitev glasu v imenu Poslanske skupine Socialnih
               demokratov.</p>
               <p>Gospod Janko Veber.</p>
            </sp>
            <sp xml:id="SDZ6-Redna-05-2012-07-11.sp159">
               <speaker>JANKO VEBER (PS SD):</speaker>
               <p>Hvala za besedo.</p>
               <p>V Poslanski skupini Socialnih demokratov bomo podprli predlog za razpravo o odgovoru
               predsednika Vlade gospoda Janeza Janše. Moram priznati, da sem bil v odgovoru
               prijetno presenečen, ker je predsednik Vlade prvič tudi javno priznal, da se je
               prejšnja vlada zadolževala zato, da je ohranjala delovna mesta in da so zato lahko
               nekateri celo doma čakali na tisti trenutek, ko je naročilo za proizvodnjo v
               konkretnem podjetju prišlo in so zaradi tega lahko tudi takoj stopili na svoje
               delovno mesto in opravili zelo pomembno nalogo, ki jo pričakujejo v podjetju, da
               izpolnijo pričakovanja naročnikov. Seveda pa je bilo njegovo stališče, da danes tega
               ni treba početi. Ugotavljamo, da nam številna podjetja razpadajo ravno zaradi tega,
               ker Vlada ne odreagira. En od konkretnih primerov, ki sem ga v poslanskem vprašanju
               navedel, je bilo dejansko tudi gradben podjetje Primorje, ne samo, da nam je gradbeni
               sektor propadel, tudi ostale panoge propadajo, in Vlada pravzaprav nemo spremlja to
               dogajanje. Ljudje so v težki situaciji, vlada zelo težek položaj v številnih
               družinah, kajti živijo v negotovosti, ali bo jutri še plača oziroma kakšna bo in kdaj
               bo. Skratka, eksistenca mnogih družin je ogrožena. In ravno zato bi želeli s
               predsednikom Vlade, in sicer z ostalimi, ki boste sodelovali v tej razpravi, če bo
               podprt predlog za razpravo, izmenjali argumente in stališča, ali je resnično
               primerneje, da pustimo vnemar naše gospodarske družbe, ki so v težavah in ogrožamo
               številna delovna mesta.</p>
               <p>V odgovoru, ki ga je podal predsednik Vlade, se seveda očitno ni dovolj dotaknil tudi
               dejstva, ki je bilo izpostavljeno pri mojem vprašanju in se nanaša na investicije v
               infrastrukturo, kajti te zastajajo. Razberemo lahko, da se je Vlada odločila, da
               podpiše sporazum o prioritetni izgradnji odseka od Kopra proti Trstu in jo bistveno
               manj zanima odsek Koper–Divača, ki je ključen tudi za naše Slovenske železnice. In če
               vemo, da je tam zaposlenih 8 tisoč ljudi ali pa nekaj manj, pa če vemo, da se s tem
               ogroža tudi Luka Koper, je tudi tisto vprašanje, na katerega je potem minister Černač
               odgovarjal, nekako dodatno ali dopolnilno, dodaten argument, da vendarle opravimo
               razpravo tudi o tem pomembnem infrastrukturnem projektu. Hvala.</p>
            </sp>
            <sp xml:id="SDZ6-Redna-05-2012-07-11.sp160">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Bomo glasovali o predlogu sklepa.</p>
               <p>Glasovanje teče. Navzočih je 87 poslank in poslancev, za je glasovalo 39, proti
               47.</p>
               <p><stage>(Za je glasovalo 39.)</stage> <stage>(Proti 47.)</stage></p>
               <p>Sklep ni bil sprejet.</p>
               <p>Naslednji predlog sklepa: "Državni zbor bo na naslednji seji opravil razpravo o
               odgovoru predsednika Vlade gospoda Janeza Janše na poslansko vprašanje mag. Barbare
               Žgajner Tavš v zvezi s posledicami Zakona za uravnoteženje javnih financ na področju
               socialnega in pokojninskega varstva.</p>
               <p>Obrazložitev glasu mag. Barbara Žgajner Tavš.</p>
            </sp>
            <sp xml:id="SDZ6-Redna-05-2012-07-11.sp161">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa.</p>
               <p>Moje poslansko vprašanje predsedniku Vlade se je dotikalo pokojnin. Z Zakonom o
               uravnoteženju javnih financ je bila upokojencem narejena krivica, saj jim je Vlada
               Republike Slovenije odvzela že pridobljene pravice, temelječe na zakonih in posebnih
               predpisih.</p>
               <p>Včeraj nisem dobila s strani predsednika Vlade odgovora na ključno vprašanje, katere
               so pozitivne posledice zakona za ljudi, niti ne, zakaj so bili potrebni nesorazmerni
               rezi v pokojnine. Naj spomnim, nekaterim upokojencem se pokojnine nižajo tudi do 25
               %, kar pomeni kar četrtino njihovega prihodka in da ti nesorazmerni rezi na podlagi
               statusa povzročajo tudi nove delitve. Da se odpira vrsta ustavnopravnih vprašanj,
               danes opozarjajo tudi ustavni pravniki. Opozarja tudi varuhinja človekovih pravic, ki
               je imela, kot sem včeraj zasledila v medijih, več kot 50 pritožb in prošenj za
               ustavno presojo. Upokojenske organizacije napovedujejo množične tožbe, ustavno
               presojo je napovedala tudi varuhinja človekovih pravic, napovedali so jo
               sindikati.</p>
               <p>Včeraj smo v Pozitivni Sloveniji v sodelovanju z SD vložili celo novelo zakona, ki
               popravlja krivice. Kot je bilo mogoče razbrati v medijih, to dejanje opozicije
               podpira celo predsednik DeSUS-a. Dovolite, tudi minister Šušteršič, minister za
               finance ugotavlja, da bodo glede pokojnin v varčevalnem zakonu verjetno potrebni
               popravki.</p>
               <p>Glede na vse navedeno jaz verjamem, da ste v zadnjih dneh spremljali dovolj pozivov,
               da naj se nepravilnosti, ki so bile storjene na področju pokojnin v okviru Zakona o
               uravnoteženju javnih financ odpravijo. Tisto, kar lahko v tem trenutku storimo vsi
               skupaj, je, da podpremo predlog za širšo razpravo o odgovoru predsednika Vlade, da se
               opravi razprava tako o vloženem predlogu opozicije kot o morebitnem načrtu vladne
               koalicije, ki je že napovedala morebitne popravke Zakona o uravnoteženju javnih
               financ v delu, ki se nanaša na pokojnine.</p>
               <p>Kot rečeno, v Pozitivni Sloveniji bomo absolutno podprli predlog za širšo razpravo.
               Upam in pričakujem, da boste ta predlog podprli tudi vi in res omogočili, da se
               opravi širša razprava in nenazadnje tudi v tem parlamentu najdemo skupno pot za
               popravo krivic, ki so bile storjene. Hvala.</p>
            </sp>
            <sp xml:id="SDZ6-Redna-05-2012-07-11.sp162">
               <speaker>PREDSEDNIK DR. GREGOR VIRANT:</speaker>
               <p>Glasovali bomo o predlogu sklepa.</p>
               <p>Glasujemo. Navzočih je 87 poslank in poslancev, za je glasovalo 37, proti 48.</p>
               <p><stage>(Za je glasovalo 37.)</stage> <stage>(Proti 48.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa: "Državni zbor bo na naslednji seji opravil razpravo o
               odgovoru ministra za gospodarski razvoj in tehnologijo mag. Radovana Žerjava na
               poslansko vprašanje mag. Alenke Bratušek v zvezi z upravljanjem kapitalskih naložb
               Republike Slovenije".</p>
               <p>Obrazložitev glasu mag. Alenka Bratušek.</p>
            </sp>
            <sp xml:id="SDZ6-Redna-05-2012-07-11.sp163">
               <speaker>MAG. ALENKA BRATUŠEK (PS PS):</speaker>
               <p>Najlepša hvala.</p>
               <p>V Pozitivni Sloveniji bomo seveda glasovali za, ker nam ni vseeno, kaj se dogaja z
               našim državnim premoženjem in kako se z njim razpolaga. Predvsem pa to, ali se res z
               njim razpolaga, upravlja, ali pa kakorkoli hočete, zakonito.</p>
               <p>Minister mi je v ponedeljek prebral določbo iz zakona in jo bom sama še enkrat
               citirala: "Agencija," vsi vemo, da gre za Agencijo za upravljanje kapitalskih naložb,
               "uveljavlja glasovalne pravice na skupščinah družb, za kar je pooblaščena, po tem ali
               drugem zakonu izvede skupščine enoosebnih družb in imenuje člane nadzornih organov
               družb po predhodni pridobitvi soglasja Vlade", ne po navodilu, dekretu in tako
               naprej. Za vsaj dva primera pri imenovanju nadzornih svetov sta bila v javnosti
               izpostavljena primera, da so na Agencijo za upravljanje kapitalskih naložb ministri
               ali predvsem en minister preprosto poslal mail z navodili, koga je treba v nadzorni
               svet imenovati. Mislim, da nam je vsem, ki tu sedimo, jasno, da je to v nasprotju s
               tem zakonom. In jaz prosim vse tiste, ki vam ni vseeno, kako se z našim premoženjem
               upravlja, da se tukaj pogovorimo o tem, kaj je treba spremeniti in kako je treba se
               tem našim premoženjem upravljati. O tem, da pa upravljanje mora biti v skladu z
               zakonom, pa jaz ne vem, če je sploh treba izgubljati besede.</p>
               <p>Res prosim vse tiste, ki vam ni vseeno, kaj se z našim premoženjem dogaja, da nas
               podprete.</p>
            </sp>
            <sp xml:id="SDZ6-Redna-05-2012-07-11.sp164">
               <speaker>PREDSEDNIK DR. GREGOR VIRANT:</speaker>
               <p>Glasujemo o predlogu sklepa. Navzočih je 85 poslank in poslancev, za je glasovalo 39,
               proti 46.</p>
               <p><stage>(Za je glasovalo 39.)</stage> <stage>(Proti 46.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa: "Državni zbor bo na naslednji seji opravil razpravo o
               odgovoru ministra za notranje zadeve dr. Vinka Gorenaka na poslansko vprašanje mag.
               Majde Potrata v zvezi z izbrisanimi in sodbo Evropskega sodišča za človekove
               pravice".</p>
               <p>Obrazložitev glasu mag. Majda Potrata.</p>
            </sp>
            <sp xml:id="SDZ6-Redna-05-2012-07-11.sp165">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>Predlagano razpravo bi lahko opravili na prvi redni seji jeseni, ko bo sodba
               Evropskega sodišča že prevedena, ko se bodo strasti umirile in ko bodo nekateri tudi
               lahko pretehtali, ali so bile njihove izjave, prve reakcije na sodbo Evropskega
               sodišča ustrezne. V medijih je mogoče že tudi prebrati, da ima Državno
               pravobranilstvo poseben sklad, iz katerega poplačuje odškodnine, to ne bodo prve pa
               tudi ne zadnje, ki jih Evropsko sodišče za človekove pravice prisodi, ki bodo iz tega
               sklada poplačane. Menim, da je to primeren čas za začetek razprave, da pretehtamo
               stališča glede na to, da je država Slovenija do junija prihodnjega leta dolžna
               pripraviti shemo, po kateri bo uveljavljala odločbo Evropskega sodišča za človekove
               pravice, umirjeno, brez naglice, pretehtano, bo tudi mogoče še kakšne spremembe
               naknadno vpeljati, vključiti vse deležnike, ne samo Državno pravobranilstvo, in
               mislim, da bi to bilo koristno za državo Slovenijo po vsem tem, kar se nam je
               zgodilo. Hvala.</p>
            </sp>
            <sp xml:id="SDZ6-Redna-05-2012-07-11.sp166">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Glasujemo o predlogu sklepa. Navzočih je 84 poslank in poslancev, za 36, proti
               46.</p>
               <p><stage>(Za je glasovali 36.)</stage> <stage>(Proti 46.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa, "Državni zbor bo na naslednji seji opravil razpravo o
               odgovoru ministra za infrastrukturo in prostor, gospoda Zvoneta Černača na poslansko
               vprašanje Renate Brunskole, v zvezi z izgradnjo tretje razvojne osi".</p>
               <p>Obrazložitev glasu, gospa Renata Brunskole.</p>
            </sp>
            <sp xml:id="SDZ6-Redna-05-2012-07-11.sp167">
               <speaker>RENATA BRUNSKOLE (PS PS):</speaker>
               <p>Hvala lepa.</p>
               <p>Skladni regionalni razvoj Republike Slovenije je bila ena izmed predvolilnih obljub
               tako te koalicije kot tudi opozicije. In v okviru skladnega regionalnega razvoja
               zagotovo izjemno veliko pomeni kvalitetna prometna povezava v Republiki Sloveniji.
               Tretja razvojna os, tretja A in četrta razvojna os so bile tiste prioritete in so, o
               katerih dostikrat govorimo, in zaradi vsega tega navedenega dajem predlog, da se na
               naslednji seji opravi splošna razprava o razvojnih oseh, s še posebnim poudarkom na
               tretji razvojni osi z meje z Republiko Avstrijo, torej od Koroške preko Novega mesta
               do Bele krajine in na mejo s Hrvaško, še posebej v navezavi na panevropski koridor.
               Namreč, pred desetimi dnevi je tudi Republika Hrvaška odprla navezavo 9 kilometrov
               stran od meje z Republiko Slovenijo na avtocestno omrežje Zagreb–Reka, kar pomeni, da
               je samo območje Republike Slovenije tisto, ki v tej smeri vidno zaostaja. Še posebej
               žalostno je to zato, kar je že v prejšnjem mandatu bilo veliko naporov v tej smeri
               narejenih in če bi bilo vse tako, kot bi bilo treba, bi morali biti državni
               prostorski načrti tako za južni del kot tudi za severni del v tem času že sprejeti.
               Zadeve se vlečejo, sredstva se zmanjšujejo v rebalansu proračuna in žalostno, da
               nekako nekateri izjemno hitro pozabijo, o čem se je govorilo in kaj je bila
               prioriteta, še posebej zato, ker smo tudi v Pomurju, demografsko ogroženem območju,
               podprli razvoj avtocestnega omrežja in tudi razvoj gospodarstva. Prepričana sem, da
               bi bilo to enako pomenilo tudi za območje Koroške in Bele krajine, če bi tukaj
               peljali tudi projekt razvojnih osi, še posebej zato, da bi na ta način zagotavljali
               tudi delovna mesta predvsem na področju gradbene industrije.</p>
               <p>Zatorej predlagam, da se opravi splošna razprava na naslednji seji. Če pa temu ne bo
               tako, ker potencialno obstaja tudi ta možnost, bomo lahko javno izrekli, da nekateri
               resnično govorijo nekaj, delajo drugo. Torej, prioriteta razvojnih osi, kot je bila
               že v mandatu prejšnje vlade prioriteta, bi bilo prav, da bi bila tudi sedaj.</p>
            </sp>
            <sp xml:id="SDZ6-Redna-05-2012-07-11.sp168">
               <speaker>PREDSEDNIK DR. GREGOR VIRANT:</speaker>
               <p>Glasujemo o predlogu sklepa. Navzočih je 83 poslank in poslancev, za 35, proti
               47.</p>
               <p><stage>(Za je glasovali 35.)</stage> <stage>(Proti 47.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa: "Državni zbor bo na naslednji seji opravil razpravo o
               odgovoru mag. Radovana Žerjava, ministra za gospodarski razvoj in tehnologijo, na
               poslansko vprašanje mag. Stanka Stepišnika v zvezi z ukrepi za gospodarsko rast".</p>
               <p>Mag. Stanko Stepišnik, obrazložitev glasu.</p>
            </sp>
            <sp xml:id="SDZ6-Redna-05-2012-07-11.sp169">
               <speaker>MAG. STANKO STEPIŠNIK (PS PS):</speaker>
               <p>Moje vprašanje je bilo zastavljeno, kdaj se bo ta gospodarska rast začela
               dvigati.</p>
               <p>Temeljni cilj koalicijske pogodbe, Nacionalnega reformnega programa, Pakta za
               stabilnost, Pakta za evro, Pakta za rast in zaposlovanje, programa Pozitivne
               Slovenije in vseh pomembno strateško razvojnih projektov Republike Slovenije je rast
               oziroma gospodarska rast. Znaki kažejo, da se to še do konca leta ne bo zgodilo.
               Izvoz – za maj je podatek, da je v upadanju, kar je bilo naše temeljno vodilo, vsaj
               kot načrt za prejšnje leto in v prvem četrtletju, da bo potegnilo naprej in da bo
               zasebna in državna potrošnja upadla, vendar se to ni zgodilo. Izvoz visokotehnoloških
               izdelkov je v Avstriji recimo 11,3 % v Sloveniji komaj 4,5 %. Ob neinvestiranju v
               razvoj in raziskavo se bo ta procent še poslabšal. Dodana vrednost v Sloveniji je
               dvakrat nižja kot v Avstriji in je v prvem četrtletju znašala minus 0,2 %.
               Investicije so znašale v primerjavi z letom 2011 minus 10,5 % in trend ne kaže
               nobenih znakov okrevanja. Kreditni krč, ki traja že dve leti, še traja naprej in
               povzroča izredno veliko skrb za gospodarsko rast. Evropa polaga vse svoje upe, da bi
               dvignila to gospodarsko rast. Pri nas pa skoraj ni ene teme, kjer bi se vsi posvetili
               gospodarski rasti. Hvala lepa.</p>
            </sp>
            <sp xml:id="SDZ6-Redna-05-2012-07-11.sp170">
               <speaker>PREDSEDNIK DR. GREGOR VIRANT:</speaker>
               <p>Glasujemo o predlogu sklepa. Navzočih je 83. Za je glasovalo 34, proti 47.</p>
               <p><stage>(Za je glasovalo 34.)</stage> <stage>(Proti 47.)</stage></p>
               <p>Sklep ni bil sprejet.</p>
               <p>Naslednji predlog sklepa, "Državni zbor bo na naslednji seji opravil razpravo o
               odgovoru ministra za obrambo gospoda Aleša Hojsa na poslansko vprašanje mag. Barbare
               Žgajner Tavš v zvezi z reorganizacijo regijskih centrov za obveščanje".</p>
               <p>Obrazložitev glasu, mag. Barbara Žgajner Tavš.</p>
            </sp>
            <sp xml:id="SDZ6-Redna-05-2012-07-11.sp171">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa, predsednik, še enkrat za besedo.</p>
               <p>Tudi tokrat vas, spoštovane kolegice in kolegi, pozivam, da podprete predlog za širšo
               razpravo o odgovoru ministra za obrambo na poslansko vprašanje o predvideni
               reorganizaciji centrov za obveščanje.</p>
               <p>V vprašanju sem ministru na zelo konkretnem primeru prikazala, da so negativne
               posledice te delne reorganizacije vidne že v prvih dneh, ko poteka, od 1. 7. 2012
               dalje. Kot je bilo mogoče iz odgovora zaslediti, bodo nekateri centri res dokončno
               ukinjeni. Naj omenim, da je bilo za enkrat, se pravi od 1. 7. 2012, ukinjeno nočno
               delo v šestih izpostavah. Tukaj apeliram predvsem na tiste poslanke in poslance, ki
               prihajate iz tistih predelov oziroma regij, kjer ukinjajo regijske centre za
               obveščanje. Naj omenim, regijske centre za obveščanje ,to je tista nujna prva pomoč
               na številki 112, ukinjajo v Slovenj Gradcu, Murski Soboti, Postojni, Ptuju, Trbovljah
               in Novem mestu – 6 regijskih centrov. Temu nasprotujejo in resno opozarjajo na
               nevarne posledice sami operativci, zaposleni na regijskih centrih za obveščanje, kot
               tudi zaposleni v nujni medicinski pomoči, se pravi, zdravstveno osebje, gasilci,
               policisti. Temu nasprotujejo tudi lokalne oblasti.</p>
               <p>Zato vas prosim, da podprete predlog sklepa, da preden s predvideno reorganizacijo
               doživimo res tisto najhujše, poskušamo vsi skupaj še enkrat pretehtati, ali je
               smiselno, da damo na neko nedodelano politično stališče, na drugi strani pa imamo
               življenja ljudi, ki imajo, verjamem, še vedno ceno, ki je ne more opredeliti nobena
               varčevalna številka.</p>
            </sp>
            <sp xml:id="SDZ6-Redna-05-2012-07-11.sp172">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Srečko Meh, želite obrazložiti glas?</p>
               <p>Prosim.</p>
            </sp>
            <sp xml:id="SDZ6-Redna-05-2012-07-11.sp173">
               <speaker>SREČKO MEH (PS SD):</speaker>
               <p>Smo v izjemno zanimivi situaciji, da zapiramo šest centrov. Ko bodo zaprli zadnjega,
               ne bo nikogar, ki bo dvignil glas v obrambo. Zato bi bilo prav, da razpravljamo o
               tem, da poglobljeno analiziramo, kaj se bo res zgodilo za zdravje ljudi, ker so
               takrat res dragocene ne samo minute, tudi sekunde. In razprava nas nič ne stane. Gre
               za razpravo, v kateri bomo nizali argumente za pomembne stvari. Saj so vse pomembne,
               nobena ni nepomembna. Saj ni med nami koga, ki bi se samo šalil tukaj v Državnem
               zboru. Zato ponovno pravim, odprimo razpravo, odprimo argumente in zelo pretehtajmo,
               ali je to, kar je bilo storjeno, najbolj modro ali ne. Hvala lepa.</p>
            </sp>
            <sp xml:id="SDZ6-Redna-05-2012-07-11.sp174">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Obrazložitev glasu, gospa Renata Brunskole.</p>
            </sp>
            <sp xml:id="SDZ6-Redna-05-2012-07-11.sp175">
               <speaker>RENATA BRUNSKOLE (PS PS):</speaker>
               <p>Hvala lepa.</p>
               <p>Ukinitev regijskega centra za obveščanje v Novem mestu praktično od vseh navedenih,
               ki jih je kolegica Žgajner Tavš naštela, tudi največjega in pomembnega gospodarskega
               središča jugovzhodne Slovenije predstavlja za 19 občin, tako rečeno, kolaps. Zanimivo
               je tudi to, da očitno Ministrstvo za obrambo in Uprava za zaščito in reševanje nista
               dobro pretehtali vseh okoliščin, saj je namreč v državnem varnostnem načrtu oziroma
               državnem načrtu v zvezi z morebitno nesrečo v Nuklearni elektrarni Krško navedeno
               naslednje: "V primeru te nesreče se regijski center za obveščanje Brežice seli,
               opravi njegova dela regijski center v Novem mestu." Kaj se bo zgodilo zdaj? Regijski
               center v Novem mestu se bo ukinilo, bog ne daj, ampak če bi se zgodila nesreča v
               Nuklearni elektrarni Krško, tudi brežiški ne bi deloval, torej celotno območje
               jugovzhodne Slovenije, vključno s Posavjem in Zasavjem, vsi bi bili brez tega centra.
               Torej, celotno breme bi bilo v Ljubljani. Očitno je ta odločitev pristojnega
               ministrstva in Vlade v napačni smeri. Zatorej tudi sama želim, da se opravi splošna
               razprava o tem in da pristojno Ministrstvo za obrambo še enkrat pretehta, in sem
               prepričana, da bomo v Pozitivni Sloveniji glasovali za to razpravo.</p>
            </sp>
            <sp xml:id="SDZ6-Redna-05-2012-07-11.sp176">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Obrazložitev glasu, gospa Lejla Hercegovac.</p>
            </sp>
            <sp xml:id="SDZ6-Redna-05-2012-07-11.sp177">
               <speaker>MAG. LEJLA HERCEGOVAC (PS PS):</speaker>
               <p>Lepo prosim, preden pritisnete "proti", pomislite, da na drugi strani centra stoji
               nekdo, ki je v vaši družini. Centre potrebujemo, človeško življenje in vse, kar je
               povezano z njim, je najbolj pomembno.</p>
               <p>Lepo prosim, premislite, preden pritisnete tipko "proti".</p>
            </sp>
            <sp xml:id="SDZ6-Redna-05-2012-07-11.sp178">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Še gospod Matjaž Zanoškar.</p>
            </sp>
            <sp xml:id="SDZ6-Redna-05-2012-07-11.sp179">
               <speaker>MATJAŽ ZANOŠKAR (PS PS):</speaker>
               <p>Hvala.</p>
               <p>Zelo podpiram predlog gospe Barbare Žgajner Tavš za širšo razpravo o reorganizaciji
               regijskih centrov. Tudi regijski center Koroške, torej v Slovenj Gradcu, se ukinja,
               čeprav vemo, da je Koroška odmaknjena dežela, nekje na robu, tam, kjer meji na
               Avstrijo. Meji tudi na jez Golica, ki je precej veliko akumulacijsko jezero, ki ima
               brano, ki meji na našo dolino Bistrice in celoten varnostno-obveščevalni sistem je
               vezan na center v Slovenj Gradcu. Pa še marsikaj drugega, kar je povezano z mnogimi
               elementarnimi nesrečami, pokriva ta center. Tako bi kakršnakoli reorganizacija in
               prenašanje vseh teh del, ki se zdaj opravljajo v centru v Slovenj Gradcu, bilo za
               Koroško zelo vprašljivo oziroma nesprejemljivo in z varnostnega vidika Korošic in
               Korošcev absolutno neumestno in nezrelo dejanje. Hvala.</p>
            </sp>
            <sp xml:id="SDZ6-Redna-05-2012-07-11.sp180">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Zdaj glasujemo o predlogu. Gospod Jerko Čehovin - oziroma takole bi naredil. Glede na
               to, da se posamično javljate, bi odprl prijavo za obrazložitev glasu, da ne kaplja
               tako. Prosim, če se prijavite tisti, ki želite obrazložiti glas v svojem imenu. In to
               je gospod Jerko Čehovin.</p>
            </sp>
            <sp xml:id="SDZ6-Redna-05-2012-07-11.sp181">
               <speaker>JERKO ČEHOVIN (PS PS):</speaker>
               <p>Hvala.</p>
               <p>Tudi jaz bi vse skupaj pozval, da predno se odločite pri glasovanju, da razmislite
               dobro, kako bomo praznili regije. Ne nazadnje so nekatere od teh izgubile policijske
               uprave, zgubljajo zdaj te centre, zgubili smo nekatera sodišča in tako dalje, po
               drugi strani pa ti isti ljudje, ki boste danes verjetno glasovali "za", pa govorite o
               tem, da je treba regionalno zastopanost Slovenije imeti čim bolj uravnoteženo.</p>
               <p>V Postojni, moram povedati, dejansko ne razumem tega, ker že samo tisti, ki je
               predlagal ta predlog, je največji povzročitelj gozdnih požarov. Skoraj ni tedna, ko
               ne bi vojska imela incidentne situacije na poligonu Poček, kjer morajo najmanj dva,
               tri gasilska društva iz okolice Postojne in same Postojne intervenirati na poligonu.
               Da ne govorim še o prometni ogroženosti oziroma o frekvenci, ker gre za avtocestni
               križ, za železniški, pomembna vozišča in tako dalje. In dejansko mislim, da cena
               izgube življenj pa tudi materialne škode ne bo odtehtala tistega, kar mislimo, da
               bomo prišparali. Hvala.</p>
            </sp>
            <sp xml:id="SDZ6-Redna-05-2012-07-11.sp182">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Zdaj bomo glasovali o predlogu sklepa. Torej, da ne bo pomote, glede na obrazložitve
               glasu bi se mogoče razumelo drugače, mi zdaj ne glasujemo o tem, ali se bodo ukinjali
               regionalni centri za obveščanje, ampak glasujemo o tem, ali bomo na naslednji seji
               Državnega zbora opravili razpravo o odgovoru ministra za obrambo gospoda Aleša Hojsa
               na poslansko vprašanje mag. Barbare Žgajnar Tavš.</p>
               <p>Glasujemo. Navzočih je 84 poslank in poslancev, za je glasovalo 38, proti 44.</p>
               <p><stage>(Za je glasovalo 38)</stage> <stage>(Proti 44.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa: "Državni zbor bo na naslednji seji opravil razpravo o
               odgovoru ministra za pravosodje in javno upravo dr. Senka Pličaniča na poslansko
               vprašanje gospe Maše Kociper v zvezi s spoštovanjem Resolucije o normativni
               dejavnosti.</p>
               <p>Obrazložitev glasu, gospa Maša Kociper.</p>
            </sp>
            <sp xml:id="SDZ6-Redna-05-2012-07-11.sp183">
               <speaker>MAŠA KOCIPER (PS PS):</speaker>
               <p>Spoštovane poslanke in poslanci!</p>
               <p>V ponedeljek v poznih večernih urah sem opozorila na nespoštovanje te resolucije.
               Gotovo vsi tukaj veste, da je bila leta 2009 v Državnem zboru sprejeta Resolucija o
               normativni dejavnosti, dobila je široko podporo med poslanci, podprlo jo je kar 82 od
               82 prisotnih poslancev, med njimi tudi številni poslanci, ki predstavljate sedanjo
               koalicijo. Namen te resolucije o normativni dejavnosti je jasen, kako sprejemati
               boljše in bolj učinkovite predpise in druge zakone, predvsem pa kako poskrbeti za to,
               da bodo strokovne javnosti, ciljne javnosti in tisti, ki bodo predpise izvajali,
               imeli možnost vplivati na njihovo pripravo. Resolucija zato tudi določa neke
               minimalne standarde, neke minimalne roke, ki naj bodo pri prisostvovanju javnosti
               upoštevani. Tako bi naj imela javnost vsaj 30 dni časa, da poda svoje predloge v
               zvezi s pripravo nove zakonodaje ali drugih predpisov. To določbo je Vlada nadgradila
               tudi v poslovniku Vlade leta 2010. No, marca letos je center nevladnih organizacij
               izpostavil poseben števec spremljanja te resolucije in njegovi rezultati so
               katastrofalni. V kar 84 % primerov ministrstva te resolucije ne upoštevajo, s tem
               kršijo tudi poslovnik Vlade, nekatera ministrstva te resolucije ne upoštevajo nikoli,
               niti eno ministrstvo pa vsaj v 50 primerih. Posledica je zaskrbljujoče majhen delež
               udeležbe javnosti pri pripravi zakonodaje, tako raven vključenosti javnosti še naprej
               pada, s tem pa, prepričana sem, tudi kvaliteta predpisov.</p>
               <p>V tej zvezi bi opozorila člane koalicje tudi na določilo njihove lastne koalicijske
               pogodbe, v kateri so zapisali: "Nadgradili bomo standarde posvetovanja z
               zainteresirano javnostjo ob pripravi in sprejemanju predpisov in na ta način
               zmanjšali demokratični deficit in dvignili kakovost predpisov". Na kršitve resolucije
               in ostalih dokumentov s strani Vlade pa je v zadnjih dneh kot veste opozorila tudi
               Komisija za preprečevanje korupcije, saj si je po njenem mnenju Vlada dovolila očitne
               posege na področja zaščite javnega interesa, demokracije in varovanja pravne države,
               ko je v Državnemu zboru v sprejemanje poslala vrsto predlogov zakonov po nujnem
               postopku, ne da bi pri tem upoštevala konvencije za področja okoljskih zadev,
               omenjeno resolucijo in poslovnik Vlade.</p>
               <p>Predlagam torej, spoštovani poslanci, glede na to, da gre za zelo pomembno vprašanje
               in naše lastno področje dela, da si vsaj enkrat vzamemo čas in se pogovorimo o tem,
               kaj bi lahko kot Državni zbor naredili za to, da bi sprejemali boljše in bolj
               kvalitetne predpise in da bi v njihovo pripravo lahko vključili javnost, to, kar si
               javnost tudi želi. Hvala lepa.</p>
            </sp>
            <sp xml:id="SDZ6-Redna-05-2012-07-11.sp184">
               <speaker>PREDSEDNIK DR. GREGOR VIRANT:</speaker>
               <p>Glasujemo o predlogu sklepa. Navzočih je 85 poslank in poslancev, za je glasovalo 36,
               proti 48.</p>
               <p><stage>(Za je glasovalo 36.)</stage> <stage>(Proti 48.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa: "Državni zbor bo na naslednji seji opravil razpravo o
               odgovoru mag. Radovana Žerjava, ministra za gospodarski razvoj in tehnologijo, na
               poslansko vprašanje gospoda Gašparja Gašparja Mišiča v zvezi s strategijo razvoja in
               trženja slovenskega turizma.</p>
               <p>Obrazložitev glasu, gospod Gašpar Gašpar Mišič.</p>
            </sp>
            <sp xml:id="SDZ6-Redna-05-2012-07-11.sp185">
               <speaker>GAŠPAR GAŠPAR MIŠIČ (PS PS):</speaker>
               <p>Predsednik, hvala lepa.</p>
               <p>Poslanke in poslanci imate priložnost, da podprete, da se opravi širša razprava na
               temo strategija razvoja slovenskega turizma, ki je pripravljena na Direktoratu za
               turizem na Ministrstvu za gospodarstvo. Gre za eno pomembno strategijo, ker vemo, da
               je turizem najbolj rastoča gospodarska panoga v svetu in da v Sloveniji glede na njen
               geostrateški položaj premalo izkoriščamo resurse, ki so nam dejansko tako naravno
               podarjeni kot tiste, ki predstavljajo našo kulturno dediščino. Naša sezona ne traja
               365 dni v letu, imamo pa vse predispozicije, da to dosežemo. V preteklosti je bil
               velik manko tega, da ni bilo zadostnega razumevanja in ni bilo potrebnega
               medresorskega sodelovanja. Strategija razvoja turizma ni sama sebi namenjena,
               namenjena je temu, da se njene smernice in cilji upoštevajo pri sprejemanju tako
               novih zakonov kot tistih, ki se spreminjajo. Če ne bodo dejansko smernice in
               strategije upoštevane ob sprejemu nove zakonodaje, je vse zastonj, bomo zapravili
               dejansko še eno obdobje, 2012–2016, in zgodilo se ne bo nič. Nič, kot se to ni
               dogajalo v preteklosti.</p>
               <p>V Sloveniji bi lahko imeli turizem 365 dni v letu, lahko bi dejansko podaljšali
               turistično sezono v Istri, na Krasu tudi v jesenski in zimski čas, če bi zakoni
               spodbujali vlaganja v turistični infrastrukturo in to omogočali. Zato je nujno
               sodelovanje vseh ministrov. Tukaj bi lahko dejansko opravili širšo razpravo, da tudi
               ministri razumejo, da je Slovenija prebogata, ima veliko tega za ponuditi in da je
               turizem najmočnejša gospodarska panoga, ki lahko reši Slovenijo v temu kriznemu
               obdobju.</p>
               <p>Zato vas pozivam, da glasujete za javno, širšo razpravo, v tem parlamentu, da
               pomagamo tako ministru Žerjavu kot vsem tistim, ki na Direktoratu za turizem
               razmišljajo v pozitivno smer in ne tako, kot se je dogajalo v preteklosti. Želim si,
               da bi Slovenijo poneslo daleč naprej, ker tudi to, kako se obnašamo politiki, je zelo
               pomembno, kakšen signal pošiljamo v javnost, kakšen signal pošiljamo čez mejo, kako
               se obnašamo in kako smo pripravljeni tudi politiki sprejeti tiste, ki imajo radi
               turizem in ki radi obiščejo Slovenijo. Hvala lepa.</p>
            </sp>
            <sp xml:id="SDZ6-Redna-05-2012-07-11.sp186">
               <speaker>PREDSEDNIK DR. GREGOR VIRANT:</speaker>
               <p>Glasujemo o predlogu sklepa. Navzočih je 85 poslank in poslancev, za je glasovalo 36,
               proti 49.</p>
               <p><stage>(Za je glasovalo 36.)</stage> <stage>(Proti 49.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa: "Državni zbor na naslednji seji opravil razpravo o odgovoru
               ministra za infrastrukturo in prostora gospoda Zvonka Černača na poslansko vprašanje
               gospe Alenka Pavlič v zvezi z upravljanjem večstanovanjskih objektov.</p>
               <p>Obrazložitev glasu, gospa Alenka Pavlič.</p>
            </sp>
            <sp xml:id="SDZ6-Redna-05-2012-07-11.sp187">
               <speaker>ALENKA PAVLIČ (PS PS):</speaker>
               <p>Hvala lepa. Spoštovani državni zbor! Upravljanje večstanovanjskih stavb ta hip
               verjetno res ni top tema, številka ena, vendar ne verjamem, da imamo vsi srečo, da
               živimo v enostanovanjskih stavbah. V kolikor jo imate, super, verjetno je pa vaši
               otroci, starši oziroma sorodniki nimajo. Ta tematika je res ogromna in zadeva celotno
               Slovenijo. Upravniki neupravičeno dvigujejo stroške upravljanja, za kar ne nudijo
               ničesar. Ne opravljajo pregledov. S sredstvi, pridobljenimi iz tega naslova,
               kreditirajo druge objekte, razpisi niso transparentni. Poleg tega je tudi zakon
               potreben ponovne obravnave oziroma pregleda, ker je precej nedorečenih stvari.</p>
               <p>Zato predlagam, da opravimo razpravo o tej problematiki. Hvala.</p>
            </sp>
            <sp xml:id="SDZ6-Redna-05-2012-07-11.sp188">
               <speaker>PREDSEDNIK DR. GREGOR VIRANT:</speaker>
               <p>Glasujemo o predlogu sklepa. Navzočih je 84 poslank in poslancev, za je glasovalo 36,
               proti 47.</p>
               <p><stage>(Za je glasovalo 36.)</stage> <stage>(Proti 47.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa, "Državni zbor bo na naslednji seji opravil razpravo o
               odgovoru ministra za kmetijstvo in okolje gospoda Franca Bogoviča na poslansko
               vprašanje gospe Renate Brunskole v zvezi s preprečitvijo vplivov nekaterih
               gospodarskih dejavnosti na okolje".</p>
               <p>Gospa Renata Brunskole, obrazložitev glasu.</p>
            </sp>
            <sp xml:id="SDZ6-Redna-05-2012-07-11.sp189">
               <speaker>RENATA BRUNSKOLE (PS PS):</speaker>
               <p>Hvala lepa.</p>
               <p>Predlagam javno razpravo o tem, na kakšen način bo Ministrstvo za kmetijstvo in
               okolje preprečilo negativne vplive na dolgoročno varstvo okolja, ki se pojavlja ob
               izvajanju gospodarskih dejavnosti, kot so na primer bioplinarne. Kot en primer naj
               navedem, v Črnomlju obstaja bioplinarna, v katero vozijo na uničenje odpadke iz
               gospodinjstev in gostinskih objektov iz skoraj cele Slovenije. In 14. junija 2012 je
               Veterinarska uprava Republike Slovenije ugotovila, da je 4 tisoč ton te gnojevke v
               bioplinarni okuženih s salmonelo. Pojavlja se vprašanje, kam iz te bioplinarne s to
               gnojevko, kje jo uničiti in tako naprej. Gre za izjemno pomembno ekološko vprašanje,
               za katerega sem prepričana, da jih je še več v Republiki Sloveniji. Naprej pa so
               vprašanja tudi na področju vplivov na okolje, ki jih povzroča tako smrad iz prašičje
               farme, kar se ravno tako dogaja v tem okolju. Skratka, predlagam, da se opravi
               splošna razprava ter da Ministrstvo za kmetijstvo in okolje na drugi strani predlaga
               tudi razpravo, širšo obravnavo v zvezi s potencialno okolju tveganimi gospodarskimi
               dejavnostmi oziroma s prepoznavanjem le-teh, saj imajo namreč državljanke in
               državljani Republike Slovenije morebiti tudi pri katerih od dejavnosti večjo
               zaskrbljenost, kot dejansko je. Če želimo ustvarjati nova delovna mesta, je treba
               tudi v tej smeri osveščati in pomagati državljankam in državljanom Republike
               Slovenije.</p>
               <p>Zatorej bomo v Pozitivni Sloveniji podprli predlog, da se opravi razprava na
               naslednji seji.</p>
            </sp>
            <sp xml:id="SDZ6-Redna-05-2012-07-11.sp190">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Glasujemo o predlogu sklepa. Navzočih je 84 poslank in poslancev, za je glasovalo 35,
               proti 49.</p>
               <p><stage>(Za je glasovalo 35.)</stage> <stage>(Proti 49.)</stage></p>
               <p>Ugotavljam, da predlog sklepa ni bil sprejet.</p>
               <p>In še zadnji 13. tovrsten predlog, "Državni zbor bo na naslednji seji opravil
               razpravo o odgovoru ministra za gospodarski razvoj in tehnologijo mag. Radovna
               Žerjava na poslansko vprašanje mag. Stanka Stepišnika v zvezi z ukrepi za izboljšanje
               konkurenčne sposobnosti Slovenije.</p>
               <p>Obrazložitev glasu mag. Stanko Stepišnik.</p>
            </sp>
            <sp xml:id="SDZ6-Redna-05-2012-07-11.sp191">
               <speaker>MAG. STANKO STEPIŠNIK (PS PS):</speaker>
               <p>Hvala lepa.</p>
               <p>Spoštovane poslanke in poslanci, predvsem koalicije, imate priložnost, da popravite
               prejšnjo napako in pritisnete "za", da se opravi javna razprava o povečanju
               konkurenčne sposobnosti slovenskega gospodarstva. To je edina svetla zvezda, ki ste
               jo vi predvideli za povečanje tako skromnega ali manj zmanjšanja bruto domačega
               proizvoda v letošnjem letu. Če pogledamo, vidimo, da so tuje neposredno investicije
               pri nas na simbolični ravni v letošnjem polletju. V primerljivih državah, kot je
               Češka, Slovaška, Madžarska, Poljska, ki so na repu lestvice, tuje neposredne
               investicije predstavljajo približno 40 % bruto domačega proizvoda, smo mi v letu 2011
               dosegli komaj 20 % bruto domačega proizvoda tujih neposrednih investicij. V letošnjem
               polletju skoraj nič. Izgubljamo bitko na mednarodni konkurenčnosti. Skoraj na vseh
               lestvicah strmo padamo navzdol. Neuspešno privabljamo tuj kapital, stroški na enoto
               proizvoda nam rastejo in so že več kot 5 % večji od povprečja EU. Prekomplicirana
               zakonodaja in administracija še naprej strašita, da bi se ustanavljala nova podjetja.
               Rigidnost trga dela, govori se, da bomo naredili prožnost, fleksibilnost, še vedno je
               tako, kot je bilo. Visoki davki, čeprav smo jih nekoliko znižali, neprijazno okolje
               in pa nepodjetniška aktivnost pomenijo padanje konkurenčne sposobnosti slovenskega
               gospodarstva.</p>
               <p>Prosim, da predvsem poslanke in poslanci, spoštovani in cenjeni, to je v vseh vaših
               temeljnih programih, zastavili ste si to kot cilj, mogoče pa le popravite prejšnjo
               napako, ko ste glasovali, da se ne opravi javna razprava za večanje gospodarske rasti
               v Sloveniji, in da opravimo javno razpravo, kako bi povečali konkurenčnost
               slovenskega gospodarstva, ker s tem večamo tudi konkurenčnost slovenske države. Bojim
               se, če boste pritisnili "ne", da bomo zapadli v veliko nelikvidno situacijo in bomo
               že septembra in oktobra hudo prosili za denar. Hvala lepa.</p>
            </sp>
            <sp xml:id="SDZ6-Redna-05-2012-07-11.sp192">
               <speaker>PREDSEDNIK DR. GREGOR VIRANT:</speaker>
               <p>Glasujemo o predlogu sklepa.</p>
               <p>Gospod Srečko Meh obrazložitev glasu. In gospod Franc Pukšič. Prosim gospod Srečko
               Meh.</p>
            </sp>
            <sp xml:id="SDZ6-Redna-05-2012-07-11.sp193">
               <speaker>SREČKO MEH (PS SD):</speaker>
               <p>Tema, o kateri je vprašanje postavil gospod Stepišnik, je tema, ki je po moje
               najpomembnejša v tem trenutku. In, če se zdaj mi, spoštovane poslanke in poslanci,
               vprašamo, kaj pa lahko mi prispevamo k temu, kaj lahko mi naredimo za boljši
               gospodarski položaj, za odpiranje novih delovnih mest, za konkurenčnost gospodarstva,
               potem odprimo razpravo, ki bo lahko pokazala, kaj mi razmišljamo iz naših lastnih
               okolij, od koder prihajamo. Govorili bomo o težavah, govorili bomo o problemih, imamo
               pa tudi kakšno rešitev.</p>
               <p>Zato predlagam, da podpremo ta predlog in da to razpravo odpremo. Ne vem, zakaj se
               tako bojite razprav, ki v bistvu razčiščujejo? Pa saj smo državni zbor, saj nismo...
               torej, hvala lepa, ne bom povedal, kaj smo.</p>
            </sp>
            <sp xml:id="SDZ6-Redna-05-2012-07-11.sp194">
               <speaker>PREDSEDNIK DR. GREGOR VIRANT:</speaker>
               <p>Mene bi pa kar zanimalo.</p>
               <p>Gospod Franc Pukšič.</p>
            </sp>
            <sp xml:id="SDZ6-Redna-05-2012-07-11.sp195">
               <speaker>FRANC PUKŠIČ (PS SLS):</speaker>
               <p>Hvala lepa.</p>
               <p>Pri vseh obrazložitvah bi lahko podal človek pravzaprav približno isto, kot bom zdaj
               ob tej obrazložitvi. Jaz se strinjam z nekaterimi kolegi, da smo državni zbor in
               seveda tukaj je treba narediti razpravo. Drage kolegice in kolegi, ne bojimo se. Te
               razprave v Slovenski ljudski stranki ne bomo podprli. Z enim preprostim razlogom, ker
               smo se odločili v tem mandatu resnično narediti pogoje za gospodarski razvoj. Če pa
               hočemo to narediti, je premalo razprava in mlatenje prazne slame, ker zdaj je čas
               žetve in je čas, da zmlatimo pšenico, zato bo koalicija in seveda tudi vi, kolegice
               in kolegi, ste vabljeni po 15. juliju, ko se začnejo parlamentarne počitnice, tukaj v
               dvorani še kaj doprinesti k pozitivni zakonodaji. Več kot 15 zakonov bomo
               obravnavali, katerim je prav opozicija nasprotovala, da bi jih obravnavali po nujnem
               in skrajšanem postopku. Nujno je, da jih obravnavamo. In prav s to obravnavo, s to
               spremembo zakonodaje je seveda neka lučka na koncu tunela, da se bo trend obrnil v
               pozitivni smeri. Seje Državnega zbora bodo tako od 15. naprej in, kolikor mi je
               jasno, tudi od 23., skratka 14 dni dela bomo doprinesli, namesto tedna ali pa namesto
               dveh ur čvekanja. Hvala lepa.</p>
            </sp>
            <sp xml:id="SDZ6-Redna-05-2012-07-11.sp196">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Še bodo obrazložitve glasu, zato odpiram prijavo oziroma najprej bom vprašal, ali
               želi še kdo v imenu poslanske skupine? Če ne, pa individualno. Odpiram prijavo.</p>
               <p>Besedo ima gospa Andreja Črnak Meglič. <stage>(Ne.)</stage> Gospod Gašpar Gašpar Mišič.</p>
            </sp>
            <sp xml:id="SDZ6-Redna-05-2012-07-11.sp197">
               <speaker>GAŠPAR GAŠPAR MIŠIČ (PS PS):</speaker>
               <p>Spoštovani predsednik, kolegice in kolegi!</p>
               <p>Glede na izrečene besede in besedne zveze mene resnično skrbi za našo Slovenijo. In
               moram z obžalovanjem ugotoviti, da delovanje te koalicije, delovanje te vlade ni
               usmerjeno k razvoju, ampak ravno obratno. To ste pokazali in to kažete iz dneva v
               dan. Ne želite razpravljati o tako pomembnem vprašanju, ne želite razpravljati o
               ničemer. Rezultati so pa vidni – negativni. Na žalost je to tako. Dokažite, da ste
               sposobnejši, dokažite nasprotno. Ne dokazujte iz dneva v dan ravno obratno.</p>
               <p>Zato bom jaz podprl, da se opravi razprava v tem parlamentu, da govorimo o tako
               perečem vprašanju, kajti Slovenija ni samo vaša. Slovenija je od vseh nas. Hvala.
            </p>
            </sp>
            <sp xml:id="SDZ6-Redna-05-2012-07-11.sp198">
               <speaker>PREDSEDNIK DR. GREGOR VIRANT:</speaker>
               <p>Gospa Renata Brunskole, obrazložitev glasu.</p>
            </sp>
            <sp xml:id="SDZ6-Redna-05-2012-07-11.sp199">
               <speaker>RENATA BRUNSKOLE (PS PS):</speaker>
               <p>Splošno razpravo bom podprla. Ocenjujem, da Ministrstvo za gospodarstvo zagotovo
               potrebuje tovrstno razpravo, saj namreč v danem trenutku, žal, lahko ugotovimo, da
               rezultatov na področju gospodarstva ni. Res je, da je lažje verjetno nekaterim, ki so
               bili prej v opoziciji, se spomnim v prejšnjem mandatu so zelo ostro opozarjali in
               imeli veliko predlogov na področju gospodarstva, zdaj pa vidim, da je nekako v stilu
               "vse tiho je bilo". Tako da absolutno predlagam splošno razpravo. Menim, da bo tudi
               ministru mag. Žerjavu, ministru za gospodarstvo, dosti lažje, če bo mogoče imel
               priložnost slišati predloge tudi s strani opozicije. Sem prepričana, da je
               pripravljen prisluhniti, pa bo lažje potem tudi kaj realizirati in dokazati. Tudi
               demografsko ogrožena območja imajo programe. Tisti, ki prihajajo iz Pomurja vedo, kaj
               pomeni pomoč posamičnim območjem. Nekateri, ki prihajamo iz drugih območij, vemo, kaj
               pomeni pomoč, vendar ta je potrebna še v večji meri. In zagotovo predlog mag.
               Stepišnika, da se o tem opravi splošna razprava, pritegne tuje investitorje, je
               zagotovo izredno na mestu. V danem trenutku po petih mesecih, žal, ne moremo reči,
               "pšenica se je zdaj žela", kot je rekel eden od kolegov, "in se žanje v teh dneh".
               Vendar ta trenutek te žetve na področju Ministrstva za gospodarstvo in podjetništva,
               žal, še ni čutiti.</p>
            </sp>
            <sp xml:id="SDZ6-Redna-05-2012-07-11.sp200">
               <speaker>PREDSEDNIK DR. GREGOR VIRANT:</speaker>
               <p>Mag. Alenka Bratušek.</p>
            </sp>
            <sp xml:id="SDZ6-Redna-05-2012-07-11.sp201">
               <speaker>MAG. ALENKA BRATUŠEK (PS PS):</speaker>
               <p>Gospod Pukšič, če je razprava o konkurenčnosti...</p>
            </sp>
            <sp xml:id="SDZ6-Redna-05-2012-07-11.sp202">
               <speaker>PREDSEDNIK DR. GREGOR VIRANT:</speaker>
               <p>Oprostite, obrazložite lahko samo glas, to ni replika ali razprava.</p>
            </sp>
            <sp xml:id="SDZ6-Redna-05-2012-07-11.sp203">
               <speaker>MAG. ALENKA BRATUŠEK (PS PS):</speaker>
               <p>Ni replika, se strinjam, ampak bilo je govorjeno o mlatenju prazne slame in o tem je
               govoril gospod Pukšič. In še enkrat bom začela, gospod Pukšič, če je razprava o
               konkurenčnosti našega gospodarstva za vas mlatenje prazne slame, lepo. Minister je
               dvakrat na dveh sejah povedal o dveh stvareh, da ne ve, kaj je Vlada sprejela. Tako
               da bi bilo več kot pomembno govoriti o tem, kaj lahko naredimo za večjo konkurenčnost
               našega gospodarstva. Jaz verjamem, da se s tem strinjamo vsi. Upam, da tudi poslanka
               in poslanci Slovenske ljudske stranke. Če pa je za vas to mlatenje prazne slame, pa
               res ne vem, kako vam še lahko pomagamo. </p>
            </sp>
            <sp xml:id="SDZ6-Redna-05-2012-07-11.sp204">
               <speaker>PREDSEDNIK DR. GREGOR VIRANT:</speaker>
               <p>Gospod Matjaž Zanoškar.</p>
            </sp>
            <sp xml:id="SDZ6-Redna-05-2012-07-11.sp205">
               <speaker>MATJAŽ ZANOŠKAR (PS PS):</speaker>
               <p>Absolutno podpiram predlog za javno razpravo o konkurenčnosti slovenskega
               gospodarstva.</p>
               <p>Ne vem, koliko vas je, ki ste kadarkoli delali v gospodarstvu, vendar začetek in
               konec je gospodarstvo, je gospodarska rast in je njegova konkurenčnost. In tega se
               zavedajo vse razvite evropske države. Mi pa tolikokrat govorimo o marginalnih
               stvareh, o takih, ki ne prispevajo ničesar k temu, da bi se popravilo naše
               gospodarstvo. In če mi želimo javno in predlagamo javno razpravo o tem, je nič kaj
               drugega kot ponujanje roke ministrstvu in vsem tistim, ki ste prvi dolžni in
               odgovorni za razvoj gospodarstva v naši državi in za ustvarjanje pogojev za
               gospodarstvo. In z dobrimi hotenji in z dobrimi namerami želimo, da se opravi javna
               razprava in da se strnejo tudi naše ideje, ki jih imamo, ki so produktivne, ki so
               konstruktivne in da se s tem pomaga nekako peljati voz naprej. Popolnoma jasno je, če
               se gospodarstvo ne bo premaknilo, saj do zdaj vlada ni imela nekih zelo vidnih
               posegov v gospodarstvo, v rast gospodarstva, bili so posegi na področju varčevanja in
               vseh drugih stvareh. Na gospodarstvu se zaenkrat ničesar ni naredilo. Obljublja se,
               da bodo predlagani zakoni, 6, 10 zakonov o razvoju gospodarstva, vendar kljub temu
               javna razprava o konkurenčnosti slovenskega gospodarstva bi bila vmesna. In kdor koli
               želi dobro tej naši državi, bo verjetno danes glasoval za razširjeno razpravo o
               slovenski konkurenčnosti gospodarstva. Hvala.</p>
            </sp>
            <sp xml:id="SDZ6-Redna-05-2012-07-11.sp206">
               <speaker>PREDSEDNIK DR. GREGOR VIRANT:</speaker>
               <p>Gospod Mirko Brulc.</p>
            </sp>
            <sp xml:id="SDZ6-Redna-05-2012-07-11.sp207">
               <speaker>MIRKO BRULC (PS SD):</speaker>
               <p>Spoštovani!</p>
               <p>Seveda bom podprl razpravo o konkurenčnosti gospodarstva, ker mislim, da je nujno
               potrebna.</p>
               <p>Vendar vas gospod predsednik sprašujem naslednje, mi smo dobili program seje
               Državnega zbora, dobili smo napoved, da se 15. julija začnejo parlamentarne
               počitnice, zdaj pa tam kolega napoveduje nek nov urnik. Vi ste nam dolžni povedati,
               kdaj in koliko dni bomo delali. Ni problem v tem, da bo treba delati, ampak hočem
               vedeti, kdaj. Ali bomo na stanju pripravljenosti ali bomo čakali centre za
               obveščanje, da nas obvestijo? Vi ste nas dolžan seznaniti z urnikom dela Državnega
               zbora. Hvala.</p>
            </sp>
            <sp xml:id="SDZ6-Redna-05-2012-07-11.sp208">
               <speaker>PREDSEDNIK DR. GREGOR VIRANT:</speaker>
               <p>Gospod Brulc, prvič, to ni bila obrazložitev glasu, morate priznati, in drugič, o
               planiranem urniku izredne seje, ki je med drugim tudi posledica tega, da je vaša
               poslanska skupina vložila zahtevo za sklic izredne seje, in sicer na temo spremembe
               Zakona o uravnoteženju javnih financ, sem na Kolegiju sporočil, povedal vsem vodjem
               poslanskih skupin. Torej je to bolj vprašanje notranje komunikacije, gospod Brulc,
               lepo prosim.</p>
               <p>Zedaj bomo glasovali o predlogu tega sklepa.</p>
               <p>Glasujemo. Navzočih je 80 poslank in poslancev. Za je glasovalo 32, proti 46.</p>
               <p><stage>(Za je glasovalo 32.)</stage> <stage>(Proti 46.)</stage></p>
               <p>Ugotavljam, da sklep ni bil sprejet. <title>Nadaljujemo s prekinjeno 2. točko dnevnega reda, to je z obravnavo Predloga zakona o dopolnitvi Zakona o
                  postopku priznavanja poklicnih kvalifikacij državljanov držav članic Evropske
                  unije in evropskega gospodarskega prostora in Švicarske konfederacije za
                  upravljanje reguliranih poklicev oziroma dejavnosti v Republiki Slovenji,
                  skrajšani postopek.</title>
               </p>
               <p>Prehajamo na tretjo obravnavo predloga zakona. Ker v drugi obravnavi k dopolnjenemu
               predlogu zakona niso bili vloženi amandmaji, prehajamo na odločanje o predlogu
               zakona. Zakonodajno-pravna služba in Vlada me nista obvestili o tem, da bi bila v
               predlogu kakršnakoli neusklajenost, zato lahko glasujemo.</p>
               <p>Glasujemo. Navzočih je 82 poslank in poslancev. Za je glasovalo 81, proti nihče.</p>
               <p><stage>(Za je glasovalo 81.)</stage> <stage>(Proti nihče.)</stage></p>
               <p>Ugotavljam, da je zakon sprejet. In s tem zaključujem to točko dnevnega reda. <title>Nadaljujemo s prekinjeno 3. točko dnevnega reda, to je z obravnavo Predloga Zakona o dopolnitvi Zakona o
                  preprečevanju dela in zaposlovanja na črno, skrajšani postopek.</title>
               </p>
               <p>Moj postopkovni predlog bi bil naslednji, da odločanje o tem zakonu opravimo na
               naslednji seji Državnega zbora, to je na predvideni izredni seji. Bom pojasnil zakaj.
               Namreč, imeli smo referendum o temu zakonu, 12. junija 2011 se je Državni zbor
               seznanil s sklepom o razglasitvi odločitve, ki je bila sprejeta na zakonodajnem
               referendumu. Večina volivcev, ki so veljavno glasovali, je bila proti uveljavitvi
               zakona in Državni zbor je na podlagi 90. člena Ustave vezan na izid referenduma in v
               skladu s 25. členom Zakona o referendumu in ljudski iniciativi eno leto po
               razglasitvi odločitve, sprejete na referendumu, ne more, ne sme sprejeti zakona, ki
               bi bil vsebinsko v nasprotju z odločitvijo volivcev. Stališča o tem, ali ta zakon
               nasprotuje referendumski odločitvi ali ne, so deljena, ampak da se izognemo
               kakršnimkoli dilemam, in ker s tem prav nič posebnega ne izgubimo, predlagam, da o
               tem opravimo glasovanje na naslednji seji Državnega zbora.</p>
               <p>Proceduralno, gospod Möderndorfer.</p>
            </sp>
            <sp xml:id="SDZ6-Redna-05-2012-07-11.sp209">
               <speaker>JANI MÖDERNDORFER (PS PS):</speaker>
               <p>Spoštovani predsednik!</p>
               <p>Za tole redno sejo smo po koledarju vedeli že nekaj mesecev, ne dni, ne tednov.
               Mesecev. Napoved za ta zakon je bila na Kolegiju. Zakona ne predlagajo poslanske
               skupine, kjer bi nekako še človek dovoljeval, da mogoče zaradi neizkušenosti,
               neznanja, nevednosti tega ne bi vedeli. Zakonodajna služba je to spustila skozi. Mi
               smo vsi vedeli, kaj se bo zgodilo, ko bo prišlo do tega dneva. Sami pa pravite, da
               ste imeli deljeno mnenje, ker ste imeli nenazadnje na eni strani zagovornike in na
               drugi strani tiste, ki so rekli, da temu ni tako. Torej se sedaj sprašujem...</p>
            </sp>
            <sp xml:id="SDZ6-Redna-05-2012-07-11.sp210">
               <speaker>PREDSEDNIK DR. GREGOR VIRANT:</speaker>
               <p>Proceduralni predlog, če lahko daste oziroma proceduralno vprašanje.</p>
            </sp>
            <sp xml:id="SDZ6-Redna-05-2012-07-11.sp211">
               <speaker>JANI MÖDERNDORFER (PS PS):</speaker>
               <p>... bom oblikoval, predsednik, če boste počakal, ker moram razložiti svoj
               proceduralni predlog, da ga boste razumel, da ne bo kakšnega nesporazuma.</p>
               <p>Gre namreč za to, koliko je še takšnih stvari, ki jih pravzaprav enostavno sproti
               ugotavljamo, da niso v skladu. Zato prosim, da seveda ugotovite svojo zmoto, ker
               drugače enostavno ne bomo mogli ugotoviti, kdo je kriv. Ker mi moramo enkrat
               sankcionirati določene stvari, ki se dogajajo v Državnem zbor, ne pa, da se
               sklicujemo na različna, deljena mnenja. Kajti, če se bomo tako sklicevali, bomo kar
               naprej razdeljeni. To itak smo.</p>
               <p>Zato moj proceduralni predlog je, da ugotovite, da ste se zmotil.</p>
            </sp>
            <sp xml:id="SDZ6-Redna-05-2012-07-11.sp212">
               <speaker>PREDSEDNIK DR. GREGOR VIRANT:</speaker>
               <p>Poglejte, če bi ta seja Državnega zbora trajala do petka, kot je običajno, da traja
               ves teden in popolnoma mogoče, bi se v petek ta rok že iztekel in bi lahko o predlogu
               zakona tudi glasovali. Tako pa prelagam, da glasovanje preložimo in s tem čisto nič
               ne izgubimo in nobena škoda ne nastane in sploh nobenega problema ni.</p>
               <p>Moj proceduralni predlog je bil dan, tako da bomo naprej o tem glasovali.</p>
               <p>Dajem predlog na glasovanje. Navzočih je 83 poslank in poslancev, za 53, proti
               26.</p>
               <p><stage>(Za je glasovali 53.)</stage> <stage>(Proti 26.)</stage></p>
               <p>Ugotavljam, da je bil predlog za preložitev sprejet.</p>
               <p>Zato bomo o predlogu zakona odločali na eni od naslednjih sej.</p>
               <p>S tem zaključujem to točko dnevnega reda. <title>Nadaljujemo s prekinjeno 5. točko dnevnega reda – obravnava Predloga zakona o spremembah in
                  dopolnitvah Zakona o poroštvih Republike Slovenije za financiranje investicij
                  gospodarskih družb, skrajšani postopek.</title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi niso
               bili sprejeti amandmaji k dopolnjenemu predlogu zakona, prehajamo na odločanje o
               predlogu zakona. Zakonodajno-pravna služba oziroma Vlada me nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 84 poslank in poslancev, za 77, proti nihče.</p>
               <p><stage>(Za je glasovali 77.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 6. točko dnevnega reda – obravnava Predloga zakona o spremembah in dopolnitvah
                  Zakona o investicijskih skladih in družbah za upravljanje, skrajšani postopek.</title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi niso
               bili sprejeti amandmaji oziroma vloženi amandmaji k dopolnjenemu predlogu zakona,
               prehajamo na odločanje o predlogu zakona. Zakonodajno-pravna služba in Vlada me nista
               obvestili o kakršnikoli neusklajenosti.</p>
               <p>Glasujemo. Navzočih je 85 poslank in poslancev, za 77, proti 1.</p>
               <p><stage>(Za je glasovali 77.)</stage> <stage>(Proti 1.)</stage></p>
               <p>Ugotavljam, da je zakon sprejet in s tem zaključujem to točko dnevnega reda. <title>Nadaljujemo s prekinjeno 7. točko dnevnega reda – obravnava Predloga zakona o spremembah in
                  dopolnitvah Zakona o trgu finančnih instrumentov, skrajšani postopek.</title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predlogu zakona niso bili vloženi, prehajamo na odločanje o
               predlogu zakona.</p>
               <p>Glasujemo. Navzočih je 85 poslank in poslancev, za je glasovalo 83 in proti
               nihče.</p>
               <p><stage>(Za je glasovalo 83.)</stage> <stage>(Nihče proti.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 9. točko dnevnega reda – prva obravnava Predloga zakona o spremembah
                  in dopolnitvah Zakon o policiji.</title>
               </p>
               <p>Prehajamo na odločanje o naslednjem predlogu sklepa: "Predlog zakona o spremembah in
               dopolnitvah Zakon o policiji je primeren za nadaljnjo obravnavo". Gremo najprej na
               obrazložitve glasu. Kdo želi obrazložiti glas v imenu poslanske skupine? Bi prosil,
               če se prijavite! Vprašal bi vas, ali je sprejemljivo, da obrazložim s tega mesta
               sicer bom prepustil? Dobro. Če ne. Čim koga moti, potem bom prepustil vodenje
               kolegici Romani Tomc za minuto ali dve, da obrazložim glas.</p>
            </sp>
            <sp xml:id="SDZ6-Redna-05-2012-07-11.sp213">
               <speaker>PODPREDSEDNICA ROMANA TOMC:</speaker>
               <p>Izvolite, v imenu poslanske skupine, dr. Gregor Virant.</p>
            </sp>
            <sp xml:id="SDZ6-Redna-05-2012-07-11.sp214">
               <speaker>DR. GREGOR VIRANT (PS DL):</speaker>
               <p>V Poslanski skupini Državljanske liste so stališča o tem zakonu deljena. Ne bom
               glasovali enotno, bo pa večina poslank in poslancev predlog zakona podprla, ker
               mislimo, da je predlog dober in da seveda ni pomembno, kdo je predlagatelj in da tudi
               ni zadosten razlog, da predlog zakona zavrnemo, to, da bo Vlada pripravila sistemske
               rešitve kasneje. Mi mislimo, da je predlog okej in da je včasih treba podpreti tudi
               predlog opozicije.</p>
            </sp>
            <sp xml:id="SDZ6-Redna-05-2012-07-11.sp215">
               <speaker>PREDSEDNIK DR. GREGOR VIRANT:</speaker>
               <p>Še gospod Peter Vilfan v imenu Poslanske skupine Pozitivna Slovenija.</p>
            </sp>
            <sp xml:id="SDZ6-Redna-05-2012-07-11.sp216">
               <speaker>PETER VILFAN (PS PS):</speaker>
               <p>V Poslanski skupini Pozitivne Slovenije kot seveda tudi jaz bomo jasno ta predlog
               zakona podprli oziroma glasovali za to, da gre v nadaljnjo proceduro.</p>
               <p>Včerajšnja razprava, tudi sedanja razprava predsednika Državnega zbora me je
               pravzaprav samo utrdila v tem mnenju, da je ta naš predlog primeren, da je dober.
               Dobili smo občutek, da pa ni prav nobenega dvoma o tem, ali je tudi potreben, ali ga
               potrebujemo v Sloveniji. Prisotni sta bili pravzaprav samo dve dilemi oziroma ena,
               ali podpreti ta zakon, ki smo ga mi vložili, takoj ali počakati na tisti sistemski
               zakon, ki ga pripravlja Vlada in ki bi ga naj vložila jeseni. Kar se tiče tega
               sistemskega zakon Vlade, mi smo imeli pred nekaj meseci že pogovor s predstavniki
               Vlade, ministrstva, takrat so nam tudi dejali, da bodo ta sistemski zakon vložili v
               proceduro v mesecu maju in da bomo o njem razpravljali že na tej julijski seji. Kot
               vidimo, se to ni zgodilo, in tudi včerajšnja razprava državnega sekretarja, v kateri
               je še posebej poudarjal, da se mora Vlada dogovoriti in pogovoriti s sindikati, da so
               ta usklajevanja težka in negotova, pri meni vzbuja dvoma, da bo ta zakon prišel v
               proceduro letos jeseni. Drugi argument, da bi sprejetje tega predloga povzročil
               visoke stroške, naprej izobraževanja, potem pa tudi priprave računalniških aplikacij
               in novih obrazcev. Kar se tiče računalniških aplikacij in obrazcev, mislim, da ima
               ministrstvo zagotovo zaposlenih dovolj visoko strokovnih in drugih sodelavcev, ki
               bodo brez težav nadgradili ta računalniški sistem in pripravili te obrazce. Tako tu
               kakšnih posebnih stroškov jaz ne vidim. Kar se tiče izobraževanja, pa lahko
               ministrstvo izvede najprej izobraževanje za ti dve novi pooblastili, potem pa,
               predvidevam, še za ostalih osem, če bo ta sistemski zakon res imel teh deset novih
               policijskih pooblastil.</p>
               <p>Ko govorimo o tem zakonu, bi rad poudaril še nekaj. Ta zakon je popolnoma apolitičen,
               v njem ni ničesar političnega. Ni levih, ni desnih navijačev, ni levih, ni desnih
               huliganov, so samo tisti, ki jih je treba z naših športnih prizorišč odstraniti
               oziroma izločiti.</p>
               <p>Rekel bi še nekaj. Danes imam že ves čas nek dober občutek. Občutek, da lahko danes s
               potrditvijo tega našega predloga naredimo nekaj dobrega, nekaj dobrega za nas, za ta
               parlament, predvsem pa za slovenske ljubitelje športa in slovenski šport, tako da
               bodo ti lahko ponovno odhajali na športna prizorišča mirno, sproščeni, brez strahu in
               uživali v športnih predstavah.</p>
               <p>Za konec pa še nekaj povezanega z včerajšnjo razpravo. S tem želim potrditi, da v
               Pozitivni Sloveniji delamo tisto, kar govorimo oziroma se držimo načela, obljuba dela
               dolg.</p>
            </sp>
            <sp xml:id="SDZ6-Redna-05-2012-07-11.sp217">
               <speaker>PREDSEDNIK DR. GREGOR VIRANT:</speaker>
               <p>Obrazložitve glasu v svojem imenu...</p>
               <p><stage>/ aplavz/</stage> Dobro, nekaj počitniškega branja za kolega Jerovška. Upam, da se bo našel
               kakšen izvod tudi za predsednika Državnega zbora. <stage>/ smeh/</stage></p>
               <p>Obrazložitev glasu v svojem imenu, gospod Franc Pukšič.</p>
            </sp>
            <sp xml:id="SDZ6-Redna-05-2012-07-11.sp218">
               <speaker>FRANC PUKŠIČ (PS SLS):</speaker>
               <p>Hvala lepa, gospod predsednik. Kolegice in kolegi, državni sekretar!</p>
               <p>Ko smo obravnavali ta predlog zakona v poslanski skupini, smo se strinjali, da je
               dober. Ko smo se pogovarjali z Vlado okrog tega zakona, je Vlada povedala, da
               pripravlja sistemsko rešitev, in smo se strinjali, da je dobro, če pripravi sistemsko
               rešitev. In glede na to, da je obljubila, da bo ta sistemska rešitev v začetku
               jeseni, smo rekli, da s tem ničesar ne prejudiciramo, če počakamo na sistemsko
               rešitev. Velikokrat v prejšnjih mandatih, ko sem bil v opoziciji in je opozicija
               predlagala tudi kakšno spremembo zakona, segmentno, pa je takrat Vlada rekla, da bo
               pripravila sistemsko, je vladna koalicija v glavnem to tudi podprla in se držala
               tega, kar so se dogovorili z Vlado. Zato bom v skladu z napovedjo naše poslanske
               skupine in z napovedjo naše vlade, da bo pripravila sistemsko rešitev, danes glasoval
               proti temu. To ne pomeni, da sem proti temu dobremu delu zakona, ampak bo to
               realizirano v sistemski rešitvi. S tako razdeljenim delom glasovanja koalicije pa
               dokazujemo, da tudi v koaliciji glasujemo po svoji vesti. Kar pomeni, da s tem
               katerikoli poslanec ali katerakoli poslanska skupina kadarkoli, če se z nekim delom
               koalicijskega predloga ne bo strinjala, ima prosto pot pri takšnem glasovanju. Pa
               vendar se mi zdi dobro držati se nekih dogovorov, zato se bom tudi sam držal tega
               dogovora in še enkrat glasoval proti predlogu zakona – ne zato, ker je slab, ampak
               zaradi dogovora. Hvala.</p>
            </sp>
            <sp xml:id="SDZ6-Redna-05-2012-07-11.sp219">
               <speaker>PREDSEDNIK DR. GREGOR VIRANT:</speaker>
               <p>Prehajamo na odločanje o predlogu sklepa, da je Predlog zakona o spremembah in
               dopolnitvah Zakona o policiji primeren za nadaljnjo obravnavo.</p>
               <p>Glasujemo. Navzočih je 83 poslank in poslancev, za je glasovalo 42, proti 41.</p>
               <p><stage>(Za je glasovalo 42.)</stage> <stage>(Proti 41.)</stage></p>
               <p>Ugotavljam, da je sklep sprejet.</p>
               <p>Zato bo predlog zakona dodeljen v obravnavo Odboru za notranje zadeve kot matičnemu
               delovnemu telesu. S tem zaključujem to točko dnevnega reda. <title>Nadaljujemo s prekinjeno 13. točko dnevnega reda – obravnava Predloga sklepa o soglasju k
                  Poslovniku Državne revizijske komisije za revizijo postopkov oddaje javnih
                  naročil.</title>
               </p>
               <p>Prehajamo na odločanje o naslednjem predlogu sklepa: "Državni zbor Republike
               Slovenije daje soglasje k Poslovniku Državne revizijske komisije za revizijo
               postopkov oddaje javnih naročil z dne 30. 5. 2012."</p>
               <p>Glasujemo. Navzočih je 81 poslank in poslancev, za je glasovalo 79, proti nihče.</p>
               <p><stage>(Za je glasovalo 79.)</stage> <stage>(Proti nihče.)</stage></p>
               <p>Ugotavljam, da je sklep sprejet. S tem zaključujem to točko dnevnega reda.</p>
               <p>Prehajamo na <title>10. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA O SODELOVANJU V IZOBRAŽEVANJU MED VLADO REPUBLIKE SLOVENIJE
                  IN VLADO FEDERATIVNE REPUBLIKE BRAZILIJE.</title>
               </p>
               <p>Predlog zakona je v obravnavo Državnemu zboru predložila Vlada, obravnaval ga je
               Odbor za zunanjo politiko kot matično delovno telo, ki je Državnemu zboru pisno
               poročal.</p>
               <p>Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev tudi na seji zbora ni mogoče vlagati, zato prehajamo na odločanje o
               predlogu zakona.</p>
               <p>Glasujemo. Navzočih je 82 poslank in poslancev, za je glasovalo 82, proti nihče.</p>
               <p><stage>(Za je glasovalo 82.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA – OBRAVNAVA PREDLOGA ZAKONA O RATIFIKACIJI
                  KONVENCIJE MED REPUBLIKO SLOVENIJO IN ISLANDIJO O IZOGIBANJU DVOJNEGA OBDAVČEVANJA
                  IN PREPREČEVANJU DAVČNIH UTAJ V ZVEZI Z DAVKI OD DOHODKA.</title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odbor za zunanjo politiko kot matično delovno telo, ki je Državnemu zboru
               tudi pisno poročal. Ker matično delovno telo v okviru druge obravnave ni sprejelo
               nobenih amandmajev, tudi na seji Državnega zbora ni mogoče predlagati amandmajev,
               vlagati amandmajev, zato prehajamo na odločanje o predlogu zakona.</p>
               <p>Glasujemo. Navzočih je 82 poslank in poslancev, za je glasovalo 82, proti nihče.</p>
               <p><stage>(Za je glasovalo 82.)</stage> <stage>(Proti nihče.)</stage></p>
               <p>Ugotavljam, da je zakon sprejet, in s tem zaključujem to točko dnevnega reda.</p>
               <p>Prehajamo na <title>12. TOČKO DNEVNEGA REDA, TO JE NA OBRAVNAVO PRDLOGA ZAKONA O
                  RATIFIKACIJI KONVENCIJE MED VLADO REPUBLIKE SLOVENIJE IN VLADO REPUBLIKE
                  AZERBAJDŽAN O IZOGIBANJU DVOJNEGA OBDAVČEVANJA IN PREPREČEVANJU DAVČNIH UTAJ V
                  ZVEZI Z DAVKI OD DOHODKA IN PREMOŽENJA, S PROTOKOLOM.</title>
               </p>
               <p>Predlog je v obravnavo Državnemu zboru predložila Vlada, obravnaval ga je Odbor za
               zunanjo politiko in je Državnemu zboru pisno poročal. Na matičnem delovnem telesu ni
               bil sprejet noben amandma, zato tudi na seji Državnega zbora ni mogoče vlagati
               amandmajev in bomo glasovali o predlogu zakona.</p>
               <p>Glasujemo. Navzočih je 82 poslank in poslancev, za je glasovalo 82, proti nihče.</p>
               <p><stage>(Za je glasovalo 82.)</stage> <stage>(Proti nihče.)</stage></p>
               <p>Ugotavljam, da je zakon sprejet, in s tem zaključujem to točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE NA POTRDITEV URADNEGA PREČIŠČENEGA
                  BESEDILA ZAKONA O VARSTVU PRAVICE DO SOJENJA BREZ NEPOTREBNEGA ODLAŠANJA.</title>
               </p>
               <p>Uradno prečiščeno besedilo je pripravila Zakonodajno-pravna služba Državnega zbora in
               ga Državni zbor potrdi brez razprave. Prehajamo na odločanje o naslednjem predlogu
               sklepa: "Potrdi se uradno prečiščeno besedilo Zakona o varstvu pravice do sojenja
               brez nepotrebnega odlašanja."</p>
               <p>Glasujemo. Navzočih je 82 poslank in poslancev, za je glasovalo 82, proti nihče.</p>
               <p><stage>(Za je glasovalo 82.)</stage> <stage>(Proti nihče.)</stage></p>
               <p>Ugotavljam, da je Državni zbor uradno prečiščeno besedilo zakona potrdil, in s tem
               zaključujem to točko dnevnega reda.</p>
               <p>Prehajamo na <title>15. TOČKO DNEVNEGA REDA, TO JE NA MANDATNO-VOLILNE ZADEVE.</title>
               </p>
               <p>Najprej <title>Predlog sklepa o razrešitvi člana in izvolitvi članice Komisije za nadzor
                  obveščevalnih in varnostnih služb</title>. Predlog sklepa je v obravnavo predložila
               Poslanska skupina Pozitivna Slovenija.</p>
               <p>Sledi predstavitev stališč poslanskih skupin. Za predstavitev stališča Poslanske
               skupine Pozitivna Slovenija dajem besedo gospodu Janiju Möderndorferju.</p>
               <p>Prosim.</p>
            </sp>
            <sp xml:id="SDZ6-Redna-05-2012-07-11.sp220">
               <speaker>JANI MÖDERNDORFER (PS PS):</speaker>
               <p>Hvala lepa, predsednik.</p>
               <p>Običajno se pri takšnih stvareh, vsaj v zgodovini zadnjih enaindvajset let, sploh
               nikoli ni razpravljalo, niti obrazložilo kakršnekoli spremembe. Moram pa reči, da smo
               bili, ker je to ponovni predlog, neverjetno presenečeni, da je pravzaprav koalicija
               na nek način uporabila instrument discipliniranja opozicije. Gre za komisijo kjer ima
               opozicija pravzaprav večina, svojega predsednika in ne gre za popolnoma nič drugega
               kakor, da pravzaprav v poslanski skupini menjamo svojega poslanca za svojo poslanko.
               In z neglasovi in z nestrinjanjem seveda razumemo samo eno, da v resnici gre za nek
               neobičajen način prakse, kajti ne znam si predstavljati, kaj bi se zgodilo v
               nasprotnem primeru, če bi to prakso uporabili kot neko stalnico. Zato apeliram, res
               iskreno, na vse, da seveda ta predlog podprete in seveda omogočite normalno delo
               znotraj te komisije, kajti v nasprotnem primeru bomo seveda to razumeli popolnoma
               drugače, tako, kot sem opisal. Hvala lepa.</p>
            </sp>
            <sp xml:id="SDZ6-Redna-05-2012-07-11.sp221">
               <speaker>PREDSEDNIK DR. GREGOR VIRANT:</speaker>
               <p>Zaključili smo s predstavitvijo stališč poslanskih skupin. Prijavljenih k razpravi
               ni. Prehajamo na odločanje o predlogu sklepa, s katerim se v Komisiji za nadzor
               obveščevalnih in varnostnih služb razreši član gospod Roman Jakič, za članico pa se
               imenuje mag. Barbara Žgajner Tavš. Ob tem vas želim opozoriti, da bo v skladu z
               drugim odstavkom 10. člena Zakona o parlamentarnem nadzoru obveščevalnih in
               varnostnih služb ta sklep sprejet, če bo zanj glasovala večina vseh poslancev
               Državnega zbora, torej najmanj 46.</p>
               <p>Glasujemo o predlogu sklepa. Navzočih je 78 poslank in poslancev. Za je glasovalo 43,
               proti 2.</p>
               <p><stage>(Za je glasovalo 43.)</stage> <stage>(Proti 2.)</stage></p>
               <p>Ugotavljam, da predlog sklepa ni bil sprejet, ker ni bila dosežena absolutna
               večina.</p>
               <p>Naslednji predlog... Proceduralno? Pa bo res proceduralno, gospod Meh?</p>
            </sp>
            <sp xml:id="SDZ6-Redna-05-2012-07-11.sp222">
               <speaker>SREČKO MEH (PS SD):</speaker>
               <p>Predlagam, da na eni od naslednjih sej odpremo razpravo o delu Komisije za nadzor
               obveščevalnih in varnostnih služb, ker gre za resen dvom v to, ali lahko komisija po
               poslovniku opravlja svoje delo. To sem danes napovedal na komisiji in to je moj
               proceduralni predlog. Prosim.</p>
            </sp>
            <sp xml:id="SDZ6-Redna-05-2012-07-11.sp223">
               <speaker>PREDSEDNIK DR. GREGOR VIRANT:</speaker>
               <p>Poglejte, če imate predlog za točko dnevnega reda Državnega zbora, bi prosil, da ga v
               skladu s poslovnim vložite. Danes si pravzaprav s tem proceduralnim predlogom ne
               morem nič kaj dosti pomagati.</p>
               <p>Obravnavali bomo še <title>Predlog sklepa o razrešitvi člana Nadzornega odbora Sklada za
                  financiranje razgradnje Nuklearne elektrarne Krško in odlaganje radioaktivnih
                  odpadkov iz Nuklearne elektrarne Krško</title>. Predlog sklepa je v obravnavo
               Državnemu zboru predložila Mandatno-volilna komisija.</p>
               <p>Prijavljenih k razpravi ni, zato dajem predlog na odločanje. Na glasovanje dajem
               Predlog sklepa o razrešitvi mag. Milana Stanka s funkcije člana Nadzornega odbora
               Sklada za financiranje razgradnje Nuklearne elektrarne Krško in odlaganje
               radioaktivnih odpadkov iz Nuklearne elektrarne Krško.</p>
               <p>Glasujemo o predlogu sklepa. Navzočih je 81 poslank in poslancev. Za je glasovalo 77,
               proti 2.</p>
               <p><stage>(Za je glasovalo 77.)</stage> <stage>(Proti 2.)</stage></p>
               <p>Ugotavljam, da je sklep sprejet.</p>
               <p>In še <title>Predlog sklepa o imenovanju namestnika člana Sveta za sistem plač v javnem
                  sektorju</title>. Predlog je v obravnavo Državnemu zboru predložila Mandatno-volilna
               komisija.</p>
               <p>Prijavljenih k razpravi ni, zato bom dal na glasovanje predlog sklepa, s katerim se
               kot predstavnik Državnega zbora v Svet za sistem plač v javnem sektorju imenuje za
               namestnika člana mag. Ivan Vogrin.</p>
               <p>Glasujemo o predlogu sklepa. Navzočih je 82 poslank in poslancev. Za je glasovalo 75,
               proti 2.</p>
               <p><stage>(Za je glasovalo 75.)</stage> <stage>(Proti 2.)</stage></p>
               <p>Ugotavljam, da je Državni zbor predlagani sklep sprejel.</p>
               <p>S tem zaključujem to točko dnevnega reda, zaključujem tudi 5. redno sejo Državnega
               zbora in se vidimo naslednji teden v torek na izredni seji. <stage type="time">Seja je bila
                  zaključena 11. julija 2012 ob 17.18</stage>
               </p>
            </sp>
         </div>
      </body>
   </text>
</TEI>