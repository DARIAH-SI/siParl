<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Izredna-43-2013-09-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1E797BE84876E475C1257C080038C445</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=1E797BE84876E475C1257C080038C445</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-43-2013-09-20.DZ" n="43">
               <name>Izredna</name>
               <date when="2013-09-20"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-43-2013-09-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">43. izredna seja</stage>
            <stage type="chairman">Sejo so vodili predsednik Državnega zbora Janko Veber in podpredsednici Polonca
            Komar in Romana Tomc.</stage>
            <stage type="time">Seja se je začela ob 10. uri.</stage>


            <sp xml:id="SDZ6-Izredna-43-2013-09-20.sp1">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 43. izredno sejo Državnega zbora, ki sem jo sklical na podlagi prvega in
               drugega odstavka 58. člena in drugega odstavka 60. člena Poslovnika Državnega
               zbora.</p>
               <p>Prosim vas, da ta hip zbrano prisluhnete. Obveščam vas, da je umrl dr. Jože Zagožen,
               poslanec Državnega zbora v mandatnem obdobju 1996–2000. Njegov spomin bomo počastili
               z minuto molka.</p>
               <p>V nadaljevanju vas obveščam, da se današnje seje ne morejo udeležiti naslednji
               poslanke in poslanci: gospa Renata Brunskole, dr. Andreja Črnak Meglič, gospod
               Dragutin Mate, gospod Borut Ambrožič, gospod Franc Pukšič <stage>(za začetek seje)</stage>, gospod
               Janez Ribič, gospod Matevž Frangež <stage>(od 15. ure dalje)</stage>, dr. Vinko Gorenak in gospa
               Melita Župevc. Na sejo sem vabil guvernerja Banke Slovenije dr. Boštjana Jazbeca k 1.
               točki dnevnega reda, predstavnika Državne volilne komisije k 2. točki dnevnega reda
               in predstavnike Vlade k obema točkama dnevnega reda. Vse prisotne lepo
               pozdravljam.</p>
               <p>Prehajamo na <title>določitev dnevnega reda</title> 43. izredne seje Državnega zbora.
               Predlog dnevnega reda ste prejeli v ponedeljek, 16. septembra 2013, s sklicem seje. O
               predlogu dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za umik točke z dnevnega reda seje ali širitev dnevnega
               reda seje nisem prejel, zato Državnemu zboru predlagam, da za današnjo sejo določi
               dnevni red, kot ste ga prejeli s sklicem.</p>
               <p>Prehajamo na odločanje o dnevnemredu. Pred tem vas prosim, da preverite delovanje
               glasovalnih naprav. Gre za prvo glasovanje v jesenskem delu, tako da preverite, če je
               vse v redu z glasovalnimi napravami. Lahko preidemo na glasovanje?</p>
               <p>Glasujemo. Navzočih je 67 poslank in poslancev, za je glasovalo 64, proti 1.</p>
               <p><stage>(Za je glasovalo 64.)</stage> <stage>(Proti 1.)</stage></p>
               <p>Ugotavljam, da je dnevni red 43. izredne seje Državnega zbora določen.</p>
               <p>Prehajamo na <title>2. TOČKO DNEVNEGA REDA, TO JE NA MANDATNO-VOLILNE ZADEVE.</title>
               </p>
               <p>Prehajamo na obravnavo <title>Ugotovitve o ponovnem opravljanju funkcije poslanca in o
                  prenehanju opravljanja funkcije poslanke na podlagi 14. člena Zakona o poslancih</title>
               </p>
               <p>Vlada je Državnemu zboru posredovala odločbo z dne 22. 8. 2013, iz katere izhaja, da
               je Gašparju Gašparju Mišiču prenehala funkcija državnega sekretarja v Kabinetu
               predsednika Vlade Republike Slovenije. Odločbo Vlade je obravnavala Mandatno-volilna
               komisija, ki na podlagi 36. člena Poslovnika Državnega zbora predlaga Državnemu
               zboru, da se na podlagi 14. člena Zakona o poslancih seznani z naslednjima
               sklepoma:</p>
               <p>1. Državni zbor na podlagi odločbe Vlade z dne 22. 8. 2013 ugotavlja, da je Gašparju
               Gašparju Mišiču prenehala funkcija državnega sekretarja v Kabinetu predsednika Vlade
               Republike Slovenije, zato z današnjim dnem ponovno opravlja funkcijo poslanca.</p>
               <p>2. Mag. Mirjam Bon Klanjšček, ki je opravljala funkcijo poslanke namesto poslanca
               Gašparja Gašparja Mišiča v času, ko je ta opravljal funkcijo državnega sekretarja, z
               današnjim dnem preneha opravljati funkcijo poslanke.</p>
               <p>Prehajamo na obravnavo <title>Ugotovitve o prenehanju mandata poslancu Državnega zbora –
                  Gašpar Gašpar Mišič</title>
               </p>
               <p>V skladu z drugim odstavkom 202. člena Poslovnika Državnega zbora vas obveščam, da me
               je poslanec Gašpar Gašpar Mišič 4. 9. 2013 obvestil, da odstopa s funkcije poslanca.
               Ugotavljam, da mu z današnjim dnem na podlagi 9. člena Zakona o poslancih in tretjega
               odstavka 202. člena Poslovnika Državnega zbora preneha mandat poslanca. O tem sem
               obvestil Državno volilno komisijo in jo zaprosil, da Državnemu zboru sporoči, kateri
               kandidat bo v skladu s 17. členom Zakona o volitvah v državni zbor postal poslanec za
               preostanek mandatne dobe namesto poslanca, ki mu je prenehal mandat. Na podlagi
               obvestila Državne volilne komisije je Mandatno-volilna komisija Državnega zbora
               pripravila poročilo in predlagala potrditev mandata ter o svoji ugotovitvi poročala
               Državnemu zboru.</p>
               <p>Dovolite, da se ob tej priložnosti v imenu vseh kolegov Gašparju Gašparju Mišiču
               zahvalim za dosedanje delo v Državnem zboru in mu zaželim veliko uspehov pri njegovem
               novem delu.</p>
               <p>Prehajamo na obravnavo <title>Določitve kandidata, ki v skladu s 17. členom Zakona o
                  volitvah v državni zbor postane poslanec za preostanek mandatne dobe namesto
                  poslanca, ki mu je prenehal mandat, ugotovitve o prenehanju opravljanja funkcije
                  poslanca na podlagi 14. člena Zakona o poslancih, in določitve kandidatke, ki bo v
                  skladu s 14. členom Zakona o poslancih opravljala funkcijo poslanke namesto
                  poslanke, ki opravlja funkcijo v Vladi</title>
               </p>
               <p>Ker Gašparju Gašparju Mišiču z današnjim dnem preneha mandat poslanca, je Državna
               volilna komisija Državnemu zboru posredovala ugotovitev, da mandat poslanca preide na
               gospoda Aljošo Jeriča. Glede na sklep Državne volilne komisije, da je mandat poslanca
               Državnega zbora v drugi volilni enoti za volitve poslanca v Državni zbor z liste
               kandidatov Lista Zorana Jankovića – Pozitivna Slovenija prešel na Aljošo Jeriča ter
               ob upoštevanju dejstva, da Aljoša Jerič nadomešča izvoljeno poslanko Tino Komel v
               času, ko le-ta opravlja funkcijo ministrice v Vladi, bo s potrditvijo mandata
               izvoljeni kandidat Aljoša Jerič prenehal nadomeščati poslanko Državnega zbora Tino
               Komel v času, ko le-ta opravlja funkcijo ministrice v Vladi. Ob upoštevanju dejstva,
               da bo Aljoša Jerič prenehal opravljati funkcijo poslanca na podlagi 14. člena Zakona
               o poslancih, pripada pravica, da nadomešča poslanko Tino Komel, naslednjemu kandidatu
               po vrstnem redu dobljenega deleža glasov v skupnem številu glasov v volilnem okraju z
               liste kandidatov Lista Zorana Jankovića – Pozitivna Slovenija v drugi volilni enoti
               za volitve poslancev v Državni zbor. Ta pravica bo prešla na mag. Mirjam Bon
               Klanjšček. Ugotovitve Državne volilne komisije je obravnavala Mandatno-volilna
               komisija kot matično delovno telo, ki je Državnemu zboru pisno poročala. Poročilo ste
               prejeli.</p>
               <p>Sprašujem, če želi poročevalec komisije v tem primeru besedo. <stage>(Ne želi.)</stage> Želite
               besedo predstavniki poslanskih skupin? <stage>(Ne želijo.)</stage> Želi kdo od poslank in poslancev
               razpravljati? <stage>(Ne želi.)</stage> Zaključujemo razpravo in prehajamo na glasovanje.</p>
               <p>Prvič, na podlagi 7. člena Zakona o poslancih, 17. člena Zakona o volitvah v državni
               zbor in 212. člena Poslovnika Državnega zbora glasujemo o naslednjem predlogu sklepa:
               potrdi se poslanski mandat Aljoši Jeriču, rojenemu 5. 3. 1973, stanujočemu Lokev 122,
               Lokev. Prehajamo na glasovanje o tem sklepu.</p>
               <p>Glasujemo. Navzočih je 75 poslank in poslancev, za je glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Drugič, Državni zbor se na podlagi 14. člena Zakona o poslancih in 112. člena
               Poslovnika Državnega zbora seznanja z naslednjim ugotovitvenim sklepom: Aljoša Jerič
               z dnem potrditve mandata poslanca na podlagi 17. člena Zakona o volitvah v državni
               zbor preneha opravljati funkcijo poslanca na podlagi 14. člena Zakona o poslancih.
               Ugotavljam, da se je Državni zbor seznanil z ugotovitvenim sklepom, da Aljoša Jerič
               ne opravlja več funkcije nadomestnega poslanca, zato se Državni zbor na podlagi 200.,
               201. in 112. člena Poslovnika Državnega zbora seznani še z naslednjim sklepom:
               ugotovi se, da je poslancu Aljoši Jeriču z današnjim dnem prenehala funkcija
               podpredsednika Odbora za pravosodje.</p>
               <p>Tretjič, na podlagi 14. člena Zakona o poslancih in 112. člena Poslovnika Državnega
               zbora glasujemo o naslednjem predlogu sklepa: v času, ko poslanka Tina Komel, ki
               opravlja funkcijo v Vladi, v skladu s prvim odstavkom 14. člena Zakona o poslancih ne
               more opravljati funkcije poslanke, opravlja to funkcijo v skladu z drugim odstavkom
               14. člena Zakona o poslancih od današnjega dne mag. Mirjam Bon Klanjšček, rojena 18.
               7. 1954, stanujoča Pri hrastu 9, Kromberk. Prehajamo na glasovanje o tem sklepu.</p>
               <p>Glasujemo. Navzočih je 76 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Ob tej priložnosti prosim kolega Aljošo Jeriča in mag. Mirjam Bon Klanjšček, da se
               nam pridružita v dvorani in zasedeta svoji mesti. Ponovno dobrodošla.</p>
               <p>S tem zaključujem to točko dnevnega reda.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA PRIPOROČILA O
                  PROBLEMATIKI REŠEVANJA ZASEBNIH BANK PROBANKE IN FACTOR BANKE Z DENARJEM
                  SLOVENSKIH DRŽAVLJANOV.</title>
               </p>
               <p>Predlog priporočila je v obravnavo Državnemu zboru predložila skupina 26 poslank in
               poslancev s prvopodpisanim Jožetom Tankom. V zvezi s tem predlogom priporočila je
               skupina 26 poslank in poslancev, s prvopodpisanim Jožetom Tankom, zahtevala, da
               Državni zbor opravi splošno razpravo.</p>
               <p>Za dopolnilno obrazložitev predloga priporočila dajem besedo predstavniku
               predlagateljev mag. Andreju Širclju.</p>
            </sp>
            <sp xml:id="SDZ6-Izredna-43-2013-09-20.sp2">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani gospod predsednik. Spoštovani minister, guverner, državni
               sekretar, kolegi in kolegice, lepo pozdravljeni!</p>
               <p>Pred nekaj dnevi smo dobili novico, da gresta dve banki, in to sta zelo majhni banki
               v slovenskem bančnem sistemu, v tako imenovano nadzorovano likvidacijo – Probanka in
               Factor banka, ki imata skupaj manj kot 4-odstotni delež. Za te obveznosti in za njih
               bodo dali jamstvo državljani in državljanke Republike Slovenije. Z drugimi besedami,
               v njihovem imenu država z jamstvom milijardo 30 milijonov. Država bo tudi spremenila
               depozite, ki jih ima pri teh bankah, v lastniški delež, kar je sklep Vlade na eni
               strani. Če to ne bo zadostovalo za 400-milijonske dodatne dokapitalizacije, potem bo
               prišlo še do plačila s strani države. Navsezadnje nič takšnega. Dve banki sta šli k
               vragu, in imata pravico, da gresta k vragu. Vprašanje je samo, kdo bo plačal pogrebne
               stroške. Nadzorovana likvidacija pomeni, da bosta ti dve banki postopoma izstopali iz
               trga, kot radi rečejo predstavniki Vlade, tri leta na podlagi posebnega programa, ki
               ga bo napisala uprava in bo verjetno sprejet v Banki Slovenije. Ti dve banki
               izstopata s trga zaradi nelikvidnosti. Z drugimi besedami, banki nimata ali nista
               imeli dovolj denarja za to, da bi poplačevali svoje obveznosti.</p>
               <p>Zakon daje več možnosti. Daje možnost stečaja, daje možnost likvidacije, daje možnost
               dokapitalizacije. Ta način pomeni socializacijo. Pomeni socializacijo vseh terjatev,
               in sicer tako, da bodo državljani in državljanke plačali vse napačne odločitve, vse
               napačne odločitve uprav, napačne odločitve nadzornih organov, napačne odločitve
               nadzornih svetov itd. Pomeni še nekaj več – to, da je država priznala, da sta ti dve
               banki sistemski banki, ali Banka Slovenije ali Vlada. To, da sta sistemski banki,
               pomeni, da bodo pričakovanja mednarodnih trgov, mednarodnih institucij in javnosti
               takšna, da bodo morali tudi v prihodnje reševati banke, če bodo slovenske banke
               prišle v kritičen položaj na takšen način. Rečeno je bilo, da ta način ne prejudicira
               načina v prihodnosti. Vendar je tukaj treba povedati, da je bilo že v razpravah
               rečeno, da bi kakršenkoli drug način pomenil preplah med deponenti. Ti dve stvari sta
               si v nasprotju, in to bom tudi v nadaljevanju povedal, kajti s tem si Vlada in Banka
               Slovenije zapirata pot do drugih rešitev.</p>
               <p>Kaj določa slovenski bančni sistem? Ima jamstveno shemo, kar pomeni, da so depoziti
               do 100 tisoč evrov zavarovani z jamstvi drugih bank in na koncu z jamstvom države.
               Depoziti nad 100 tisoč evrov niso zavarovani. Zaradi tega bodo morali vlagatelji v
               prihodnje še bolj gledati na to, v katero banko bodo te depozite dajali. Vprašanje
               depozitarjev, varčevalcev z depoziti do 100 tisoč evrov dejansko ni vprašanje.
               Depozitov nad 100 tisoč evrov je bilo v teh bankah za 231 milijonov, dokapitalizacija
               pa bo znašala 400 milijonov, kar pomeni, da s tem rešujemo tiste depozitarje, ki
               imajo depozite, večje od 100 tisoč evrov. Rešujemo bogate ali vsaj bolj premožne,
               kakorkoli že. Če bi se takšna rešitev uporabila za vse banke v Sloveniji, to pomeni
               breme oziroma verjetno zadolžitev za 14 milijard evrov. Tega denarja Slovenija nima
               in tega denarja verjetno danes Slovenija ne more dobiti na mednarodnih finančnih
               trgih. Ali pa lahko dobi 14 milijard po izredno visoki obrestni meri, takšni, ki za
               prihodnje generacije, za prihodnje rodove pomeni samo to, da bodo odplačevali
               obresti. Ne pomeni razvoja, pomeni odplačevanje obresti, kar je že danes, saj že
               danes plačujemo skoraj milijardo obresti.</p>
               <p>Kaj to pomeni? Država in s tem davkoplačevalci so prevzeli večje breme, kot bi ga
               bilo treba. Vsi depozitarji nad 100 tisoč evrov so veseli in verjetno odpirajo
               šampanjce. Pred tem so si nekateri lastniki tudi izplačali dividende. Banka Slovenije
               je ugotovila, da v teh bankah obstajajo razmerja med nadzorniki, upravami in
               največjimi depozitarji, in sicer takšna razmerja, bom rekel, ki niso transparentna. Z
               drugimi besedami, lastniki so bili največji depozitarji. Največji lastniki so si
               verjetno dali izplačati tudi depozite, so si izplačali dividende in pustili prazno
               banko državi. Nekateri pravijo temu, da gre tukaj za, lahko rečemo, incestna
               razmerja, ki jih je Banka Slovenije ugotovila. Sprejela je določene ukrepe, vprašanje
               pa je nadzora teh ukrepov in koliko so bili ti ukrepi dejansko učinkoviti. Znano je,
               da so se v teh bankah financirale tudi določene privatizacije podjetij, da je šlo za
               klientelistične povezave. Tukaj se lahko vprašamo, ali je bil dejanski namen
               ustanovitve, če pa že ne ustanovitve, pa vsaj poslovanja teh dveh bank, to, da se ju
               na koncu izžame, da se ju pusti prazni, nelikvidni, kapitalsko neustrezni, in da se
               celotno breme prenese na državljanke in državljane, na davkoplačevalce.</p>
               <p>Stalno poslovanje – verjetno bo nadzor nad tem poslovanjem teh dveh bank pokazal, da
               je večinoma šlo za ene in iste ljudi, tudi druge, vendar predvsem za ene in iste, ki
               nastopajo kot lastniki, kot depozitarji, kot nadzorniki in tudi kot člani uprav.
               Tukaj je to vprašanje na mestu. Na mestu pa je tudi vprašanje, kako in na kakšen
               način bo država delovala v prihodnje. Ocenjujemo, da na isti način država ne bo mogla
               reševati bank. Z drugimi besedami, morala bo ukrepati tudi z ostalimi sredstvi, s
               stečajem, in razložiti prebivalcem in prebivalkam države, zakaj socializacija izgub
               ni mogoča in zakaj, če govorimo o dveh relativno majhnih bankah s tržnim deležem
               nekaj čez 4 %, je to edini možen način. Mi menimo, da ni. Slovenska demokratska
               stranka odgovorno zastopa svoja stališča, ne zaradi tega, da bi naredila kakršenkoli
               preplah, ne zaradi tega, da bi prišlo do kakršnihkoli nenadzorovanih dejanj. Zato
               zahteva poročilo z razlogi za likvidacijo oziroma za takšen način. Poleg tega tudi
               poimenski seznam oseb z depoziti nad 100 tisoč evrov, sprejetje zakonodaje, s katero
               se bodo zamrznile vse vloge lastnikov, nadzornikov, članov uprav in njihovih
               povezanih oseb, seznam izplačil nad 100 tisoč evrov in dokumentacijo v zvezi z
               nadzorom teh dveh bank s strani Banke Slovenije. Ukrepe na bančnem področju določa
               Svet Banke Slovenije. Svet Banke Slovenije deluje – mislim, da seje potekajo vsak
               teden, lahko tudi 14 dni. Na to sejo sta po zakonu vabljena minister in predsednik
               Odbora za finance in monetarno politiko. Tam se na način, ki ga določa Banka
               Slovenije, sprejemajo sklepi o tem, kaj je z našim bančnim sistemom, kako bo bančni
               sistem deloval in kako je nadzorovan.</p>
               <p>Pri likvidacijah bank oziroma pri stečajih bank je pomembno še nekaj – zagotovitev
               odgovornosti. Odgovornost se do danes v slovenskem bančnem sistemu še ni začela
               ugotavljati. Vedno pridemo do nekega pojma, ki se mu reče bančna tajnost. Vendar
               vedeti moramo, da pri stečajnih postopkih, pri postopkih likvidacije ni več bančne
               tajnosti. Če bodo državljani in državljanke s svojimi davki, s svojimi prispevki
               reševali te banke, reševali tudi zasebne banke, potem bodo zahtevali tudi odgovornost
               – odgovornost nadzornikov, odgovornost uprav, odgovornost lastnikov. Lastništvo ni
               samo neka dobrina, lastništvo je odgovornost.</p>
               <p>Glede na to, da imamo danes finančno in bančno krizo v svetu, kjer se je že nehala –
               imeli smo močno krizo v Evropi –, obstajajo različni pojmi, kako poimenovati dejanja
               v bančnem sistemu v preteklosti in morda še sedaj. Revija Der Spiegel je omenila
               izraz bančni banditizem. Vprašajmo se, ali imamo bančni banditizem tudi pri nas in
               ali s temi ukrepi rešujemo bančni banditizem. Če ga, potem so ukrepi napačni. Denar
               državljank in državljanov ni namenjen reševanju bančnega banditizma. Namenjen je za
               to, da se bodo v državi počutili varno, in namenjen je za to, da se bosta na podlagi
               tega denarja, njihovega denarja povečevala standard in blaginja za vse ljudi.
               Temeljni namen te seje je predvsem to, da se na konkretnih primerih teh dveh bank
               ugotovi, kakšno je stanje v bančnem sistemu, kako varen je bančni sistem, kaj lahko
               zagotovi minister, kaj lahko zagotovi guverner, ne nam, ampak predvsem državljanom in
               državljankam Slovenije. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog priporočila je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo predsedniku gospodu Bojanu
               Starmanu.</p>
            </sp>
            <sp xml:id="SDZ6-Izredna-43-2013-09-20.sp4">

               <speaker>BOJAN STARMAN (PS DL):</speaker>

               <p>Hvala lepa za besedo, gospod predsednik. Lep pozdrav vsem skupaj!</p>
               <p>Odbor za finance in monetarno politiko je na svoji 65. nujni seji dne 18. 9. 2013 kot
               matično delovno telo obravnaval Predlog priporočila o problematiki reševanja zasebnih
               bank Probanke in Factor banke z denarjem slovenskih državljanov, 
                  EPA 1406-VI
               , ki ga je Državnemu zboru v obravnavo predložila skupina poslank in poslancev s
               prvopodpisanim Jožetom Tankom. Odboru je bilo posredovano mnenje Zakonodajno-pravne
               službe, in v poslovniškem roku so bili vloženi amandmaji poslanskih skupin koalicije,
               amandmaji k 1., 2., 3., 4. in 5. točki, amandmaji Poslanske skupine SDS k 1., 2., 3.,
               4. in 5. točki ter priporočila za novo 6. in 7. točko. Seji so prisostvovali
               predstavniki Ministrstva za finance, Banke Slovenije ter Zakonodajno-pravne službe.
               Uvodno obrazložitev k Predlogu priporočila je v imenu predlagatelja podal član odbora
               in poslanec Poslanske skupine SDS mag. Andrej Šircelj, ki je predstavil trenutno
               situacijo in razloge za sklic izredne seje Državnega zbora. Državni sekretar
               Ministrstva za finance je uvodoma predstavil zakonsko podlago, na podlagi katere je
               bila sprejeta odločitev glede nadzorovane likvidacije obeh omenjenih bank. Povedal
               je, da je bilo jasno, da banki nimata dolgoročno vzdržnega modela in je bolje da
               zapustita slovenski bančni trg.</p>
               <p>V razpravi je viceguvernerka Banke Slovenije predstavila različne načine možnega
               reševanja nastale situacije ter predložila in razložila, zakaj so se odločili za
               nadzorovano likvidacijo. Povedala je, da je v obeh bankah v začetku septembra prišlo
               do hitre zaostritve likvidnostne situacije ter ob tem opozorila na veliko
               občutljivost depozitarjev na vsakršne slabe informacije v zvezi z bankami. V razpravi
               so poslanci iz vrst opozicijskih poslanskih skupin spraševali predvsem glede vzrokov
               hitrega poslabšanja likvidnostne situacije v obeh bankah ter kdaj je Banka Slovenije
               prvič zaznala, da so v teh bankah težave, in kakšne ukrepe v zvezi s tem je sprejela.
               Po opravljeni razpravi se je odbor opredelil do amandmajev Poslanske skupine SDS in
               jih ni sprejel. V skladu s 128. členom Poslovnika Državnega zbora je glasoval o vseh
               delih in naslovu predloga sklepa in jih sprejel. Glede na sprejete amandmaje je na
               podlagi prvega odstavka 133. člena Poslovnika Državnega zbora pripravljeno dopolnilo
               predloga akta, v katerem so vključeni sprejeti amandmaji. Predlog akta je tudi
               sestavni del in predlog za sprejetje na Državnem zboru.</p>
               <p>Dovolite mi ob tej priliki nekaj svojih opažanj glede na potek seje. Mislim, da bi
               bilo reševanje problema bolj konstruktivno in bi lahko dobili več odgovorov, če bi
               predlagatelj zahteval zaprto sejo, ker je zelo moteče, da veliko vprašanj ostane brez
               odgovora, ker se glede na Zakon o bančništvu ne morejo dati na javni seji. Mogoče bi
               bila lahko bolj kvalitetna seja. Še eno stvar bi izpostavil. Na seji je bilo
               finančnemu ministrstvu postavljeno vprašanje glede na soglasje ECB za to garancijo.
               Povedano je bilo, da je ta garancija začasnega značaja, da bo končna garancija glede
               izdaje bančnega poroštva šele po sprejetju akta o likvidaciji banke, ki naj bi bil
               pripravljen v 45 dneh, kar pomeni, da na nek način imamo neko varovalko, da je tudi
               bančna garancija, ki je bila dana v višini milijarde 20 milijonov evrov, mogoče še
               pod vprašajem, ker bo morala počakati na dokončni sklep ECB glede dovolitve te
               garancije kot oblike državne pomoči. Mogoče toliko. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp5">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog poročila je obravnavala tudi Vlada. Za uvodno obrazložitev mnenja dajem
               besedo dr. Urošu Čuferju, ministru za finance.</p>
            </sp>
            <sp xml:id="SDZ6-Izredna-43-2013-09-20.sp6">

               <speaker>DR. UROŠ ČUFER:</speaker>

               <p>Spoštovani predsednik, spoštovani poslanci in poslanke, lep pozdrav!</p>
               <p>Po dolgem času parlamentarnih počitnic se znova vidimo, in sem vesel, da sem spet
               tukaj. Kot vidite, smo bili vmes dejavni, in sem vesel, da sem spet tukaj. Rad bi se
               vam tudi zahvalil za ta sklic izredne seje, ker mislim, da je to tema, ki je vredna,
               da se o njej tudi pogovorimo, glede na to, da smo angažirali kar nekaj
               davkoplačevalskega denarja in da imamo v času, ko po eni strani stiskamo in
               varčujemo, na drugi strani pa davkoplačevalski denar uporabljamo ne za reševanje
               bank, ampak za ohranjanje stabilnosti finančnega sistema, kar je normalnim in
               običajnim državljanom včasih težko razumeti, možnost, da to lahko pojasnimo. Razumem
               in pozdravljam, da poslanci zahtevajo in tudi pričakujejo večjo transparentnost na
               tem področju. Ravno tako, da pričakujejo in zahtevajo večjo odgovornost na tem
               področju. To sta dva popolnoma normalna procesa, ki sta se dogajala ne samo v
               Sloveniji, ampak tudi v večini evropskih držav, ki so že bile v situaciji, ko so
               morale likvidirati kakšno banko na kontroliran način. Večina teh bank, ki so bile
               likvidirane na kontroliran način, če ne celo vse, je bila v privatni lasti. To je
               tisto, kar sproža kar nekaj dilem in polemik, vendar na koncu gredo vse rešitve in
               vse ugotovitve, tudi v drugih državah, v to, da je to najprimernejši postopek za
               normalno poslovanje.</p>
               <p>Ko sem gledal, kaj so se v drugih državah pogovarjali ob teh priložnostih, so šle
               debate v treh smereh. Pričakujem, da bo šlo tako tudi danes pri nas. Prva smer je v
               tem, ali je denar davkoplačevalcev, ki bo porabljen za ohranjanje stabilnosti
               sistema, pravilno uporabljen, ali je bila ta odločitev pravilna. Drugič, kdo je
               odgovoren, ali je prišlo do kakšne zlorabe v teh bankah in koga je treba za to
               kaznovati. Tretja stvar, ki je mogoče najbolj konstruktivna in tudi najprimernejša,
               je, ali so kakršnekoli sistemske izboljšave, ki jih lahko naredimo na našem sistemu,
               da so v primeru, če pridemo v podobno situacijo, lahko stroški manjši oziroma še
               bolje, če lahko sploh tako situacijo preprečimo. Če začnem s tem, da ko smo bili
               soočeni s pobudo Banke Slovenije – ta pobuda je prišla še preden je bila formalno
               dana –, smo se o tem že skupaj pogovarjali, smo tehtali med tem, kaj je manjše zlo.
               Ali je manjše zlo dati banko v stečaj ali je manjše zlo dati banko v nadzorovano
               likvidacijo? Tretje možnosti nismo imeli, ker so bile vse ostale možnosti že
               izčrpane, in smo imeli samo še dve slabi izbiri. Stroški v obeh primerih so bili
               primerljivi. Dejstvo je celo, da so v primeru nadzorovane likvidacije stroški
               nekoliko manjši, ker ko gledate ne samo prvi korak, ki je tisti, ki ga je najlažje
               izračunati – treba je pogledati tudi drugi korak, kaj bi se zgodilo v primeru
               stečaja, v primeru, da prihajamo v neko nekontrolirano likvidacijo, ko niso vsi
               procesi pod kontrolo, in do kam se vse skupaj lahko razširi.</p>
               <p>Zaradi tega je mogoče najboljše, da povem, kaj pomeni stečaj v praksi. To ni nekaj,
               kar se zgodi v enem dnevu in je potem naslednji dan življenje normalno. To ni nekaj,
               kar se da popolnoma izolirati od ostalega okolja, in to ni nekaj, kar je popolnoma
               brez posledic na normalno poslovanje. Kakorkoli, ti dve banki sta majhni. Skupaj
               predstavljata 4 do 5 % slovenskega bančnega sistema. To pomeni, da se približno 4 do
               5 % slovenskega bančnega sistema, vloge posameznikov, podjetij zamrznejo v trenutku,
               ko imamo kreditni krč. To pomeni tudi, da se ne zamrznejo samo toliko časa, kolikor
               traja, ne vem, neko manjše obdobje, ampak dokler ni zaključen celoten postopek
               poplačila aktive, da stečajni upravitelj zagotovo ve, koliko denarja lahko vsakemu
               posamezniku izplača. V Sloveniji, kjer že tako ali tako traja kreditni krč, bi to
               pomenilo, da ga samo še dodatno zaostrimo. Brez posebnega razloga spravimo iz obtoka
               v Sloveniji bistveno večjo količino denarja, kot jo moramo angažirati, da to lahko
               naredimo na kontroliran način. Stečaj pomeni še veliko več, ampak o tem verjetno
               kasneje, potem ko bodo vprašanja.</p>
               <p>Mogoče bi dal še nekoliko poudarka na kontekst, v katerem je bila odločitev sprejeta.
               Veste, da je bančni sistem v Sloveniji ta trenutek relativno šibek. Zaupanje je
               omejeno, potekajo stres testi in asset quality review s strani mednarodnih revizorjev
               pod nadzorom ne samo Banke Slovenije, ampak tudi Evropske komisije in ECB. Imamo
               kreditni krč, ki še vedno ni odpravljen in ki še vedno traja. V takšnem primeru iti v
               kakršnokoli obliko nenadzorovanega stečaja, kjer se vseh procesov in vsega obnašanja
               vseh dejavnikov na trgu, ne samo varčevalcev do 100 tisoč evrov, tudi varčevalcev nad
               100 tisoč evrov, ne samo v tej banki, tudi v kakšni drugi banki, tudi zunanjih
               investitorjev, lahko pripelje do tega, da bi to bilo igranje z vžigalicami v
               prostoru, kjer je zelo veliko hlapov in kjer se običajno to odsvetuje. Naš izhodiščni
               načrt, ker smo že dalj časa vedeli, da sta ti dve banki šibki banki, je bil, da bi
               moral biti proces obrnjen, da bi morali najprej okrepiti sistemske banke, da bi jih
               morali dokapitalizirati, prenesti terjatve na slabo banko in šele potem bi se lotili
               teh dveh bank. Žal proces ni mogel biti tak, ker smo imeli zunanjo omejitev, da naj
               bi bil vsiljen stres test in asset quality review, ki ni trajal samo neko omejeno
               obdobje, ampak traja dalj časa. Do takrat ni bilo mogoče in še zdaj ni mogoče
               okrepiti sistemskega dela bančnega sistema, da bi se mogoče potem lahko teh dveh bank
               lotili na drug način.</p>
               <p>Na to smo opozarjali že naše sogovornike na začetku. To je pomemben element, ker to
               pomeni, da pregled terjatev ne pomeni samo zamika odprave kreditnega krča, za kar je
               predpogoj prenos slabih terjatev ven, ampak da je v tem času tudi povečano tveganje
               finančne nestabilnosti zaradi tega, ker je to pomenilo, da mora biti način, kako bomo
               ti dve banki umaknili s trga, operativno brez napake. Ne smemo si privoščiti nobenega
               spodrsljaja, nobene pomanjkljivosti, in smo se zelo potrudili v tej smeri. Naše
               največje tveganje, ko smo to pripravljali, je bilo, ali bo kakšna govorica ušla,
               preden smo sigurni, da lahko damo garancijo. Mislim, da nam je to kar dobro uspelo.
               Žal konec koncev umikanje ene banke iz sistema ni prijetna naloga, je pa neka, ki jo
               dobiš v svojem portfelju, ki jo je treba narediti, in ko jo poskušaš delati, jo
               poskušaš narediti čim bolj profesionalno. Mislim, da je bila odločitev, ki smo jo
               sprejeli, pravilna. Če bi jo sedaj moral ponovno sprejeti, bi sprejel ravno takšno
               odločitev, in mislim, da je to prava stvar. Konec koncev je nadzorovana likvidacija v
               Evropski uniji standardni postopek, kako se eno banko umakne s trga. V kar nekaj
               državah je bilo kar nekaj bank, ki so bile likvidirane na nadzorovan način, in
               mislim, da v zadnjem času ni bilo nobene, ki bi bila dana v stečaj na nenadzorovan
               način. Tako da mislim, da, kar se tega tiče, v ničemer ne odstopamo, in je zaradi
               tega popolnoma naravno, da smo dobili dovoljenje Evropske komisije, da to lahko
               naredimo in smo to tudi naredili. Najlepša hvala.</p>
            </sp>
            <sp xml:id="SDZ6-Izredna-43-2013-09-20.sp7">

               <speaker>PREDSEDNIK JANKO VEBER:</speaker>

               <p>Hvala tudi ministru.</p>
               <p>Dr. Boštjanu Jazbecu dajem besedo za predstavitev stališča Banke Slovenije.</p>
            </sp>
            <sp xml:id="SDZ6-Izredna-43-2013-09-20.sp8">

               <speaker>DR. BOŠTJAN JAZBEC:</speaker>

               <p>Dober dan, predsednik, poslanke in poslanci!</p>
               <p>Danes sem prvič v tej dvorani – upam, da ne zadnjič –, predvsem z namenom, da bomo
               lahko še kdaj razložili naše ukrepe in predvsem naše korake v smeri večje
               informiranosti in preprečevanja kakršnihkoli špekulacij, ki nastajajo mogoče iz
               nerazumevanja ali nepoznavanja delovanja tako Banke Slovenije kot bančnega sistema.
               Zakaj odločitev o prenehanju delovanja dveh bank in načini, na katere smo to
               naredili? Predvsem zaradi tega, ker sta obe banki zašli v likvidnostne težave, ki so
               se v zadnjih mesecih stopnjevale do te točke, da bi enostavno kakršnokoli prepuščanje
               teh dveh bank na trgu lahko povzročilo veliko večje posledice za celoten bančni
               sistem in predvsem za finančno stabilnost. V mislih smo imeli predvsem tri vidike pri
               odločanju za kontrolirano prenehanje delovanja obeh bank. Ti trije vidiki so bili z
               vidika Banke Slovenije najprej finančna stabilnost in varnost vlog. Drugič je bil
               stroškovni vidik, tretjega vidika, interesnega vidika, pa pri naši odločitvi nismo
               upoštevali zaradi tega, ker je to odločitev in vidik, katerega Banka Slovenije kot
               centralni regulator in nadzornik bančnega sistema ne želi in nikoli ne bo
               upoštevala.</p>
               <p>Zakaj ne stečaj obeh bank? Predvsem zaradi tega, ker bi v stečaju po našem mnenju
               prišlo do prevelike obremenitve za finančno stabilnost v preostanku bančnega
               sektorja, ki danes ni v najboljšem stanju. Veste, da potekajo pregledi kakovosti
               aktive in obremenitveni testi v 10 bankah, zdaj samo v 8 bankah, ki bi nam dali
               natančno oceno o velikosti slabih terjatev v teh bankah in ki nam bi omogočili
               začetek prenosa slabih terjatev na Družbo za upravljanje terjatev bank. Vmes se je
               zaradi razmer v obeh bankah pojavila zahteva za našo reakcijo. Naša reakcija je bila
               predvsem usmerjena v zagotavljanje varnosti varčevalcev v teh dveh bankah. Kot je
               bilo že povedano, so vsi depoziti, vse vloge v obeh bankah skupaj 631 milijonov
               evrov. Samo zajamčenih vlog, vlog zajamčenih varčevalcev, ki v tem primeru
               predstavljajo fizične osebe in male pravne osebe, je približno 400 milijonov. Razlika
               231 milijonov so vloge malih podjetij in predvsem gospodarstva. V obeh bankah je
               skupaj 35 tisoč varčevalcev, ki imajo v povprečju 11 tisoč evrov vlog. Vse vloge nad
               100 tisoč evrov so zanemarljivo majhne in s tega vidika predstavljajo vloge
               gospodarstva, ki bi v primeru stečaja prišlo do velikega likvidnostnega krča.</p>
               <p>Kaj bi se zgodilo – po aktivaciji jamstvene sheme, ki v Sloveniji nima sklada, iz
               katerega bi se lahko črpalo izplačilo zajamčenih vlog do 100 tisoč evrov, bi morale
               vse banke prispevati 400 milijonov evrov za izplačilo zajamčenih vlog, vlog
               zajamčenih varčevalcev. Ker tega denarja danes slovenske banke nimajo, bi država tako
               ali tako morala prispevati 400 milijonov evrov takoj, da bi lahko v 20 delovnih dneh
               izplačala zajamčene vloge do 100 tisoč evrov. Vse vloge nad 100 tisoč evrov – in med
               njimi so tudi vloge občin, predvsem s Primorske in Štajerske, ter vloge države – bi
               bile v primeru stečaja zamrznjene do konca poteka stečaja. Zaradi stečajne zakonodaje
               in predvsem zaradi neučinkovitosti stečajnih postopkov, ki se vlečejo, bi bilo
               verjetno pričakovati izplačilo vseh preostalih vlog oziroma premoženja iz teh bank
               šele v roku enega leta in še to v znesku približno 40 % vseh slabih terjatev oziroma
               vlog v teh bankah. Ne znam si predstavljati, kako bi slovenski bančni sistem
               odreagiral v primeru, da bi moral dodatno zagotoviti 400 milijonov evrov za vloge
               zajamčenih varčevalcev in kaj bi se zgodilo z vsemi malimi podjetniki ter ostalimi
               pravnimi osebami v skupnem znesku 231 milijonov, če se ne bi odločili za kontrolirano
               prenehanje delovanja obeh bank. Rad bi to vedel, preden smo se odločili za
               kontrolirano prenehanje delovanja obeh bank, vendar tega znanja nimam ne jaz ne nihče
               od mojih sodelavcev in verjetno tudi vi ne.</p>
               <p>Kot veste, nihče ni upal niti komentirati, kaj šele predlagati drugačne rešitve čez
               vikend, ko smo morali odločitev sprejeti v petek popoldan. Večina komentatorjev in
               večina kritikov naše odločitve se je pojavila šele v ponedeljek popoldan, ko so
               ugotovili, da ni nobenega pritiska na preostale slovenske banke in da je načeloma
               finančna stabilnost zagotovljena. Ali je v resnici zagotovljena, ne vemo zaradi tega,
               ker smo v tem trenutku še vedno v postopku preverjanja kakovosti aktive in
               obremenitvenih testov. Prvi rezultati bodo znani v oktobru oziroma konec novembra.
               Takrat bi morda ta razprava, ki jo imamo danes, potekala malo drugače zaradi tega,
               ker bomo takrat natančno vedeli, v kakšnem stanju je slovenski bančni sistem. Dokler
               ne vemo, pa je odločitev, ki smo jo sprejeli na Banki Slovenije in jo predlagali
               Ministrstvu za finance, po mojem mnenju edina pravilna, saj omogoča nadaljevanje
               čiščenja bilanc slovenskih bank ter nam daje vsaj malo možnosti, da lahko ponovno
               oživimo gospodarsko rast, ki bo tako ali drugače lahko prispevala k poplačilu vseh
               dolgov, ki jih bomo morali v končni fazi vedno plačati davkoplačevalci. Vsako
               kontrolirano prenehanje delovanja bank in tudi vsak stečaj banke bi v vsakem primeru
               plačali davkoplačevalci.</p>
               <p>Naša odločitev je bila zgolj z vidika, še enkrat, finančne stabilnosti in čim manjših
               stroškov za davkoplačevalce. Vse zahteve za sklic te seje, ki se nanašajo na Banko
               Slovenije, bomo izpolnili, vendar v okviru zakonskih pooblastil, kar pomeni, da
               nekaterih podatkov zaradi spoštovanja Zakona o bančništvu enostavno ne moremo dati.
               Res pa je, da je na vas poslancih, da ta zakon spremenite, če mislite drugače. Vendar
               bo v tem primeru Slovenija edina država, ki bo imela drugačen zakon, ki obravnava
               zaupnost podatkov. Bančništvo in delovanje bank temeljita na zaupnosti podatkov, in v
               tem primeru je centralna banka tista, ki mora ta zakon spoštovati in ga tudi
               nadzirati. Velikokrat kritike na račun Banke Slovenije predvsem z vidika
               neizvrševanja naloge in neizdajanja ukrepov niso upravičene. Zakaj? Od leta 2007 do
               2013 je bilo za obe banki, Factor banko in Probanko, izdanih 62 posebnih ukrepov. V 6
               primerih smo celo morali naznaniti sum kaznivih dejanj organom pregona. Ni na Banki
               Slovenije, da preganja kazniva dejanja, ki se dogajajo v bančništvu. To delo morajo
               opravljati ostali organi. Verjemite mi, da vsakič, ko pride do kakršnegakoli suma
               kaznivega dejanja oziroma kakršnekoli potrebe po reakciji Banke Slovenije, se to
               vedno zgodi.</p>
               <p>Omenjena je bila še državna garancija, ki jo je Vlada v imenu davkoplačevalcev morala
               izdati za to, da lahko izvajamo postopek kontroliranega prenehanja delovanja obeh
               bank. Ta garancija pomeni samo način, na katerega lahko obe banki izplačujeta
               depozite, ki so časovno neusklajeni z vsemi terjatvami, ki izhajajo iz aktive bank.
               Gre za likvidnostno posojilo, ki nam omogoča, da bo vseh 631 milijonov tako
               zajamčenih varčevalcev kot tudi ostalih pravnih oseb in države lahko izplačano na
               način, da ne bo povzročilo še večjih pretresov v slovenskem bančnem in finančnem
               sistemu. Hvala.</p>
            </sp>
            <sp xml:id="SDZ6-Izredna-43-2013-09-20.sp9">

               <speaker>PREDSEDNIK JANKO VEBER:</speaker>

               <p>Hvala tudi guvernerju Banke Slovenije.</p>
               <p>S tem smo se seznanili s predstavitvijo stališča Banke Slovenije. Sledi predstavitev
               stališč poslanskih skupin. Gospod Jerko Čehovin bo predstavil stališče Poslanske
               skupine Pozitivna Slovenija.</p>
            </sp>
            <sp xml:id="SDZ6-Izredna-43-2013-09-20.sp10">

               <speaker>JERKO ČEHOVIN (PS PS):</speaker>

               <p>Hvala, gospod predsednik. Lep pozdrav ministru, guvernerju s sodelavcem! Lep pozdrav
               tudi vsem ostalim! Spoštovani!</p>
               <p>Danes smo se tu zbrali, moram reči, iz meni ne povsem jasnega razloga. Poslanska
               skupina SDS in prvopodpisani gospod Tanko so zahtevali sklic izredne seje z eno točko
               dnevnega reda – s Predlogom priporočila o problematiki reševanja zasebnih bank
               Probanke in Factor banke z denarjem slovenskih državljanov. Začnimo najprej z
               odgovorom na na videz preprosto vprašanje: zakaj? Če pojasnim, čemu samo na videz
               preprosto vprašanje, zakaj. Zakaj, se lahko vprašamo vsaj dvakrat. Zakaj je seja
               sploh sklicana in zakaj reševanje zasebnih bank, če nadaljujem v senzacionalističnem
               žargonu sklicateljev, z denarjem slovenskih državljanov? To vprašanje je aktualno še
               posebej po nastopu obeh mojih predhodnikov. Sklicatelji so v svoji utemeljitvi sklica
               podali kar nekaj pomislekov glede odločitve Vlade in Banke Slovenije. Najmanj, kar
               lahko rečem na to, je: zanimivo. Banka Slovenije, centralna banka Republike
               Slovenije, ter člani njenih organov odločanja so po Zakonu o Banki Slovenije
               neodvisni in niso vezani na sklepe, stališča in navodila državnih ali katerihkoli
               organov, niti se ne smejo obračati nanje po navodila ali usmeritve. Zares zanimivo.
               Nekako ne morem verjeti, da sklicatelji tega ob sklicu izredne seje niso vedeli. To
               je bilo resnično neverjetno.</p>
               <p>Zakaj se toliko posvečam temu vprašanju? Odgovor je čisto preprost in verjamem, da
               tudi razumljiv. Ko pogledamo, kakšna priporočila sklicatelj predlaga Državnemu zboru
               v sprejetje, in ko ugotavljamo, kakšne so pristojnosti Državnega zbora v razmerju do
               Banke Slovenije, se zopet vrnem na uvodoma postavljeno vprašanje, zakaj je danes seja
               sklicana. Mojim pomislekom pritrjuje tudi mnenje Zakonodajno-pravne službe, ki je
               predlagana priporočila zavrnila kot priporočila izven pristojnosti Državnega zbora.
               Ta zavrnitev se je nanašala na kar 4 od 5 priporočil. Zopet, spoštovani prisotni, se
               moram vprašati, zakaj smo danes zbrani na izredni seji Državnega zbora. K temu prvemu
               zakaj se bom še vrnil. Nadaljujmo. Drugi zakaj, ki sem ga izpostavil, je: zakaj
               reševanje zasebnih bank z denarjem slovenskih davkoplačevalcev? Verjetno so želeli
               vprašati, zakaj sta se Banka Slovenije in Vlada odločili za tako imenovano
               nadzorovano likvidacijo oziroma zakaj nista preprosto dopustili stečaja obeh,
               poudarjam, zasebnih bank, saj to možnost dopušča tudi Zakon o bančništvu.</p>
               <p>Spoštovani, oprostite, vendar moram reči: saj ni res, pa žal je. Mimogrede, v Evropi
               so morali v zadnjih 5 letih dokapitalizirati banke v vseh državah, tudi v Nemčiji, na
               katero se tako radi sklicujemo. Vemo, da so bile dokapitalizacije tudi čisto zasebnih
               bank izvedene z davkoplačevalskim denarjem. Zakaj zasebnih bank? Preprosto, ker ima v
               Sloveniji v sistemskih bankah in večjih bankah večinske deleže država, v tujini je pa
               ta delež mnogo nižji. Naj opomnim tudi, da morajo v skladu z novimi pravili Evropske
               komisije o državnih pomočeh države članice spodbujati izstop neuspešnih bank iz trga.
               To pomeni, da morajo, ko banka oziroma njeni lastniki ne morejo ali niso sposobni
               vzpostaviti dolgoročnega uspešnega poslovanja, države članice izvesti postopek
               izstopa. Ta postopek mora biti voden tako, da se ohrani finančna stabilnost celotnega
               sistema. Kdo je za finančno stabilnost odgovoren? Banka Slovenije, spoštovani zbrani.
               Banka Slovenije je tista, ki nosi odgovornost zagotavljanja finančne stabilnosti.</p>
               <p>Kot nosilec zagotavljanja finančne stabilnosti je Banka Slovenije tehtala dve
               možnosti, ki sta se ponujali v primeru obeh bank. Tehtala je odločitev, ali dopustiti
               stečaj in s tem povzročiti veliko negotovost v celotnem finančnem sistemu, tudi
               izgube, ki bi jih morali poravnati slovenski državljani. Izplačale bi se le zajamčene
               vloge v višini do 100 tisoč evrov, pa še to nekje v 20 dneh. Gospodarski zasebni
               subjekti in tudi javni subjekti bi bili prisiljeni čakati na povrnitev svojih
               sredstev po zaključku stečajnega postopka. Govorimo lahko že o nekaj letih. Komitenti
               bi morali svoje obveznosti poravnati takoj. To pomeni, da bi posojila morali vrniti
               takoj, ne glede na ročnost le-teh. Mimogrede, to bi med drugim uničilo Smučarsko
               zvezo Slovenije, ki bi takoj morala vrniti skoraj milijonsko posojilo v eni od
               zadevnih bank. Na drugi strani – tehtanje glede odločitve o nadzorovani likvidaciji,
               v kateri bi navadni upniki prosto razpolagali s svojimi sredstvi, vloge fizičnih oseb
               bi bile varne, in to ne glede na njihovo višino, posojila bankam bi se vračala po
               nespremenjenih pogojih, država pa bi za to jamčila z izdanimi poroštvi Republike
               Slovenije za obveznosti iz naslova črpanja neposrednega posojila v skrajni sili.</p>
               <p>Ne vem, ali je tukaj sploh treba kaj dodati. Mogoče le to, da bi zaradi prepletenosti
               obeh bank z drugimi finančnimi institucijami v Sloveniji s stečajem le-te okužili.
               Simptomi okužbe bi bili znižanje plačilne sposobnosti in ravni kapitala na celotnem
               ozemlju Republike Slovenije. S stečajem bi prenehale tudi aktivnosti, kot so na
               primer plačilne storitve, kar bi za slovensko gospodarstvo pomenilo, in v to sem
               prepričan, usodno obremenitev. Okužba bi povzročila tudi, da bi varčevalci začeli v
               strahu dvigati svoje vloge, kar bi vodilo v zlom celotnega finančnega sistema. Uvedba
               stečaja bi pomembno povečala nezaupanje v slovenske banke, kakršnikoli problemi pri
               izplačilu teh sredstev, ki nastanejo že zaradi reklamacijskih postopkov, bi
               nezaupanje v druge slovenske banke še povečali, s tem pa tudi nenadzorovan odliv
               depozitov v tujino. Na to bom dodal le, da reakcije vlagateljev oziroma neodzivnost
               vlagateljev v smislu odliva vlog v vseh ostalih bankah potrjuje strinjanje z načinom
               izvedenega reševanja obeh bank. To je tudi najboljši odgovor vsem tistim, predvsem pa
               sklicateljem današnje izredne seje, na to, zakaj Banka Slovenije in Vlada Republike
               Slovenije nista dovolili stečaja, zakaj nista dovolili izgube nepredstavljivega
               števila delovnih mest, zakaj nista dovolili zloma bančnega sistema, zakaj nista
               dovolili pritiska na javne finance, slovenske davkoplačevalce v obliki velikega
               števila novih nadomestil za brezposelne, socialne pomoči itd.</p>
               <p>Ponovno se bom vrnil k na videz preprostemu, zakaj. Zakaj je danes sklicana ta
               izredna seja? Naivno bi človek verjel, da zato, da se Državnemu zboru predstavijo
               ukrepi, ki so jih, to posebej poudarjam, prvič soglasno, z roko v roki dosegli Vlada,
               Ministrstvo za finance in Banka Slovenije. Prvič smo bili priča usklajenemu delovanju
               najvišje izvršilne veje oblasti, predsednice Vlade mag. Alenke Bratušek, ministra za
               finance dr. Uroša Čuferja in samostojnega regulatorja ter nadzornika, guvernerja
               Banke Slovenije dr. Boštjana Jazbeca. Prvič smo priča tovrstnemu sodelovanju dveh
               samostojnih organov. Zakaj moje naivno pričakovanje? Ker temu žal preprosto ni tako.
               Nekateri med nami preprosto ne zmorete ali ne znate razumeti, da se odločitve lahko
               sprejmejo tudi v soglasju in sodelovanju.</p>
               <p>Ko prebiram sklepe priporočila, ki jih je sklicatelj predložil, si ne morem kaj, da
               se ne bi vprašal, kje živim. Ali nimamo v ustavi zapisane delitve oblasti na
               zakonodajno – to smo mi –, na izvršilno – to so Vlada in organi pregona – ter na
               sodno oblast? Priporočila, ki nam jih je predložil sklicatelj v odločanje, tega ne
               izkazujejo. Še več, v svoji razpravi na delovnem telesu je eden od podpisanih
               poslancev zahteval, ponavljam, zahteval, da se najdejo pravne podlage oziroma če jih
               ni moč najti, naj se jih pa ustvari. Vendar je ta poslanec zahteval, da se razkrijejo
               osebni podatki, zahteval, da se krši kar nekaj predpisov iz zakonov, najmanj pa dva –
               zakon, ki ureja bančne tajnosti in zakon, ki ureja varovanje osebnih podatkov.
               Ponovno ne bom omenjal ustave, kjer je v 3. členu opredeljena delitev oblasti, in ne
               bom ponovno omenjal Zakona o Banki Slovenije, kjer je v 26. členu opredeljeno
               razmerje Banke Slovenije do Državnega zbora. Poslanci Državnega zbora, predstavniki
               najvišje zakonodajne veje oblasti, nikakor ne moremo zahtevati od Banke Slovenije, da
               zavestno krši zakone, ki smo jih samo v opomin sprejemali v tej hiši. Še več,
               predstavniki zakonodajne oblasti od Banke Slovenije ne moremo zahtevati nič več kot
               to, da nam poroča o svojem delu v obsegu svojih pristojnosti. Pika.</p>
               <p>V Poslanski skupini Pozitivna Slovenija se ne bomo posluževali manir, ki spominjajo
               na totalitarne sisteme, na primer na severnokorejski sistem, kjer sta vsa oblast in
               moč zbrani v enem organu ali človeku, ki ima moč, da nekoga preganja, obtožuje in
               tudi obsodi. Na taka pravila ne bomo pristali in ne pristajamo. Zakaj ne pristajamo
               na igro, ki nam jo vsiljujejo sklicatelji? Preprosto, ker verjamemo v pravno državo,
               verjamemo v neodvisnost organov in institucij, ker verjamemo v nedolžnost, dokler ni
               dokazano nasprotno. Preprosto verjamemo v demokracijo in demokratičnost. Verjamemo,
               da bo izredna uprava v obeh bankah, ki ima, mimogrede, 45 dni časa, da predstavi
               nadaljnje ukrepe, v sodelovanju s pristojnimi organi pregona ukrepala v vseh zaznanih
               nepravilnostih. To, spoštovani, verjamemo, ne da bi zahtevali, da se krši zakonodaja,
               ne da bi presegali pooblastila, ki jih kot zakonodajalec imamo.</p>
               <p>Spoštovani, mislim, da sem dovolj razumljivo predstavil, čemu sem uvodoma postavil
               navidezno preprosto vprašanje, zakaj. V predstavitvi stališča Poslanske skupine
               Pozitivna Slovenija bom izkoristil priložnost, da se zahvalim predsednici Vlade gospe
               Bratušek, ministru za finance gospodu Čuferju, guvernerju Banke Slovenije gospodu
               Jazbecu in celotni Vladi, da so v teh težkih, občutljivih in negotovih časih zmogli
               dovolj poguma in strokovnega znanja in sprejeli najboljšo možno rešitev v danih
               razmerah. Za takšen korak so dobili tudi pohvalo evropskih oblasti. Čestitam pa jim
               tudi, da so ukrepe do konca ohranili v tajnosti in s tem preprečili morebitno paniko
               po ciprskem scenariju. Hvala!</p>
               <p>Spoštovani, v Poslanski skupini Pozitivna Slovenija predloge popravljenih sklepov
               podpiramo. Še enkrat hvala.</p>
            </sp>
            <sp xml:id="SDZ6-Izredna-43-2013-09-20.sp11">

               <speaker>PREDSEDNIK JANKO VEBER:</speaker>

               <p>Hvala gospodu Jerku Čehovinu.</p>
               <p>Kolegice poslanke in kolege poslance prosim, da prisluhnete stališčem poslanskih
               skupin brez komentarjev, kajti razprave bodo mogoče v nadaljevanju. Sedaj ima besedo
               mag. Marko Pogačnik, in sicer bo predstavil stališče Poslanske skupine Slovenske
               demokratske stranke.</p>
            </sp>
            <sp xml:id="SDZ6-Izredna-43-2013-09-20.sp12">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo. Spoštovani minister, spoštovani
               guverner, kolegice in kolegi!</p>
               <p>Bančni sistem v Sloveniji je v krizi že od leta 2009, in stranka SDS je bila med
               prvimi, ki je začela opozarjati, da je treba bančni sistem sanirati, kajti v
               nasprotnem primeru se bo kriza samo poglabljala in zagon gospodarstva ne bo mogoč.
               Kriza bančnega sistema se je pod vladavino Pahorjeve vlade samo še poglabljala. Danes
               slovenska podjetja plačujejo bistveno višje obresti kot konkurenčna podjetja v tujini
               oziroma do kreditov sploh ne morejo priti. Največji sistemski banki, NLB, so bile od
               leta 2009 bonitetne ocene znižane za 8-krat. Zelo jasno sliko, v kakšnem stanju je
               slovensko bančništvo, je dala bonitetna ocena Standard &amp; Poor's, ki je pred dnevi
               zapisala, da je slovenski bančni sistem v podobno slabem položaju kot tisti v
               Kazahstanu. Kdo je za vse to odgovoren? To zanima predvsem stranko SDS in
               predvidevam, da tudi davkoplačevalce.</p>
               <p>Sedanji predsednik republike Borut Pahor je pred slabim letom dni priznal, da so v
               času njegove vlade problem bank podcenjevali in da je bila postavljena napačna
               diagnoza. Glede na stanje treh sistemskih bank, Nove Ljubljanske banke, Nove Kreditne
               banke Maribor, Abanke, ter likvidacije dveh zasebnih bank, Factor banke in Probanke,
               bi lahko prišli do zaključka, da so slovenske banke v bistvu neke vrste samopostrežna
               trgovina, v katero so nekateri izbranci vstopali in izstopali mimo blagajne. Nihče
               jih ni vprašal, zakaj vstopajo mimo blagajn in dobivajo blago po zelo diskontirani
               ceni ali praktično zastonj. Račun za izbrance bomo plačali davkoplačevalci. Banka
               Slovenije kot regulator na tem področju ni zaznala nič. Ni speljala nobenih sanacij,
               ni sprejela nobenih ukrepov in nobenih ugotovitev na tem področju. Vsaj ne, da bi
               bila javnost kadarkoli s tem seznanjena. Še pred meseci je guverner Marko Kranjec
               zagotavljal, da je bančni sistem stabilen.</p>
               <p>Zanimivo je, da Komisija za preprečevanje korupcije do danes kljub številnim v nebo
               vpijajočim nepravilnostim, ki gredo v stotine, milijone ali celo milijarde evrov, ni
               ugotovila nobene korupcije v bančnem sistemu, še manj, da bi podala kakršnekoli
               ugotovitve s konkretnimi imeni. Prva, ki se je začela resno ukvarjati s sanacijo
               bančnega sistema, je bila vlada Janeza Janše, ki je pripravila tako imenovani zakon o
               slabi banki, ki pa mu je takratna opozicija, Pozitivna Slovenija in Socialni
               demokrati, močno nasprotovala, vložila podpise za referendum, kljub temu, da sta bili
               stranki Pozitivna Slovenija in SD povabljeni k sodelovanju pri pripravi zakona. Strah
               pred razkritji bančnih nepravilnosti je bil tako velik, da je morala vlada Janeza
               Janše pasti. V petek, 6. septembra, v večernih urah sta guverner Banke Slovenije dr.
               Boštjan Jazbec in minister za finance dr. Uroš Čufer objavila, da sta se Banka
               Slovenije in Ministrstvo za finance odločila za likvidacijo dveh zasebnih bank,
               Factor banke in Probanke. Glavno vprašanje, ki se nam zastavlja, je, zakaj sta se
               Ministrstvo za finance in Banka Slovenije odločila za takšne ukrepe. Pojasnila so
               bila skopa in, kot se je v nadaljnjih razpravah ugotovilo, v nekaterih primerih celo
               zavajajoča.</p>
               <p>V stranki SDS ocenjujemo, da je nedopustno, da bomo davkoplačevalci sanirali
               obveznosti zasebnih bank, medtem ko uprava, nadzorniki in deponenti z nad 100 tisoč
               evri Probanke in Factor banke očitno ne bodo nosili nobene odgovornosti za nastalo
               situacijo. Zastavlja se vprašanje, zakaj se ni počakalo, da se končajo stres testi
               bank, in zakaj se ni počakalo z rokom, ki je bil predviden za dokapitalizacijo obeh
               bank v likvidaciji. Zastavlja se vprašanje, ali bo model, ki je bil izbran za
               reševanje dveh zasebnih bank, uporabljen za reševanje celotnega bančnega sistema,
               tudi treh največjih sistemskih bank, Nove Ljubljanske banke, Nove Kreditne banke
               Maribor in Abanke. Kdo bo nosil odgovornost za nastali položaj? V kakšni meri bi
               Banka Slovenije kot regulator lahko ravnala drugače v preteklosti in kakšna je
               odgovornost Banke Slovenije za nastali položaj? Zaskrbljujoče so besede sedanjega
               guvernerja Banke Slovenije gospoda dr. Jazbeca, ki je na odboru za finance poudaril,
               da je stanje, kakršno je, posledica tega, da se v preteklosti ni ukrepalo.</p>
               <p>Država je dala bankam za milijardo in 30 milijonov evrov poroštev. Končni strošek za
               davkoplačevalce in izdanih poroštev bo po prvih ocenah finančnega ministrstva 400
               milijonov evrov, a morda tudi višji, saj ga bo v celoti pokazala šele likvidacija. A
               dejstvo je, da bodo vsi navadni upniki Factor banke in Probanke dobili depozite
               izplačane v celoti ne glede na to, ali so fizične ali pravne osebe, lastniki ali
               člani nekdanjih in zdajšnjih uprav bank ali nadzorniki, ki svojega dela očitno niso
               opravili. Problem, ki ga vidimo v stranki SDS, je v celotnem poplačilu vseh upnikov,
               tudi odgovornih za propad bank. Ministrstvo za finance in Banka Slovenije sta z
               reševanjem dveh malih bank na ramenih davkoplačevalcev potepala glavno idejo evropske
               bančne unije, ki predvideva, da naj propadajoče banke kot prvi rešujejo delničarji,
               lastniki različnih obveznic in imetniki depozitov nad 100 tisoč evrov. Pri tem je
               ključno, da je država za dve zasebni banki, ki imata skupaj 4-odstotni tržni delež,
               izdala za dobro milijardo evrov garancij.</p>
               <p>V SDS ocenjujemo, da porabljen davkoplačevalski denar ne bo oživil bančnega sistema
               ali ga naredil delujočega, saj ostaja nerešena glavna težava – sanacija nedelujočih
               bank, NLB, NKBM in Abanke. Če bi enak pristop k reševanju uvedli še za preostale
               banke, bi država za sanacijo potrebovala najmanj 14 milijard evrov. 14 milijard
               evrov! Država se je odločila, da bo z likvidacijo dveh zasebnih bank reševala
               predvsem varčevalce in podjetja, ki imajo v obeh bankah vloge nad 100 tisoč evrov.
               Zaščiteni in poplačani bodo tudi vsi lastniki navadnih obveznic – tisti, ki so od
               obeh bank v preteklosti kupovali njune obveznice, da bi zagotovili njuno likvidnost.
               To so bila predvsem podjetja, ki so bila lastniško povezana z bankama. Menedžerji ACH
               in največji lastniki Factor banke so si v preteklosti izplačali za več kot 30
               milijonov evrov dividend, denarja za reševanje banke pa zdaj niso našli.</p>
               <p>Slovenska demokratska stranka pričakuje od Vlade Republike Slovenije, od Banke
               Slovenije in od Ministrstva za finance, da bo razkrit seznam oseb, ki imajo depozite
               višje od 100 tisoč evrov. V Slovenski demokratski stranki pričakujemo, da bodo Vlada
               Republike Slovenije, Ministrstvo za finance in Banka Slovenije razkrili seznam oseb,
               ki so si v obdobju zadnjega leta iz teh bank izplačali več kot 100 tisoč evrov
               denarja. Banka Slovenije se je vedno sklicevala na tajnost bančnih podatkov. Res je,
               vendar v sedanji situaciji je zadeva drugačna. Banki sta likvidirani in zasebne banke
               bomo reševali davkoplačevalci. Pošteno do davkoplačevalcev bi bilo, da vemo, koga
               bomo reševali. Podatki naj se razkrijejo. Prej je bilo omenjeno, da sta tudi Nemčija
               in Amerika reševali banke z davkoplačevalskim denarjem. Tudi to je res, vendar je v
               roku pol leta do enega leta država dobila denar nazaj skupaj z obrestmi. V Sloveniji
               se to ni naredilo, in verjamem, da se tudi v tem primeru to ne bo naredilo. V SDS se
               sprašujemo, zakaj Ministrstvo za finance in Banka Slovenije nista naredila izračunov
               ostalih načinov reševanja teh bank. Dejstvo je, da je dala država 1,3 milijarde evrov
               poroštev zasebnim bankam. O težavah obeh bank so mediji poročali že vsaj leto dni. V
               letnih poročilih so banki prižgali rdečo luč tudi revizorji. S tem ocenjujemo, da
               Banka Slovenije ni naredila dovolj in da prevzema največjo odgovornost za to.
               Računovodsko poročilo Probanke, 26. april – Deloitte je pripravil, za Probanko piše:
               <q>"Kapitalsko tveganje, ponavljajoča se izguba iz poslovanja in nezadostnost delniškega
               kapitala povzročata precejšen dvom o sposobnosti skupine, da nadaljuje kot delujoče
               podjetje."</q> 26. april 2013! Revizijsko poročilo za Factor banko, ki ga je izdelala
               revizijska hiša PWC: <q>"Finančni položaj skupine ter nenačrtovane dejavnosti za
               vzdrževanje kapitalske ustreznosti in likvidnosti skupine – te okoliščine
               predstavljajo, nakazujejo, da obstaja pomembna negotovost, ki bi lahko vzbudila
               bistven dvom o sposobnosti skupine, da nadaljuje kot nedelujoče podjetje."</q> 25.
               april.</p>
               <p>Zakaj Banka Slovenije ni odreagirala takrat? Bi, če bi odreagirala takrat, bila
               potrebna garancija več kot eno milijardo? Mogoče bi bilo manj, kajti ljudem ne bi
               uspelo denarja izčrpati iz banke. Zelo zanimivo je, ko pogledamo strukturo nadzornega
               sveta v Probanki. Veri Mihatovič je po medijih leta 2012 Narodna banka Srbije
               prepovedala doživljenjsko delo v vseh bankah zaradi malverzacij v Agrobanki. Ali je
               bila Banka Slovenije o tem seznanjena? Zakaj Banka Slovenije v teh zadevah ni
               ukrepala? Vera Mihatovič je 29. avgusta postala predsednica nadzornega sveta Factor
               banke. Še bolj zaskrbljujoče pa je, da je taista Vera Mihatovič danes tudi članica
               nadzornega sveta prve pokojninske družbe A. Član nadzornega sveta te družbe je tudi
               zadnji predsednik uprave Factor banke Ciril. Ali se s tem sprašujemo, da lahko čez
               par dni v medije zabeležimo, da bo šla še ena pokojninska družba v likvidacijo in da
               bomo tudi to plačali davkoplačevalci? To so vprašanja, ki jih je treba razčistiti, da
               se prevzame odgovornost. Kdo je odgovoren? Ocenjujemo, da Banka Slovenije v zadnjem
               obdobju ni izpolnila nalog, za katere ima pristojnosti, ki bi jih morala imeti po
               Zakonu o bančništvu in po Zakonu o Banki Slovenije.</p>
               <p>V SDS smo zaskrbljeni, ker je iz podatkov razvidno, da sta ti dve banki posedovali
               depozite povezanih družb države, občin za več kot 650 milijonov evrov. Leta 2010 je
               država dala Factor banki državno poroštvo za 100-milijonsko obveznico, kar je 44 %
               vseh vlog in posojil bank, danih Probanki, pomeni državne razvojne SID banke. Bo kdo
               od pristojnih za denar države, ki je ujet v propadlih bankah, odgovarjal za tvegane
               poteze in bil razkrit? Verjetno ne. Ker bosta šli banki v nadzorovano likvidacijo, bo
               ostalo veliko skritega. Pojasnila Ministrstva za finance in Banke Slovenije so bila
               skopa in v nekaterih razpravah, ki so se pokazale, tudi zavajajoča. V vseh medijih so
               pisali, da je Evropska komisija dala soglasje k takšnemu načinu. Evropska komisija je
               dala začasno soglasje. Zakaj ni bilo predstavljeno medijem, da je Evropska komisija
               dala začasno soglasje in da mora izredna uprava v 45 dneh pripraviti likvidacijski
               načrt in bo Evropska komisija ponovno o tem odločala? Kaj se naredi, če Evropska
               komisija ne da ponovno zelene luči?</p>
               <p>Bilo je konkretno vprašanje, zakaj se država ni odločila, da bi bila cenejša
               varianta, da ti dve banki dokapitalizira. Odgovor je bil jasen: obstajalo bi zelo
               malo verjetnosti oziroma nič, da bi Evropski komisiji dokazali, da bi banki še lahko
               nadaljevali svoje poslovanje. To so vsi podatki, ki razkažejo, da nekdo ni odreagiral
               v pravem času in da je Banka Slovenije kot regulator tukaj ponovno zatajila. Zanimivo
               vprašanje – ali po <q>"prijateljih v stečaju"</q> imamo sedaj še <q>"prijatelje v bankah"</q>.
               Zakaj je bil kot član izredne uprave, tudi s soglasjem Banke Slovenije, imenovan
               Matevž Slapničar, prvi nadzornik Merkurja in hkrati član izredne uprave Faktor banke?
               Merkur vodi Blaž Pesjak, sin Borisa Pesjaka, ustanovitelja in nekdanjega prvega
               človeka Factor banke. Konflikt interesov – to so nekako priznali tudi člani Banke
               Slovenije na zadnjem odboru.</p>
               <p>V stranki SDS se upravičeno sprašujemo, ali je to res pravi način reševanja bank, ali
               moramo res davkoplačevalci reševati zasebne vlagatelje in ali ni likvidacija bank
               zgolj orodje, da se ne bo ugotovila odgovornost in da bodo vse nepravilnosti, kot do
               sedaj, ostale krite. Ne, stranka SDS bo šla tukaj do konca, in borili se bomo za to,
               da se tukaj razkrijejo vse zadeve in da ljudje, ki so za to odgovorni, sprejmejo
               odgovornost – tisti, ki so te dve banki upravljali, predvsem pa regulator, Banka
               Slovenije. Hvala.</p>
            </sp>
            <sp xml:id="SDZ6-Izredna-43-2013-09-20.sp13">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Matevž Frangež bo predstavil stališče Poslanske skupine Socialnih demokratov.
            </p>
            </sp>
            <sp xml:id="SDZ6-Izredna-43-2013-09-20.sp14">

               <speaker>MATEVŽ FRANGEŽ (PS SD):</speaker>

               <p>Resno računam na ponovitev po moji razpravi. Spoštovane in spoštovani, spoštovani
               gospod guverner, spoštovani gospod minister! <stage>/ oglašanje iz dvorane/</stage></p>
            </sp>
            <sp xml:id="SDZ6-Izredna-43-2013-09-20.sp15">

               <speaker>PREDSEDNIK JANKO VEBER:</speaker>

               <p>Prosim vas za mir v dvorani!</p>
               <p>Gospod Frangež, imate besedo.</p>
            </sp>
            <sp xml:id="SDZ6-Izredna-43-2013-09-20.sp16">

               <speaker>MATEVŽ FRANGEŽ (PS SD):</speaker>

               <p>Hvala lepa, spoštovani gospod predsednik.</p>
               <p>15. september 2008. Na ta dan je ameriška investicijska banka Lehman Brothers
               razglasila bankrot in vložila stečaj. Ta banka je bila v relativnem smislu za
               ameriški finančni sistem približno enako usodna in velika kot obe zasebni banki, o
               katerih govorimo danes na tej seji, z relativno težo med 4 in 5 %. Ker ameriške
               finančne oblasti v mesecih pred tem niso ustrezno reagirale, je ta banka šla v stečaj
               in se je zgodil izjemen spillover efekt, ko je zaradi nestabilnosti in stečaja ene
               banke prišlo ne samo do sesutja ameriškega, pač pa globalnega finančnega reda. Prva
               teza, ki jo je zato treba ob robu današnje seje poudariti, je, da slovenske finančne
               oblasti v septembru 2013 niso ponavljale napake ameriških monetarnih oblasti v letu
               2008.</p>
               <p>Glede na to, da je bilo v javnosti prisotnih kar nekaj špekulacij o grozečem stečaju
               in zlomu obeh omenjenih bank, je prav, da je Banka Slovenije skupaj z Ministrstvom za
               finance ravnala preventivno in da je v situaciji, ko je slaba likvidnost obeh bank
               ogrožala njuno solventnost, reagirala na način, da se je odločila za nadzorovano
               likvidacijo z aktivacijo ukrepov po zakonu o ukrepih za krepitev stabilnosti bank –
               po zakonu, ki ga je v Državni zbor predlagala Janševa vlada in ki ga je v Državnem
               zboru izglasovala koalicija na čelu s Slovensko demokratsko stranko. Prav ta zakon
               omogoča aktivacijo poroštva za posojilo v skrajni sili, o katerem govorimo danes.
               Jedro današnje razprave je vprašanje, ali je nadzorovana likvidacija, za katero se je
               odločila Banka Slovenije, k čemur je dala soglasje tudi Vlada Republike Slovenije in
               k čemur so dale začasno soglasje tudi evropske oblasti – ali bi bil boljši scenarij
               stečaj. V uvodu omenjena izkušnja iz ameriške investicijske banke Lehman Brothers že
               sama po sebi navaja k odgovoru.</p>
               <p>Hkrati je treba opozoriti, da bi stečaj še posebej glede na prakso insolvenčnih
               postopkov v Sloveniji pomenil dolgotrajen in negotov postopek, v katerem bi tudi
               gospodarstvo s svojim deležem depozitov v obeh bankah utrpelo silovite posledice
               stečaja z – če pogledamo doslej veljavno statistiko – zgolj četrtinskim poplačilom
               svojih depozitov. To pomeni, da bi se samo v gospodarstvu učinek neukrepanja prelil v
               poglabljanje insolventnosti slovenskih podjetij in zelo verjetno tudi poglabljanje
               brezposelnosti – novi stečaji in novi brezposelni ljudje. Stečaj bank bi za
               posojilojemalce, v večini za podjetja, pomenil, da bi morala ta podjetja takoj vrniti
               kredite. To pa bi pomenilo, da bi stečaj bank povzročil tudi stečaj podjetij s temi
               obveznostmi. Za deponente to pomeni, da bi se njihovi depoziti znašli v stečajni
               masi, kjer lahko iz izkušenj ocenimo, da bi bilo povrnjenih le 25 % terjatev v
               stečajni masi. To ne velja za depozite do 100 tisoč evrov, temveč za depozite nad tem
               zneskom.</p>
               <p>Tudi zato ne preseneča, da se je Banka Slovenije odločila za scenarij zavarovanja
               tudi depozitov nad zneskom, za katere sicer jamči država na podlagi Zakona o
               bančništvu. S pravočasno, profesionalno in za slovenske razmere zelo neobičajno,
               diskretno akcijo sta Banka Slovenije in Vlada Republike Slovenije preprečili razrast
               panike v slovenskem bančnem sistemu, panično dvigovanje depozitov, ki ne bi bilo
               omejeno zgolj na omenjeni banki, temveč zelo verjetno na celoten bančni sistem. Če
               razumemo, da je prav zaupanje v sistem in zaupanje v bančne institucije ter tudi
               posamično banko ključen motor, ki poganja življenje ne samo bančništva, ampak preko
               bančništva kot infrastrukture, ki zagotavlja krvni obtok in kri slovenske družbe kot
               celote, tudi za Slovenijo in vse njene ljudi. Socialni demokrati zato podpiramo
               pravočasno ravnanje s strani Banke Slovenije z vzpostavitvijo izredne uprave, ki bo v
               roku nekaj let postopoma in nadzorovano izpeljala likvidacijo bank z njuno
               odstranitvijo in prenehanjem na bančnem trgu. Prepričani smo, da je ta ukrep
               prispeval k okrepitvi stabilnosti bančnega sistema.</p>
               <p>Ostale banke v bančnem sistemu nimajo težav s solventnostjo in jih ne bo treba
               reševati na ta način. Država se je v preteklosti z več ukrepi odločila, da reagira z
               zagotavljanjem ustrezne kapitalske ustreznosti tudi v največjih državnih bankah. Če
               primerjamo kapitalsko ustreznost teh bank in kapitalsko ustreznost Nove Ljubljanske
               banke ali Nove Kreditne banke Maribor, vidimo, da med temi ravnmi obstaja velikanska
               razlika. Po našem prepričanju bi za državljanke in državljane, za davkoplačevalce v
               tej državi bil najdražji stečaj zaradi vseh naštetih in omenjenih problemov. Ne samo
               zaradi izgube depozitov države in državnih podjetij v teh bankah, pač pa tudi zaradi
               učinka prelitja problema iz teh bank v slovenski bančni sistem kot celoto in v
               gospodarstvo. Vendarle pa je treba nekaj povedati tudi o političnem kontekstu te
               teme. Preseneča, da Slovenska demokratska stranka z neodgovornim ravnanjem, z
               vnašanjem panike, ki je že bila preprečena, grozi temu bančnemu sistemu. To čudi še
               posebej zato, ker so bili v tem primeru aktivirani mehanizmi, ki jih je predvidel
               zakon, ki ga je predlagala prejšnja vlada in ki ga je v Državnem zboru sprejela
               prejšnja vladajoča večina.</p>
               <p>Socialni demokrati smo na problem prezadolženosti slovenskega gospodarstva in na
               problem bančnega krča opozarjali, odkar se je pojavila svetovna gospodarska in
               finančna kriza, vse od časa, ko je Slovenska demokratska stranka še vedno trdila, da
               v Sloveniji problem ne obstaja in da bo Slovenijo kriza le oplazila. Pomembno je
               vedeti, kje je odgovornost za to, da je bila Slovenija ob nastopu krize tako ranljiva
               in da vse do danes velja za eno izmed držav, ki jo je kriza najbolj prizadela. Treba
               se je ozreti po vzrokih, tudi po odgovornosti Banke Slovenije, tedaj, ko je slovenski
               bančni sistem očitno s podeljevanjem kreditov odšel daleč od zdravega razmerja med
               zbranimi depoziti in danimi krediti. Ne pozabimo pa, da se je treba v iskanju
               odgovornosti ozreti tudi po voditeljih ekonomske politike v državi v času, ko je ta
               problem najizraziteje nastal! Splošno znano dejstvo je, da je to obdobje 2004–2008,
               čas prve Janševe vlade, ko je tudi vlada z različnimi ukrepi, denimo z odločitvami,
               ki so vezane na dokončanje avtocestnega križa, izrazito prispevala k pregrevanju
               gospodarstva in s tem tudi k zlomu gradbeništva.</p>
               <p>Če pogledamo, kolikšen delež gradbenih kreditov je v tako imenovanih non-performing
               loans, na nasedlih naložbah, vidimo, da je to eden od ključnih problemov. Drugi
               ključen problem je problem, ki mu danes popularno rečemo tajkunizacija in ki je bil
               več kot očitno izpeljan z mentorstvom takratnih oblasti. Nekateri od ključnih
               sestankov v liniji teh odločitev so bili izpeljani, kot je javnosti dobro znano, tudi
               v premierjevi pisarni. Ne glede na to, da je treba poiskati odgovornost pri
               voditeljih monetarne in ekonomske politike, je treba odgovornost razčistiti tudi
               znotraj bančnih institucij in bank samih. Opozarjamo pa, da morajo tukaj ključno
               vlogo prevzeti tisti, ki so te banke vodili. Bojimo se, da bo vzdušje iskanja krivca
               povzročilo tudi iskanje grešnega kozla. V slovenskih bankah, še posebej v največjih
               državnih bankah, smo že soočeni s tem, da je strah med zaposlenimi uničil še tisto
               malo poslovne kulture, ki je v teh bankah obstajala, in povzročil krč pri sprejemanju
               odločitev, ki jih gospodarstvo potrebuje. Socialni demokrati želimo prispevati k
               rasti zaupanja, k okrepitvi stabilnosti. Stabilnost bančnega sistema in zaupanje
               ljudi vanj imata pri tem eno od ključnih vlog. Socialni demokrati želimo zato
               zagotoviti, da ta vlada v tem polju sprejema ukrepe, ki to stabilnost krepijo.</p>
               <p>Zgrešene in napačne so napovedi o tem, koliko bo nadzorovana likvidacija obeh
               omenjenih bank pomenila škode za davkoplačevalce. To bomo videli šele tedaj, ko bodo
               izredne uprave opravile svojo nalogo. Iz ocen, ki jih je pred tedni predstavil
               minister za finance, izhaja, da bo obseg teh sredstev v najslabšem primeru, tudi če
               ne bi ustrezno monetizirali premoženja obeh bank, manjši, kot bi bil učinek
               neposredno za državo v primeru stečaja. Zato želimo prispevati k pomiritvi in vliti
               zaupanje ne samo v ta bančni sistem, pač pa tudi v to, da so oblasti na čelu z Banko
               Slovenije in Ministrstvom za finance v danih razmerah ravnale odgovorno in vestno. V
               situaciji, ko se napoveduje interpelacija zoper ministra za finance zaradi dejstva,
               da je bil eden izmed nas, poslanec Državnega zbora, razrešen s funkcije, ki po našem
               trdnem prepričanju predstavlja konflikt interesov, ne glede na to, da je zakon o
               ukrepih za krepitev stabilnosti bank ta konflikt interesov očitno premišljeno in
               vnaprej izločil. Po našem prepričanju ta konflikt obstaja zaradi nesporne in jasne
               določbe Zakona o integriteti in preprečevanju korupcije, ...</p>
            </sp>
            <sp xml:id="SDZ6-Izredna-43-2013-09-20.sp17">

               <speaker>PREDSEDNIK JANKO VEBER:</speaker>

               <p>Gospod Frangež, dovolite, da vas spomnim, da bomo najbrž o tem govorili na
               interpelaciji, tako da ostanite pri današnji temi.</p>
            </sp>
            <sp xml:id="SDZ6-Izredna-43-2013-09-20.sp18">

               <speaker>MATEVŽ FRANGEŽ (PS SD):</speaker>

               <p>... ki poslankam in poslancem prepoveduje izvajanje nadzorniških funkcij v
               gospodarskem sektorju. Zato tudi to sejo vidimo kot poskus, da se nemir poglablja,
               krhko zaupanje slabi in da se iz tega unovči zgolj politična korist tistih, ki imajo
               velik delež odgovornosti za to, da je Slovenija danes tukaj, kjer je. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp19">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem gospodu Bojanu Starmanu, ki bo predstavil stališče Poslanske skupine
               Državljanske liste.</p>
            </sp>
            <sp xml:id="SDZ6-Izredna-43-2013-09-20.sp20">

               <speaker>BOJAN STARMAN (PS DL):</speaker>

               <p>Še enkrat prav lep pozdrav vsem skupaj!</p>
               <p>Lepo so govorili pred mano, da me je kar malo strah. Bančni sistem, problematika bank
               je res kot vrela kaša, okoli katere hodi maček oziroma vsi hodimo okrog, nihče pa ne
               izključi kuhalnika, na katerem vre ta kaša. Mogoče malo nazaj. Problem našega
               bančništva ni nastal leta 2009, kot je nekdo rekel. Problematično upravljanje
               bančnega sistema imamo od vsega začetka samostojne Slovenije in še prej v stari
               Jugoslaviji, samo na žalost nihče ni opazil, kaj se je v našem bančnem sistemu
               počelo. Poglejmo gospodarstvo. Gospodarstvo se je velikokrat znašlo v krizi in država
               je vedno pomagala na nek način, vendar samo nekaterim. Že nekdaj sem pisal in rekel,
               da smo prišli v <q>"catch the cash"</q> kapitalizem, ko so v podjetjih namesto, da bi se
               ukvarjali z razvojem, z vlaganjem v nova znanja in nove tehnologije in produkte,
               menedžerji in podjetniki ugotovili, da je bolje iti po državno subvencijo ali pomoč
               in si s tem delati dobre rezultate v podjetjih. Potem so tudi ugotovili, da je še
               bolj enostavno kot državna pomoč, kjer moraš vsaj neke predloge delati in neke plane,
               iti kar na banko po denar in si s tem zagotavljati eksistenco. Tudi na nek način
               vemo, da se dajo v podjetjih ustvarjati dobri rezultati.</p>
               <p>To lahko ponazorim z osebno prakso. Leta 1988 v Alpini – razpad jugoslovanskih trgov,
               velika zadolženost podjetja. Prevzel sem vodenje tega podjetja, ki ni bilo majhno –
               imelo je tisoč 700 ljudi. Hodil sem okrog kot zmešan in iskal, kdo mi bo kaj pomagal.
               Nisem bil pravi naslov, pravo ime, da bi kogarkoli dobil, ki bi tovarni pomagal.
               Potem sem se obrnil na banke – dajte, za božjo voljo, izgubili smo trge, izgubili smo
               premoženje, hočemo ohraniti ljudi. Ne, ničesar nisem dobil. Potem sem rekel, kaj pa
               naj zdaj, ali naj vse zapremo. Ne, lotili smo se sanacije podjetja, zelo povečali
               produktivnost, znižali stroške itd. Ker nismo dobili nobene pomoči, nobenega denarja
               od nikjer, smo bili prisiljeni, če smo hoteli obstati, poiskati notranje rezerve in
               poslovati pozitivno. V tem času smo vračali kredite, okrepili podjetje, poiskali nove
               trge itd. Še nekaj takih primerov bi lahko navedel. Vendar se je pri nas celotno
               gospodarsko strukturo zapeljalo v prelahkem pridobivanju kreditov, in zdaj je
               situacija taka, kakršna je. Podjetja brez stalnega, novega dotoka denarja ne morejo
               funkcionirati, ker so predraga, imajo prevelike stroške. Ker ni več novih kreditov,
               mora mnogo podjetij zapreti vrata zaradi tega, ker so se na nek način naučila živeti
               brez tistega, kar bi bilo potrebno – dvigovanja produktivnosti in vsega tega. Zaradi
               tega imamo grozno in težko situacijo. Poleg tega smo dodali še nekaj specifik.</p>
               <p>Moram reči, da je v času nakupovanja delnic, tajkunskih nakupov in vsega tega
               praktično odpovedal kakršenkoli nadzor. To bi morala vsaj v sistemskih bankah ali
               večjih bankah Banka Slovenije prepovedati! Povem vam praktično izkušnjo. Ker sem kot
               predsednik odbora leta 2007 hodil na seje Sveta Banke Slovenije – to sem že večkrat
               povedal –, sem tam postavil vprašanje, brez pravice glasovanja, ali je res, da dajemo
               kredite za odkup delnic s tem, da se zastavijo delnice, ki se bodo šele kupile. Kot
               drugo sem vprašal, za kakšno ceno se postavljajo v garancijo za te kredite, po kakšni
               ceni se upoštevajo ti vrednostni papirji, ki jih nekateri kupujejo. Odgovor je bil,
               da je to zelo malo, nepomembno v bančni bilanci, da je to nekaj več kot 2 % ali nekaj
               takega. Kljub temu sem nadaljeval in sem rekel, ali se jim ne zdi, da je tržna
               vrednost trenutno kar močno napihnjena. Kaj pa, če bo tržna vrednost teh vrednostnih
               papirjev padla za 10-krat, kar se je potem tudi zgodilo. Vsi ti krediti so ostali
               brez varstva, in vnaprej se je vedelo, da tega ne bo nihče vrnil, ker je bila to
               izključno špekulacija, ki bi morala biti prepovedana, ti menedžerski odkupi in
               tajkunski odkupi.</p>
               <p>Velikokrat sem že povedal, da se ve, kje se nahaja denar za tajkunske nakupe, ki so
               ga banke dajale brez potrebe in so ga tako rekoč zmetale stran. Vsi mislijo, da imajo
               ti tako imenovani tajkuni, ki so si direktno ali posredno zagotovili ogromne zneske
               kreditov, na stotine milijonov evrov, nekje spravljen ta denar. Nimajo ga. To so bili
               majhni kurirji, ki niso znali oceniti realne vrednosti teh podjetij in so
               preplačevali delnice teh podjetij. Ves ta denar je šel tistim, ki so bili lastniki
               teh podjetij, ki smo jih odkupovali. Ve se, kdo je to bil. Točno se ve, kdo je dobil
               velike denarje, ki so šli za te odkupe, in iščemo na nepravem mestu. Pri tem moram
               povedati, da pri tem ni nihče naredil nobenega zakonskega prekrška, zato zastonj
               iščemo ta denar na teh področjih. Rad bi povedal, da v vsem tem času – v letih 2006,
               smo slišali prej, 2007, 2008, kako je strmo raslo zadolževanje naših bank. Vem, da je
               bil takrat letni prirast kreditov, in to v glavnem iz tujine, v naših bankah
               približno 40 %. Denarja je bilo, kolikor si hotel. Stopili smo v evropsko denarno
               unijo in našim bankam je bilo lahko dobiti denar. Zadolževali smo se prekomerno, brez
               potrebe, in danes nas boli glava, ko moramo ta denar vračati.</p>
               <p>Kaj so pri tem naredile vlade, Banka Slovenije – prav nobeden popolnoma nič. Naše
               banke imajo zelo enostavno in lahko vlogo. Morajo na nek način zbrani denar
               posredovati, posojati. Vemo, da smo tudi SDK ukinili, na primer, in prenesli na banko
               vse poslovanje tekočih računov in vseh stvari. Poglejte, za minus na tekočem računu
               dobiš 0, za minus daješ 10-odstotne obresti na letnem nivoju, za minus ne dobiš
               praktično nič. Že takoj, ko banka dobi naš denar na svoj račun, ima dohodke, in banka
               živi od razlike med obrestmi na dane kredite in tistimi, ki jih ona posoja. To je vsa
               logika. Pri tem mora skrbeti, da so krediti, ki jih daje, varno zavarovani. To se je
               nekaj časa dokaj dobro dogajalo, potem smo pa kontrolo nad tem zapustili. V Banki
               Slovenije sem videl zelo ostre kontrole pod evropskimi kontrolami po bankah. Res je
               to tako strokovno, da če prebereš te stvari, skoraj ne moreš razumeti. Nobeden ob
               vseh teh mehanizmih, in priporočam Banki Slovenije, da nekaj naredi, da bo res imela
               pravo kontrolo brez vseh velikih umetnosti. Točno je treba vedeti, katere kredite
               dajejo, kateri krediti so slabi itd. Izgovarjanje za slabe kredite in vse te stvari
               je po mojem brezpredmetno.</p>
               <p>Vsaka banka ima zdaj točne podatke, in zdaj, ko ugotavljamo, koliko je slabih
               kreditov – točne podatke imamo. Vsako uro so točni podatki in na Banki Slovenije bi
               jih morali videti online. Točno se ve, kateri krediti so bili oslabljeni, zakaj so
               bili oslabljeni, v kolikšni meri so bili oslabljeni, koliko jih je še ostalo. Zdaj,
               kot sem že prej rekel, se vrtimo kot mačka okoli vrele kaše. Vsak dan imamo novo
               informacijo o teh slabih kreditih v bankah in koliko nas bo to stalo. Da ne bom šel
               predaleč, zadnji ukrepi in zadnje stvari me navajajo k temu, da ne vemo točno, kaj bi
               želeli narediti in kaj bomo naredili, koliko nas bo stalo, in delamo paniko med
               našimi državljani, ker jih je strah, ali bodo še imeli za kruh ali ne in ali bomo vse
               zmetali v ta bančni sistem, ki nima dna, ki ima vsak dan druge številke. Povedal bi,
               da smo dobro leto nazaj tukaj odločali o slabi banki. Imeli smo ljudi, ki sem jih
               edine razumel, da vedo, kaj hočejo z bankami narediti in sem verjel, da bodo stvar
               naredili. Mogoče sem bil naiven, mogoče ne, vendar gospod Šušteršič in njegovi
               pomočniki so po mojem vedeli, kaj hočejo. V tem zakonu sem videl eno pot, po kateri
               bomo prišli do končne rešitve – hitro, enostavno in poceni za državo. Mislim, da zdaj
               niti na Ministrstvu za finance niti v Banki Slovenije, ki je prvotno nasprotovala
               sprejetju tega zakona o slabi banki, nočejo oziroma se niso poglobili v vsebino tega
               dokumenta.</p>
               <p>Ta dokument je predvideval čim hitrejši prenos vseh slabih terjatev z vseh bank na
               slabo banko, kar bi pomenilo hipno očiščenje slabih kreditov in s tem zagotovljeno
               pozitivno poslovanje bank naprej. S tem je bilo zagotovljeno reševanje problema – za
               5 let je bilo predvideno, lahko tudi za 10 let. Ker te slabe terjatve bi se potem z
               garancijo za te obdavčevale na daljši rok, in vse skupaj ne bi tako prizadelo
               davkoplačevalcev, kot če hočemo to kar naenkrat narediti. Potem je ostalo samo še
               vprašanje vrednosti teh slabih terjatev. Ne vidim pri teh ocenah 4, 5, 6 milijard, ki
               jih kar mečemo sem in tja. Slaba banka bi prevzela obveznosti brez vseh stvari, ki so
               že bile odpisane. V bankah je bilo veliko slabih terjatev že odpisanih oziroma so
               nastale slabitve. Ne vem, zakaj se tega ne lotimo, zakaj ne uredimo teh stvari, zakaj
               ne pridemo do podatkov. Če bi tukaj ukrepali hitro in učinkovito, bi ta problem imeli
               že pod streho, in po moji oceni ne bi bil težji kot za davkoplačevalce – v parih
               letih, 5, 10 letih, bi to pomenilo približno 200 milijonov evrov na leto v končni
               dokapitalizaciji, ki bi še ostala potrebna.</p>
               <p>Sedaj si pa nabijamo nepotrebne dodatne stroške. Imamo rešitve, vendar na nek način
               bežimo od njih, nočemo jih uporabiti. Mislim, da bi bilo pametno, da pospešimo ta
               sistem reševanja sistema in da uporabimo te stvari, ki smo jih zapisali v zakonu, ki
               veljajo, in da pohitimo s tem problemom. Mi pa delamo – ne bom rekel, katera vlada in
               kateri minister. Izgleda, da v zadnjih letih celo slišimo prejšnjega guvernerja – ne
               bom rekel sedanjega –, da je naš bančni sistem stabilen, da ima nekaj težav, ampak da
               glede likvidnosti in tega ni nobenih problemov. Ob tem nam pa nihče ne pove, ampak si
               lahko preberemo, kako lepo počasi prihaja država. Glede Factor banke itd pa to, do
               sedaj so lahko zagotavljali likvidnost z depoziti v teh bankah državnih institucij in
               države, ki so v teh dveh bankah 650 milijonov evrov, in bi jih država izgubila. Do
               sedaj so reševali na ta način. Podobno tudi v vseh ostalih bankah. 3 milijone 600 in
               še nekaj imamo po izjavi finančnega ministrstva depozitov v bankah, ki na nek način
               na tiho zagotavljajo likvidnost celega bančnega sistema, namesto da bi nekdo udaril
               po mizi in zahteval rešitev tega sistema.</p>
               <p>Ravno tako smo sprejeli celo vrsto ukrepov v vseh vladah, kjer na nek način vsi, ki
               malo pojamrajo ali pa karkoli, da se obnovijo krediti, dajemo bančne garancije. To
               naše gospodarstvo se bo enkrat moralo soočiti s tem, da bo moralo prešteti vrste in
               se narediti konkurenčnega, da bo lahko konkuriralo zunaj. Noben ne zaposluje, nič se
               ne dogaja, šele potem se bodo začele stvari reševati. Država to rešuje z vezavo
               depozitov v različnih višinah v različnih bankah. To je po mojem na nek način nefer,
               da se dogaja, ker nas enostavno pelje – danes se to na nek način operativno uporablja
               kot način reševanja, jutri bo pa brezizhodno, ker tega denarja ne bomo mogli
               potegniti. Še nekaj. Naši depoziti v bankah prinesejo izredno malo denarja, če
               pogledate naša poročila o teh stvareh. Tisto, kar se država zadolžuje, je pa izredno
               drago, saj prihajamo na relacijo, da so izhodne obresti za te depozite skoraj nič,
               vhodne pa v povprečju 5 %.</p>
               <p>Še nekaj glede samih rešitev. Kot sem že povedal, imamo rešitve. Treba je priti na
               dan s podatki, ne pa se tukaj skrivati za tajnostjo. Slaba banka je tudi predvidevala
               izpostavo in poseben nadzor za tiste kredite, ki se bodo odpisovali, ki se bodo
               prenašali. Mogoče je tudi v tem razlog, da tu iščemo vse načine, da se zadeva prelaga
               in prelaga. Potrebni so novi stres testi itd. Mislim, da smo prav otročji pri teh
               zadevah. Tudi Evropa zahteva. Izgleda, da tudi v Evropi ne vedo, kaj se dogaja pri
               nas. Kot da ne bi noben vedel, za kaj se gre, pa je vse kristalno jasno. Banka je
               bila banka elit, ki je financirala preko podjetij elite, ki je financirala vse, kar
               je bilo treba, je financirala tajkune. Noben ni nič rekel, ker je cel bančni sistem
               namenjen temu, in na žalost se nič ne zgodi, nič se ne bo zgodilo. Vsi tiščimo glavo
               v pesek.</p>
               <p>Prosil bi vse skupaj, in če pridem še do stališča Državljanske liste – zelo smo se
               zavzemali za čim hitrejšo rešitev bančnega sistema in upamo, da se bo nadaljevalo, da
               si bomo razkrinkali stvari in prišli iz tega, da bodo banke postale profesionalne
               ustanove brez ne vem koliko članskih uprav z milijonskimi plačami, brez kupov
               nadzornih svetov, za katere sem že stokrat rekel, da bi vse ukinil, ker delajo samo
               zgago. To so podjetja, ki so zelo enostavna, ki jih lahko vodi en človek, pogoj je
               samo, da je pošten in da ni pod vplivom posameznih ali tekočih politik ali pa tistih
               politik, ki jih ne vidimo. Toliko za zdaj. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp21">

               <speaker>PODPREDSEDNICA POLONCA KOMAR:</speaker>

               <p>Hvala lepa, gospod Starman. Stališče Poslanske skupine Slovenske ljudske stranke bo
               predstavil gospod Franc Bogovič.</p>
            </sp>
            <sp xml:id="SDZ6-Izredna-43-2013-09-20.sp22">

               <speaker>FRANC BOGOVIČ (PS SLS):</speaker>

               <p>Lep dober dan, spoštovani kolegice in kolegi, spoštovani guverner, vsi prisotni!</p>
               <p>Pozdravljam, da danes v Državnem zboru govorimo o ključnem problemu, ki duši
               Slovenijo. Zelo na hitro sem se odzval na odločitev guvernerja Banke Slovenije in
               podprl in mu na nek način čestital za potezo, ki jo je naredil tisti petek.</p>
               <p>Spoštovani gospod Jazbec! V Državnem zboru ste bili deležni zelo velike podpore. 77
               poslank in poslancev vam je na tajnem glasovanju dalo podporo. Izjema je bila stranka
               SD, ki je takrat dejala, da ne podpira politike, ki jo vodite, kateri naj bi
               pripadali. Veseli me, da ste bili danes deležni tudi njihove podpore pri vaši potezi,
               ki ste jo naredili po dveh mesecih in se vam resnično iskreno zahvaljujem za to. V
               Slovenski ljudski stranki smo bili zelo kritični in smo si kljub polnemu zavedanju
               glede pristojnosti, ki jih imamo poslanke in poslanci, dovolili kritizirati
               prejšnjega guvernerja. Avgusta leta 2011 je bila v Državnem zboru razprava, na kateri
               smo poslanke in poslanci spregovorili o neučinkovitem delu, ki ga je takrat
               opravljala Banka Slovenije. Gospod Frangež je v svojem uvodu dejal, da so podobno
               naredili v Ameriki. Ja, 5 let prej so v Ameriki posegli v to gnilo jabolko in
               poskušali narediti red na tem področju in ga tudi naredili. Mi smo odlašali vseh teh
               5 let, in ko ste julija prispeli na krmilo Banke Slovenije, ste v dveh mesecih morali
               ugotoviti, da bosta v nekaj tednih, kolikor sem uspel slediti, dve banki nelikvidni
               in bi dejansko prišlo do razpada tega bančnega sistema oziroma velike ogroženosti
               stabilnosti bančnega sistema. Zato podpiramo to, da ste naredili, kar ste naredili.
               Podpiramo to, da se danes o tem razpravlja.</p>
               <p>Danes so bila tukaj postavljena retorična vprašanja, zakaj. Zelo enostavno,
               spoštovani kolegice in kolegi. Govorimo o dveh bankah s 4 % bilančne vsote, ki sta,
               kot vsi zatrjujejo, najbolj ekscesni, in bo tudi ta cena velika in tudi način
               sanacije naj bi bil takšen, kot je predviden samo za ti dve banki. Vendar pa se bomo,
               spoštovani kolegice in kolegi, očitno 5 let prepozno v Državnem zboru soočili s tem,
               da bomo morali ugotoviti, ali je tistih 10 % BDP – 3 milijarde in pol – dovolj za
               sanacijo teh lukenj, teh pokvarjenosti, ki so se zgodile v teh letih. Ne govorim o
               teh 5 letih, ampak v zadnjem desetletju in verjetno še kakšno leto več. Zato imajo,
               spoštovani kolegice in kolegi, naši državljanke in državljani, tisti, ki so nas
               izvolili, da upravljamo v njihovem imenu, vso pravico, da o tem tu spregovorimo, da
               nas poslušajo, da bodo vedeli, kakšen bo račun in kdo ga bo plačal. Žal se bo večina
               tega računa izstavila preko zadolžitve državljankam in državljanom. Glede na
               številke, ki jih pripravljamo, ki so jasne v naših javnih financah, vsi vemo, da bo,
               ne vem, iz teh 20 najbrž to prišlo na 25 milijard dolga in da bomo to plačevali
               desetletja, kar se je v 20 letih po sanaciji bančnega sistema zavleklo v naš bančni
               sistem.</p>
               <p>Danes je bilo tu govora o delovanju pravne države, o zaupanju v to, da je nekdo kriv
               takrat, ko je obsojen. Predolgo govorimo te floskule, spoštovani kolegice in kolegi.
               V tej državi smo tik pred tem, da nam bodo drugi morali priti povedati, kaj je treba
               narediti. Ko imam pred seboj klipinge, so napisana imena, ljudje z imenom in
               priimkom. Spoštovani kolegice in kolegi, nekaj 10 ljudi z imenom in priimkom je
               pripeljalo državo tja, kjer danes je. Če berem in gledam časopise – bom citiral, da
               ne bo kdo rekel, da razkrivam kakšno bančno tajnost. MMC: "Tu pa so se že pojavile
               informacije, da bo država reševala tudi depozite tistih, ki jim je banka posodila
               milijone evrov, a jih še vedno niso vrnili. Factor banka je namreč denar posodila
               Tomažu Lovšetu, sodelovala pri financiranju Grepa za projekt Stožic, odkupovali so
               terjatve v nasedlem projektu Bužekijan, financirali so propadlo Primorje ter FB
               Investicije Igorja Bavčarja, med drugim pa so denar posodili tudi KLM Naložbam, preko
               katerih je Zoran Janković kupoval Mercatorjeve delnice, in Binetu Kordežu. Probanka
               pa je med drugim nasedla s posojili Viatorju &amp; Vektorju, Trimu, MLM, Medaljonu,
               Zlati Moneti II ter Avtotehni.<q>" V drugem dnevniku z nazivom Dnevnik piše:
               "</q>Jankovićevih 11 milijonov skrbi, nasedli pri Kordežu, Bavčarju, Horvatu, Pavčku."
               Omenja se gospoda Srečka Šamperla, ki naj bi s temi krediti prevzel Vodnogospodarsko
               podjetje Kranj, Miroslava Gnamuša, Janka Zakeršnika. Omenja se brata direktorice
               Probanke in podobno. To so ljudje z imeni in priimki.</p>
               <p>Pred nas pride še sanacija ostalih bank. Tudi tam so imena in priimki, mogoče malo
               bolj skriti, v večjih sistemih, kot so ti, za katere se na prste obeh rok da
               ugotoviti, zakaj so nekateri vstopali v to lastništvo, nastavljali uprave, bili skozi
               desetletje nadzorniki v teh bankah, zakaj so isti ljudje pri teh bankah najemali
               nekajkrat večje kredite, kot so bili njihovi lastniki in podobno. Računica je zelo
               enostavna. To so razlogi, zakaj moramo o tem govoriti. Pri pobudi za današnjo sejo se
               nismo podpisali kot pobudniki, ker v Slovenski ljudski stranki ocenjujemo, da niso
               tako problematični tisti, ki imajo danes depozite v teh dveh bankah, ampak so
               problematični gospodje in gospe, ki so skozi desetletje – s tem, ko vemo, da je 10 %
               potrebnega kapitala, 100 % pa je potem tistih bančnih vlog in še pobranih od drugod –
               iz teh bank izsesali, izčrpali kredit. Preko teh kreditov in preko nasedlih kreditov,
               kjer so za imeni, ki sem jih prej omenjal, v medijih že kar številke označene, so te
               dubioze, te luknje.</p>
               <p>Nisem tako prepričan, da so se vsi ti krediti izgubili v papirjih. Tudi tu lahko
               preberemo, koliko jih je na Kajmanskih otokih, koliko jih je na Cipru, koliko jih je
               v Lihtenštajnu. Kar lepo po sledi bo treba iti tem ljudem, kajti, kolegice in kolegi,
               če tega ne bomo raziskali, bomo zelo težko izstavljali račun našim davkoplačevalcem
               oziroma bomo odgovornost za to prevzemali mi. 15 let sem v aktivni politiki,
               profesionalni politik, in nisem odgovoren za prav nobeno dubiozo in si ne dovolim, da
               bom kriv za to, kar smo politiki zavozili. Ko sem šel na sestanek hgospe premierki
               zaradi fiskalnega pravila, ker sem želel sodelovati pri tem, da je treba v državi
               toliko porabiti, kolikor ustvarimo, so mi iz desetih centimetrov klicali in kričali v
               obraz, da sem lopov. Ne, nisem lopov, lahko javno povem. Verjamem, da je med nami
               velika večina tistih, ki lahko enako rečemo, lahko pogledamo v oči in z argumenti to
               dokažemo. Tisti, ki pa so v tej državi ali v bančnem sistemu ali v politiki
               sodelovali pri teh poslih, ki so spravili to državo na kant, da nas iz nekoč vzorne
               države danes gledajo kot eno izmed nerazumevajočih držav in držav z najslabšimi
               trendi – te ljudi je enostavno treba poklicati na odgovornost.</p>
               <p>S tega mesta, spoštovani guverner, hvala za ta korak. Pričakujem pa zelo javno – ne
               vem, če imate v Banki Slovenije vse tiste, ki gredo po tej poti. Upam, da vam bodo
               sledili. Žal je veliko tistih, ki so bili tudi v teh letih, ko se ni delalo teh
               korakov. Upam, da bo vaša politika, ki je bila pri vašem imenovanju kritizirana,
               obveljala, in da boste šli stvarem do konca in, kar ste dejali, vse odgovorne, ki so
               v teh poslih sodelovali, na primerno mesto prijavili, da bodo organi pregona končno
               stekli. V Sloveniji je bilo v zadnjih dveh mesecih kar precej govora o stvareh, ki so
               se dogajale okoli zvonov. Tam smo ugotavljali velike številke, sedaj imamo drugi
               paket. Verjamem, da bo pri vzpostavitvi slabe banke prišlo do tretjega, najbrž
               največjega paketa. Lansko leto sem bil kot minister zelo razočaran, ko smo od Banke
               Slovenije poskušali dobiti podatke, kaj se dogaja v bančnem sektorju. Gospod minister
               za finance, dr. Šušteršič, jih je želel dobiti, da bi nam jih predstavil. Stvari so
               bile nedostopne vladi iz takšnih ali drugačnih razlogov.</p>
               <p>Vprašajmo se, kaj se je dogajalo v lanskem letu ob takšnem času, ko naj bi načeloma
               dogovorili projekt slabe banke, projekt Slovenskega državnega holdinga – dve ključni
               rakrani slovenske tranzicije, kjer bi pogledali v drobovje bančnega sistema in
               upravljanja z državnim premoženjem. Kaj se je zgodilo? Nasprotovanje – najprej
               politično, na koncu podpisi, ob pol polnoči, in na Ustavno sodišče zato, da so se
               postopki zadržali do konca leta. Vesel sem bil odločitve, ki se je zgodila na
               Ustavnem sodišču, da lahko s tema projektoma nadaljujemo, žal pa po mojem globokem
               prepričanju, kolikor sem lansko leto razumel krizno situacijo v Sloveniji, krizna
               situacija ni bila takrat, ko smo sprejeli ZUJF in mnogim Slovenkam in Slovencem
               odrekli delček pravic. Krizna situacija se je zaostrila, nadaljevala in po mojem
               globokem prepričanju tudi iz ozadja moderirala takrat, ko je bil željen oster vstop v
               bančni sektor. Po prvi poti, ki smo jo naredili v vladi, smo šli v sanacijo javnih
               financ, in zaokrožitev proračuna je bil drugi korak banke. Tam se je zalomilo,
               kolegice in kolegi. Eno leto je zelo pomembno leto. V enem letu se marsikaj zgodi. Ne
               da je kdo dvignil depozit iz banke – v teh letih se na različne račune po raznih
               davčnih oazah prenese mnogo premoženja.</p>
               <p>Mislim, da moramo v Sloveniji mnogo narediti na tem. Ta dva primera naj bosta
               primera, na katerih se bomo začeli obnašati tako, da bomo govorili tisto, kar je
               treba govoriti in ukrepali, kar je treba narediti, ne pa da bomo pristajali na to, da
               govorimo to, kar se dobro sliši. Če bomo še leta govorili to, kar se dobro sliši,
               bomo morali priznati, da vsi skupaj – gospodarstvo, bančništvo, vlada, parlament –
               nismo sposobni voditi te države in bodo prišli drugi. Zakaj bodo prišli? Ne zato, ker
               je nekdo v Evropi dal črno piko nad Slovenijo. Naj zelo poenostavim to zadevo. Če
               greste k sosedu po 5 tisoč evrov posojila, in če vam verjame, da so v vaši družini
               dobro delali, če se razumete, vam bo posodil. Mogoče je še kakšen razlog, da vam bo
               še drugič posodil. Ko prideš pa tretjič k njemu in prihajaš iz hiše, kjer so vsi
               skregani med seboj, kjer eden krade drugemu, eden zapravlja, drugi dela, in se ne ve,
               kam ta hiša gre, se bo ta sosed vprašal, ali si še vreden tega zaupanja. Mi smo,
               spoštovani kolegice in kolegi, del evroobmočja, v katerem takšni kot smo, nismo
               vredni zaupanja. Nismo vredni zaupanja zaradi tega, ker ne želimo pogledati stvarem v
               oči in se skrivamo za raznimi floskulami pravne države – kriv, ko je obtožen –, tisti
               čas pa vsega zmanjka. Na takšen način te države ne bomo pripeljali iz krize.</p>
               <p>Zato podpiram to, kar se danes odvija v Državnem zboru. Bodimo kritični, bodimo
               jasni. Guvernerju Banke Slovenije in finančnemu ministru želim obilo poguma, korajže,
               ga bosta rabila, kajti iz imen, ki izhajajo, resnično govorimo o nekih kvazi
               slovenskih elitah, ki so si ta nadimek sami nadali, se desetletja obnašali kot neke
               kvazi elite, vozili z raznimi jahtami in z vsem razkošjem, ki ga ne moreš zaslužiti v
               nekem normalnem času, v resnici pa živeli na račun, ki bo zdaj izstavljen
               davkoplačevalcem. Zato je potrebna ta razprava, in jo z veseljem podpiram in upam, da
               bomo v Sloveniji končno začeli govoriti to, kar je treba govoriti in naredili to, kar
               je treba narediti. Spoštovani kolegice in kolegi, tisti, ki ste uskladili proračun
               brez opozicije, brez pravih stvari – upam, resnično upam, da bo možno tak proračun
               speljati do konca, kajti račun, ki bo izstavljen za bančni sistem, bo marsikaj od
               tistega podrl, za kar danes mislite, da imate usklajeno. Tudi tam bo treba govoriti
               to, kar je res, ne to, kar se dobro sliši. Vsem želim veliko uspeha pri tej razpravi.
            </p>
            </sp>
            <sp xml:id="SDZ6-Izredna-43-2013-09-20.sp23">

               <speaker>PODPREDSEDNICA POLONCA KOMAR:</speaker>

               <p>Hvala lepa, gospod Bogovič.</p>
               <p>Sedaj bo v imenu Poslanske skupine Demokratične stranke upokojencev Slovenije
               stališče predstavila gospa Marija Plevčak.</p>
            </sp>
            <sp xml:id="SDZ6-Izredna-43-2013-09-20.sp24">

               <speaker>MARIJA PLEVČAK (PS DeSUS):</speaker>

               <p>Hvala za besedo. Lep pozdrav vsem prisotnim!</p>
               <p>V naši poslanski skupini, v Poslanski skupini DeSUS, menimo, da sta vlogi, ki ju
               zastopata Banka Slovenije in Ministrstvo za finance v okviru njunih pristojnosti in z
               namenom ohranitve nacionalnega bančnega sistema, na nivoju kredibilnosti in
               stabilnosti. Primer Probanke in Factor banke, delniške družbe, je prvi tovrstni
               primer reševanja zasebnih bank v naši državi z možnostjo dokapitalizacije obeh bank,
               kar je potrebno zaradi zagotavljanja nujne plačilne sposobnosti. Strinjamo se, da je
               ključno ohraniti oziroma nadgrajevati stabilen, transparenten in zaupanja vreden ne
               le bančni, temveč celotni finančni sistem v skladu z zakonodajo in vključitvijo vseh
               pristojnih organov. Prav tako se strinjamo z izbranim načinom reševanja obeh bank, za
               katerega se je odločila Banka Slovenije – za nadzorovano likvidacijo, ki pomeni
               najcenejšo možno rešitev za davkoplačevalce. Ob tem ne smemo pozabiti, da ima veliko
               slovenskih podjetij svoje depozite v teh dveh bankah.</p>
               <p>Osnovni namen tako imenovane celotne reševalne akcije je varovanje stabilnega
               bančnega sistema v celoti. V poslanski skupini poudarjamo, da so lastniki in akterji
               zasebnih bančnih subjektov skrbniki svojega premoženja. Popolnoma odgovorni so za
               svoje poslovanje oziroma dejanja, tudi za izgubo, ki so jo povzročili. Predstavniki
               Banke Slovenije so v okviru razprave na matičnem delovnem telesu poudarili, da država
               kot reševalec nastale situacije nastopi kot zadnja in da so bile prej pregledane vse
               druge možnosti za reševanje. Vsekakor ne smemo pozabiti, da je poroštvo v prvi vrsti
               namenjeno likvidnosti. V naši poslanski skupini pričakujemo, da bo ta likvidacijski
               postopek potekal transparentno in, kar je najpomembnejše, da ostanejo vloge
               depozitarjev varne. Ocenjujemo, da bančni poslovni subjekt, ki več ne izpolnjuje
               zakonskih bančnih kriterijev, postavljenih v Republiki Sloveniji, preprosto zapusti
               slovenski bančni trg. V Poslanski skupini Demokratične stranke upokojencev Slovenije
               tudi menimo, da je dopolnjen predlog sklepa tehten predvsem v smislu stabilizacije
               slovenskega bančnega sistema, še posebej v delu, s katerim se zagotavlja varnost
               depozitnih vlog.</p>
               <p>Bančniki in tudi nadzorniki morajo upoštevati etična načela, ki veljajo v bankah in v
               državi nasploh. Vseeno nas v Poslanski skupini Demokratične stranke upokojencev
               Slovenije skrbi, da bo predviden ukrep poroštva, dokapitalizacije velik finančni
               zalogaj za državni proračun in posledično tudi za davkoplačevalce. Prav tako se ne
               moremo znebiti slabega občutka, da izpostavljenost države v primeru obeh bank ne bo
               tako majhna in da bo vseeno ogrožena zaveza spodbujanja transparentnega financiranja
               gospodarstva. V Poslanski skupini DeSUS zahtevamo, da bodo odgovorni za nastale
               razmere v obeh bankah ustrezno kazensko in materialno sankcionirani. Imena so znana,
               stvari so koruptivne, zadeve kličejo po ostrih sankcijah. Težko nam je sprejeti
               dejstvo, da bomo reševali zasebni banki s poroštvom oziroma dokapitalizacijo. Ob tem
               naj še enkrat ponovim, da gre pri poroštvu države za črpanje neposrednega posojila v
               skrajni sili pri Banki Slovenije v skupni višini malo več kot eno milijardo evrov. Na
               to še posebej opozarjamo zaradi dejstva, da je bilo izjemno težko ohraniti sredstva
               za rekreacijski dodatek upokojencev v predlogu proračuna za prihodnje leto, ki je
               kaplja v morje glede na ta sredstva.</p>
               <p>Kot sem že povedala, v Poslanski skupini Demokratične stranke upokojencev Slovenije
               podpiramo poročila, ki jih je sprejelo matično delovno telo. Budno bomo spremljali
               situacijo, ki po zagotovilih Vlade ne bo škodovala državnemu proračunu in morebitnemu
               zniževanju rekreacijskega dodatka upokojencem. Skladno s priporočili pričakujemo tudi
               poročilo Vlade in centralne banke, da v roku treh mesecev poročata o vseh nadaljnjih
               ukrepih, ki jih bosta sprejemali z namenom zagotavljanja stabilnosti slovenskega
               bančnega sistema in zaupanja vanj.</p>
            </sp>
            <sp xml:id="SDZ6-Izredna-43-2013-09-20.sp25">

               <speaker>PODPREDSEDNICA POLONCA KOMAR:</speaker>

               <p>Hvala lepa, gospa Plevčak.</p>
               <p>V imenu Poslanske skupine Nove Slovenije bo stališče predstavila gospa Ljudmila
               Novak.</p>
            </sp>
            <sp xml:id="SDZ6-Izredna-43-2013-09-20.sp26">

               <speaker>LJUDMILA NOVAK (PS NSi):</speaker>

               <p>Spoštovana predsedujoča, spoštovani kolegice in kolegi!</p>
               <p>Sanacija bančnega sistema, ki se je začela z nadzorovanima prisilnima likvidacijama
               dveh zasebnih bank, Probanke in Factor banke, je že v začetni fazi pokazala na
               številne nepravilnosti in, lahko rečemo, tudi nezakonitosti v zvezi z izvrševanjem
               nadzora Banke Slovenije nad obema bankama. Na seji Odbora za finance in monetarno
               politiko je viceguvernerka pojasnila, da je bil ukrep prisilne likvidacije potreben
               iz razloga, ker sta bili obe banki zadnjih 14 dni pred sprejetjem sklepa o uvedbi
               prisilne likvidacije v težki likvidnostni situaciji. Pojasnila je, da sta imeli obe
               banki težave z likvidnostjo že vse od leta 2010. V Novi Sloveniji ugotavljamo, da v
               času od leta 2010 dalje Banka Slovenije v primerih Probanke in Factor banke ni
               izvajala svojih zakonskih nadzornih obveznosti. Banka Slovenije je bila kot nadzorni
               organ dolžna sprejeti katerega izmed ukrepov po 223. členu Zakona o bančništvu. To je
               odvzem dovoljenja, postavitev izredne uprave ali pa odločitev o začetku postopka
               stečaja ali likvidacije obeh bank.</p>
               <p>Namesto potrebnih ukrepov je Banka Slovenije v svojih letnih poročilih, ki jih je
               pošiljala Državnemu zboru in jih tudi predstavljala na sejah matičnega delovnega
               odbora, vsa leta navajala, da likvidnostna situacija v slovenskih bankah ni
               problematična. Ta poročila so bila, lahko mirno rečemo, neresnična in zavajajoča. V
               Novi Sloveniji se zavzemamo za to, da vsak posameznik nosi odgovornost za delo, ki ga
               opravlja. Veliko odgovornost nosijo najvišji funkcionarji v državi, med katere
               nedvomno spadajo tudi guverner Banke Slovenije in člani Sveta Banke Slovenije – vsi 4
               viceguvernerji, govorim tudi o bivših. Zahtevali bomo njihovo odgovornost za njihove
               sprejete odločitve, predvsem pa za njihovo neukrepanje v okviru zakonskih pooblastil
               in dolžnosti, kar ima hude posledice za naš celoten bančni sistem. Banka Slovenije je
               ob letošnjem bančnem nadzoru ugotovila, da obe zasebni banki nimata zadosti kapitala
               za pokritje vseh obveznosti. Postopek prisilne likvidacije po veljavnih predpisih o
               bančništvu ne bi smel biti uveden. Očitno je, da sta obe banki zreli za stečaj.</p>
               <p>Če se je Banka Slovenije kljub drugačnim zakonskim predpisom odločila za uvedbo
               prisilne likvidacije, in to z namenom, da ne bi omajala zaupanja v naš bančni sistem,
               se nam ne zdi umestna sočasnost odločitve o uvedbi prisilne likvidacije in imenovanje
               izredne uprave. Vsekakor bi morala biti v teh dveh bankah predhodno postavljena
               izredna uprava, ki bi pripravila ustrezna poročila in bilance. Če bi v času trajanja
               izredne uprave prišlo do povečanih dvigov, ima Banka Slovenije poleg aktiviranja
               jamstev za hranilne vloge na voljo nekatere inštrumente za zagotavljanje ustrezne
               likvidnosti, zlasti prepoved izplačil nad višino zajamčenih vlog in prepoved izplačil
               plač zaposlenim nad višino zajamčenih plač. Teh inštrumentov se Banka Slovenije ni
               poslužila, čeprav bi s temi ukrepi lahko preprečila večje dvige depozitov in
               posledično nenadno težko likvidnostno stanje v obeh bankah. Na podlagi ustreznih
               končnih poročil in bilanc izredne uprave bi se Banka Slovenije dejansko lahko
               odločila za ustrezne nadaljnje korake, predvsem pa bi izredna uprava lahko že do
               sedaj ukrenila vse potrebno, da se zoper člane uprav in nadzornih svetov obeh bank,
               Probanke in Factor banke, vložijo civilne odškodninske tožbe, in tudi, da se zoper
               njih začnejo ustrezni kazenski postopki v primerih, ko so podani sumi storitve
               kaznivih dejanj.</p>
               <p>V Novi Sloveniji ne pristajamo na to, da se breme slabega vodenja in odločitev o
               bančnem sistemu preloži v breme davkoplačevalcev. Za svoje odločitve morajo
               odgovarjati tisti, ki so imeli moč in možnost odločanja. To so člani uprav in
               nadzornih svetov bank. Pričakujemo, da bo izredna uprava vsaj sedaj svoje delo
               temeljito opravila tudi v tem pogledu. Zlasti pa morajo izredna uprava in organi
               nadzora ukrepati proti vsem, ki so z visokimi dvigi depozitov v zadnjem mesecu pred
               uvedbo prisilne likvidacije povzročili nelikvidnost obeh bank. Če bo kakršenkoli del
               obveznosti obeh zasebnih bank v postopku prisilne likvidacije prešel v breme
               davkoplačevalcev – očitno je, da bo, in to ne majhen –, pa mora imeti javnost
               pravico, da izve, kdo so bili deponenti obeh bank, ki bodo poplačani iz
               davkoplačevalskega denarja. Vsak mora imeti pravico vedeti, čigave obveznosti
               plačuje, zlasti še, če se mu take obveznosti naloži brez njegovega soglasja in krivde
               za nastanek takih dolgov.</p>
            </sp>
            <sp xml:id="SDZ6-Izredna-43-2013-09-20.sp27">

               <speaker>PODPREDSEDNICA POLONCA KOMAR:</speaker>

               <p>Hvala lepa gospe Ljudmili Novak.</p>
               <p>S tem smo končali s predstavitvijo stališč poslanskih skupin. Prehajamo na razpravo
               poslank in poslancev.</p>
               <p>Izvolite, gospod Tanko – proceduralno?</p>
            </sp>
            <sp xml:id="SDZ6-Izredna-43-2013-09-20.sp28">

               <speaker>JOŽE TANKO (PS SDS):</speaker>

               <p>Postopkovno, ja. Hvala za besedo. Vsem lep pozdrav!</p>
               <p>Predvsem v stališču Poslanske skupine Slovenske demokratske stranke, ki ga je
               predstavil gospod Marko Pogačnik, je bilo postavljenih veliko vprašanj, ki zahtevajo
               odgovore. Zahtevajo odgovore tako gospoda guvernerja kot gospoda ministra. Preden
               začnemo z razpravo poslank in poslancev, predlagam, da obe ta trenutek v Državnem
               zboru prisotni najodgovornejši osebi pokomentirata oziroma obrazložita, dasta
               odgovore na vprašanja, ki so bila v tej razpravi postavljena. Mislim, da so odgovori
               na ugotovitve oziroma na vprašanja ključni za nadaljnji tok razprave. Pa še eno
               opozorilo. Danes se ukvarjamo s ključnim problemom Slovenije. Pričakoval bi, da bi
               bila danes tukaj z nami predsednica Vlade, da bi kot najvišji politik izvršne veje
               oblasti predstavila uvodno stališče. Ta seja Državnega zbora je mnogo pomembnejša kot
               evropski dan mobilnosti, kot mnoge druge stvari, ki se delajo predvsem z vidika
               piarja. Današnja seja je izjemno pomembna za preživetje našega bančnega sistema, kar
               je še pomembnejše za preživetje marsikoga od državljanov Republike Slovenije, kajti
               marsikomu bo, če se bo realiziral ta način programirane likvidacije obeh bank,
               marsikaj naloženo. Tudi v finančnem smislu, brez da bi kakorkoli participiral pri
               nastajanju tega problema, brez da bi kakorkoli participiral.</p>
               <p>Predlagam, gospa podpredsednica, da zagotovite najprej prisotnost predsednice Vlade.
               Mislim, da je nedopustno, da se na tak način izogiba odgovornosti. Kot drugo pa
               predlagam, da takoj dobimo ustrezna pojasnila tako gospoda guvernerja kot gospoda
               finančnega ministra, preden karkoli naredimo. Če za to niso izpolnjeni pogoji,
               predlagam, da se seja prekine za toliko časa, da lahko osebe, ki naj bi odgovarjale
               in ki naj bi zagotovile prisotnost, to zagotovijo in izpolnijo. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp29">

               <speaker>PODPREDSEDNICA POLONCA KOMAR:</speaker>

               <p>Hvala lepa, gospod Tanko. Tako kot ste vi začeli, bi najprej vprašala, če morda
               predstavniki Vlade in gospod guverner želijo imeti besedo še preden gremo na razpravo
               poslancev. Kar se tiče prisotnosti predsednice Vlade, so tukaj predstavniki Vlade,
               tako da lahko sejo nadaljujemo.</p>
               <p>Zdaj bi dala besedo guvernerju, dr. Boštjanu Jazbecu.</p>
            </sp>
            <sp xml:id="SDZ6-Izredna-43-2013-09-20.sp30">

               <speaker>DR. BOŠTJAN JAZBEC:</speaker>

               <p>Teh dveh bank ne rešujemo. Zapiramo ti dve banki. Zaradi tega, ker obstajajo različni
               načini zapiranja teh bank – eno je stečaj, drugo je nadzorovano prenehanje delovanja
               teh bank –, smo se zaradi razlogov, ki sem jih povedal na začetku, odločili za
               postopek nadzorovanega prenehanja delovanja teh bank. Tudi v tem postopku lahko pride
               do težav, ki bodo sprožile stečaj. Tega se zavedamo in poskušamo stečaj preprečiti
               ravno zaradi razlogov, ki sem jih povedal – ker je delež vlog, ki so vezane na
               gospodarstvo, na pravne osebe, v tem delu nad zajamčenimi vlogami nad 400 milijonov
               evrov po našem mnenju previsok glede na tveganje, ki bi ga neizplačilo teh vlog
               povzročilo gospodarstvu. Zraven tega ima država sama od leta 2009 neprestano zaradi
               vodenja proračuna in zaradi razdelilnika, ki gre po vseh slovenskih bankah,
               neposredno v obeh bankah za približno 340 milijonov evrov depozitov, ki so vezani na
               izpolnjevanje proračuna. Če bi prišlo do stečaja, bi bil ta del v obeh bankah vezan,
               izgubljen vsaj do trenutka poplačila, ki bi potekal v okviru stečaja. Poleg tega je v
               obeh bankah še za približno 60 milijonov evrov depozitov občin, ki bi v tem primeru
               ta denar imele zamrznjen vse do konca stečaja, stečajnega postopka, in bi to verjetno
               ogrozilo nadaljnjo likvidnost in širše probleme države oziroma v tem primeru
               občin.</p>
               <p>Še enkrat, ne rešujemo teh bank, kot je bilo nekajkrat povedano danes, ampak jih
               zapiramo. Zapiramo jih na način, da lahko v tem trenutku izkoriščamo poroštvo Vlade
               predvsem zaradi časovne neusklajenosti izplačila depozitov in na drugi strani vseh
               obveznosti, ki se morajo povrniti v banke na strani kreditov. Če Evropska komisija ne
               bi razumela načina, na katerega poskušamo pripeljati do konca ti dve banki, zapreti
               ti dve banki, nam ne bi dovolila tega predvsem z vidika zagotavljanja finančne
               stabilnosti. Sami ste nekajkrat poudarili, da so slovenske banke in slovensko
               gospodarstvo povezani na način, ki ni najbolj transparenten in morda na trenutke celo
               lahko zahteva kakršnekoli odgovore, ki so vezani na kriminalna dejanja oziroma
               odgovornost, zakaj je do tega prišlo.</p>
               <p>Kot veste, sem guverner šele od 17. julija, in vse, kar počnem, je to, da poskušamo
               pridobiti čim bolj natančne podatke in pripraviti ukrepe, ki ne bodo nadalje ogrozili
               finančne stabilnosti v slovenskem bančnem sistemu. Vsi ti ukrepi, ukrepi, ki jih
               peljemo v zvezi z obema bankama, bi verjetno bili bolj smiselni v trenutku, ko bi
               imeli podatke tudi za preostali bančni sistem. Vendar zaradi spoštovanja pravil
               Evropske komisije in predvsem zaradi pravil, ki zajemajo dodeljevanje državne pomoči,
               ki je vezana na prenose slabih terjatev na Družbo za upravljanje terjatev bank, ne
               moremo začeti s prenosi slabih terjatev na Družbo za upravljanje terjatev bank,
               dokler niso opravljeni obremenitveni testi v 10 bankah, zdaj 8 bankah, in dokler niso
               končani pregledi kakovosti aktive v teh bankah.</p>
               <p>Sam bi najraje peljal postopke prenehanja delovanja obeh bank v trenutku, ko bi imeli
               te podatke, vendar so dogodki v zadnjih mesecih ali pa vsaj od 17. julija, kot jih
               razumem, pripeljali do tega, da z ukrepi Banke Slovenije, ki je neprestano izdajala
               zahteve za dodatno dokapitalizacijo lastnikom in poleg tega vse ostale zahteve, ki
               izhajajo iz nadzorniške funkcije Banke Slovenije, nismo mogli preprečiti dogodkov, ki
               bi v končni fazi pripeljali do stečaja obeh bank. Vendar, spet, razlogi, zakaj ne
               stečaj in zakaj kontrolirano prenehanje delovanja obeh bank, še vedno veljajo.
               Predvsem zaradi zagotavljanja vsaj trenutne finančne stabilnosti v preostanku
               bančnega sistema in zaradi stroškov, ki bi jih neposredno utrpela država in del
               gospodarstva, ki je vezan na obe banki.</p>
               <p>Na žalost je tako, da stroške stečaja ali likvidacije v vsakem primeru nosijo
               davkoplačevalci. Na začetku sem pozabil omeniti, da bodo ne glede na to, po kakšnem
               postopku bomo zapirali ali bi zapirali obe banki, stroške v vsakem primeru nosili
               lastniki kapitala in lastniki podrejenih instrumentov. V tem primeru bodo v obeh
               bankah lastniki obeh bank izgubili 122 milijonov evrov, lastniki podrejenih
               obveznosti, predvsem podrejenih obveznic, pa 64 milijonov evrov. To je del, ki ga
               bodo nosili lastniki obeh bank. Med lastniki obeh bank sta samo dve podjetji, od tega
               ena banka, ki imata depozite več kot 100 tisoč evrov. To so podatki, ki jih vemo, pa
               vam jih zaradi Zakona o bančništvu ne smemo posredovati, lahko pa zaradi novih
               direktiv Evropske komisije glede na sodelovanje z ostalimi organi to pride na mizo v
               skladu s priporočili in v okviru naše zakonske obveze. Na žalost je tako. Najraje bi
               vam vse te podatke povedal, pa vam jih ne smem zaradi Zakona o bančništvu.</p>
               <p>Konflikti interesov. Povedali ste za gospoda Slapničarja, da je vezan na delovanje
               Merkurja. Odločiti smo se morali v dveh dneh. V dveh dneh, od trenutka, ko smo
               pripravili vse skupaj, smo morali narediti ekipo obeh izrednih uprav, kar je vezano
               na to, kar je povedala gospa Novak, tudi na to, zakaj že prej tega nismo naredili.
               Prej smo z vsemi postopki poskušali od lastnikov obeh bank zagotoviti dovolj
               kapitala. Ker smo sami vezani na izdane odredbe in bi sami sebi kršili odredbe, ki
               smo jih izdali za obe banki, smo bili pripeljani do točke, ko smo se odločili, da obe
               banki zapremo. Zapiramo banke, jih ne rešujemo. Zaradi tega smo morali dati v obe
               upravi ljudi, ki smo jih v tistem trenutku našli. V obeh upravah so ljudje, ki so po
               našem mnenju po vseh kriterijih, ki veljajo za dodeljevanje licenc uprav v slovenskih
               bankah, primerni. Prostor je tako majhen, da vsaj z mojega vidika, z vidika
               guvernerja in prej profesorja na Ekonomski fakulteti, večino teh ljudi poznam. Ne
               morem trditi, da teh ljudi ne poznam, vendar je šlo tudi za presojo, ki je enaka za
               člane vseh uprav v slovenskih bankah. Za obe banki so se ukrepi stopnjevali od leta
               2010. Kaj se je dogajalo pred 17. julijem, ko sem nastopil položaj guvernerja Banke
               Slovenije, ne morem komentirati. Lahko pa povem, da je bila naša reakcija najhitrejša
               možna od trenutka, ko sem prišel v službo na Banko Slovenije.</p>
               <p>Bilo je vprašanje gospe Mihatovič. Gospa Mihatovič je izgubila licenco v Srbiji, kjer
               v vsaki banki, ki je v postopku likvidacije ali stečaja, licence vseh članov uprav
               prenehajo na način, ki jim onemogoča kakršnokoli nadaljnje delo v Srbiji. S tega
               vidika smo bili s tem seznanjeni šele na podlagi člankov, ki so se pojavili v
               časopisih oziroma glede na vaše reakcije. Rekli ste, da je bila gospa Mihatovič
               imenovana za predsednico nadzornega sveta Factor banke 5. septembra. Kot veste, smo
               6. septembra reagirali v obeh bankah. Sporočilo smo dobili šele 5. septembra. Zdaj
               pridemo do naslednje stvari. Banka Slovenije je v preteklosti prosila in zahtevala,
               da se v Zakonu o bančništvu uredi tudi licenciranje članov nadzornih svetov. Kot
               veste, predlog Banke Slovenije ni bil sprejet. Zaradi tega Banka Slovenije ne more
               licencirati članov nadzornih svetov bank. Žal je tako, in mi povejte, kako bi lahko
               uredili to drugače, in bomo to z veseljem uredili. Vendar Banka Slovenije ne piše
               zakonov, zakone sprejemate v Državnem zboru.</p>
               <p>Kar je pomembno poudariti, je to, da se danes večinoma ukvarjamo s slabimi krediti v
               obeh bankah. Krediti v gospodarstvu se načeloma izdajajo za dolgoročno obdobje. V
               določenem trenutku so v Sloveniji veljale razmere, ko so bili po vseh kriterijih ti
               dolgoročni krediti izdani na pravilen način in s pravilnimi poroštvi, vendar se je
               vmes gospodarska situacija spremenila in so ti krediti naenkrat postali slabi
               krediti. Povejte, kako naj Banka Slovenije za 10 let vnaprej ve, kateri krediti se ne
               bodo vrnili in kateri se bodo normalno vračali. S svojimi nadzorniškimi ukrepi in
               mehanizmi to spremljamo in poskušamo zagotoviti čim več rezervacij, poskušamo
               zagotoviti normalno delovanje bank, vendar pa je v Sloveniji prišlo do trenutka, ko
               so se ti krediti enostavno začeli množiti preko meja normalnega delovanja bančnega
               sistema. Zaradi tega smo z zakonom, imena katerega ne bom znal pravilno povedati, za
               posebne ukrepe za stabilnost bank, ki je bil sprejet lani, poskušali in začeli s
               postopkom čiščenja bilanc slovenskih bank. Iz tega zakona tudi sledi, da bomo
               slovenske banke poskušali očistiti preko institucije, ki se imenuje Družba za
               upravljanje terjatev bank.</p>
               <p>Vse to so načini, ki nam vsaj v tem trenutku omogočajo, da bomo v nekem doglednem
               času lahko očistili slovenske banke vseh slabih kreditov. Vendar morate vedeti, da so
               vsi ti krediti v slovenskih bankah bili izdani s pomočjo vseh nas varčevalcev, ki
               imamo odprte račune v vseh slovenskih bankah. Te varčevalce poskušamo z našimi ukrepi
               zaščititi zato, ker si ne znam predstavljati, iz katerega denarja, na podlagi katerih
               virov bi lahko slovenske banke sploh kdaj izdajale nove kredite. Če ne bomo
               zavarovali varčevalcev, tistih, ki prinašajo denar v slovenske banke, potem ne vem,
               kako bo, če sploh bo še kdaj, izgledal slovenski bančni sistem. S tega vidika vas
               prosim, da razumete, da Banka Slovenije poskuša zavarovati varčevalce na način, ki
               nam bo omogočal, da bodo ti varčevalci še kdaj imeli svoj denar v slovenskih
               bankah.</p>
               <p>Kar se je dogajalo na strani kreditov, verjamem, in to je tudi moje mnenje, da je
               prišlo do nekaterih kreditov, ki nikoli ne bi smeli biti izdani. Tukaj Banka
               Slovenije z množico ukrepov, ki jih je izdajala, neprestano na te stvari opozarja.
               Samo v primeru Factor banke in Probanke, še enkrat poudarjam, smo izdali 62 ukrepov,
               ki bi kakorkoli poskušali vzpostaviti normalno delovanje teh bank. Izdanih je bilo 6
               prijav organom pregona. Kaj se dogaja s temi prijavami, ne vem. To je vprašanje za
               druge pristojne inštitucije. Mogoče se danes zdi, da bi bilo teh prijav lahko več,
               mogoče jih bo več, vendar v tem trenutku moramo najprej rešiti slovenski bančni
               sistem, če sploh lahko pričakujemo oživitev gospodarske rasti, in načine, na katere
               bomo poplačevali ves dolg, ki bo tudi zaradi sanacije bančnega sistema narastel.
               Moramo se zavedati, da ne obstaja drugačnega načina, kot to, da bomo vsi
               davkoplačevalci plačali za slabe kredite v teh bankah. Spet ne vem za noben drug
               način, ki bi lahko kakorkoli omogočil odplačevanje težav in slabosti, ki se v tem
               trenutku pojavljajo v slovenskih bankah. Hvala.</p>
            </sp>
            <sp xml:id="SDZ6-Izredna-43-2013-09-20.sp31">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sprašujem, če je morda predstavnik Vlade pripravljen dati obrazložitev.</p>
               <p>Izvolite.</p>
            </sp>
            <sp xml:id="SDZ6-Izredna-43-2013-09-20.sp32">

               <speaker>MAG. MITJA MAVKO:</speaker>

               <p>Hvala lepa za besedo.</p>
               <p>Mogoče zgolj dopolnitev tega, kjer je guverner zaključil, in sicer angažma
               javnofinančnih sredstev, ker je bilo to iz obrazložitve stališča poslanske skupine za
               razumeti. Bančništvo temelji na zaupanju. Če ni zaupanja, vsi vemo, kam lahko razmere
               pripeljejo. To pomeni, da morajo vsi organi, ki delujejo, ki kakorkoli posegajo v
               bančno področje, delovati na način, da tega zaupanja v ničemer ne omajajo. Zaupanje
               pomeni, da v trenutku, ko pristojni organi ugotovijo, da neka banka nima več
               dolgoročno vzdržnega ekonomskega modela, na nadzorovan način, na čim bolj primeren
               način in na način, ki davkoplačevalce najmanj stane, izvedejo ukrepe, ki lahko z
               urejenimi postopki zagotovijo prenehanje poslovanja tovrstnega subjekta.</p>
               <p>Skupaj z Banko Slovenije smo ocenili, da sta primera Factor banke Probanke primera
               dveh tovrstnih subjektov. Ocenili ste, da smo na ta način celoten bančni sistem v
               Sloveniji okarakterizirali kot sistemsko pomembnega in s tem potencialno izpostavili
               blazno velike javnofinančne posledice. Tukaj bi vendarle želeli poudariti, da Zakon o
               ukrepih Republike Slovenije za krepitev stabilnosti bank predvideva različne ukrepe
               za zagotavljanje stabilnosti bančnega sistema v Sloveniji, in tukaj velja vendarle
               poudariti, da za tri največje banke v Sloveniji, NLB, NKBM in Abanko, predvidevamo
               izvedbo drugih ukrepov, ki bi zagotavljali stabilnost v teh bankah. Kot veste, je
               osrednji ukrep, ki je v tem zakonu predviden, prenos dela slabe aktive iz bilanc treh
               obstoječih bank na Družbo za upravljanje terjatev bank in vzporedno zagotovitev
               zadostnih kapitalskih osnov za nadaljevanje tako očiščenih bank.</p>
               <p>V ničemer ne želimo izpostavljati javnofinančnega denarja do te mere, da bi celoten
               slovenski bančni sistem okarakterizirali kot sistemskega, zato številke, s katerimi
               operirate, niso kredibilne in ne bodo dosegle tovrstnih meja. Zato špekulacije o tem,
               ali se država lahko zadolži do te mere, da bi lahko financirala vse, na kar ste
               namigovali, po našem mnenju niso primerne. Kot rečeno, kredibilen načrt reševanja
               bančnega sistema v Sloveniji je definitivno sestavljen iz vsaj dveh elementov –
               reševanja tistih bank, za katere menimo, da je dolgoročni ekonomski model vzdržen in
               jih je primerno reševati, in odstranitve tistih bank s trga, za katere menimo, da
               dolgoročni sistem ni vzdržen. To rešujemo na urejen način, s čim manjšimi posledicami
               za javne finance. Hvala.</p>
            </sp>
            <sp xml:id="SDZ6-Izredna-43-2013-09-20.sp33">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Tanko, imate proceduralno.</p>
            </sp>
            <sp xml:id="SDZ6-Izredna-43-2013-09-20.sp34">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Tukaj smo dobili nekaj odgovorov, nismo pa dobili vseh. Če nekdo prevzame vodenje
               neke institucije, prevzame vodenje institucije in lahko odgovarja in komentira
               dejavnost, delo institucije v času pred njegovim mandatom. Pričakovano je bilo, da bi
               glede na postavljena vprašanja, ki so bila glede teh razkritih revizij, ki so bila
               sicer nekaj mesecev prej opravljena, dobili tudi odgovor na ta del. Ker Banka
               Slovenije je institucija, in nekdo zastopa institucijo s svojo zgodovino in s svojimi
               ravnanji. Glede na to, da je šlo za bližnja pretekla dejanja na tem področju,
               pričakujemo tudi ta del odgovora.</p>
               <p>Drugo vprašanje je to, ki je bilo sproženo, in tudi ni odgovora – zakaj se ne počaka
               stres testov in bi se potem ukrepalo. To je bilo eno vprašanje. Drugo vprašanje, ki
               je tudi neodgovorjeno in pomembno – kakšno bo ravnanje Banke Slovenije in Vlade
               Republike Slovenije v primeru naslednjih podobnih primerov, ki se lahko zgodijo. Ali
               bo to ravnanje enako? Bo postopek enak? Vprašanje je bilo tudi, ali lahko Republika
               Slovenija v primeru, ko bi prišlo do identičnega položaja, zagotovi kvoto, ki je
               nekajkrat oziroma 10-krat večja od te, ki je potrebna za sanacijo teh dveh malih
               nesistemskih bank. Vprašanje je bilo tudi, zakaj sta se ti dve banki postavili na
               raven sistemskih bank. Še nekaj drugih vprašanj je bilo, in mislim, da je treba te
               stvari odgovoriti zelo precizno. Drugo, kar je, bi lepo prosil, da glede na
               pomembnost seje Državnega zbora Vlada Republike Slovenije zagotovi najkompetentnejše
               osebe, politično in funkcionalno, da bodo zastopale stališče v tej točki dnevnega
               reda. Neodgovorno je, da tukaj ni ne ministra za finance in ne predsednice Vlade,
               govorimo pa o ključnem problemu Republike Slovenije ta trenutek. To sta povedala tako
               gospod guverner kot gospod minister za finance. Prosim, predlagam, da vodstvo
               Državnega zbora tudi s strani izvršne veje oblasti zagotovi ključne najodgovornejše
               osebe, ki bodo sodelovale pri tej točki dnevnega reda.</p>
            </sp>
            <sp xml:id="SDZ6-Izredna-43-2013-09-20.sp35">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Šircelj, proceduralno.</p>
            </sp>
            <sp xml:id="SDZ6-Izredna-43-2013-09-20.sp36">

               <speaker>MAG. ANDREJ ŠIRCELJ (PS SDS):</speaker>

               <p>Nimam proceduralno. Govorim kot predlagatelj.</p>
            </sp>
            <sp xml:id="SDZ6-Izredna-43-2013-09-20.sp37">

               <speaker>PODPREDSEDNICA POLONCA KOMAR:</speaker>

               <p>Kot predlagatelj, izvolite. <stage>/ oglašanje iz dvorane/</stage></p>
               <p>Izvolite, gospod Möderndorfer, proceduralno.</p>
            </sp>
            <sp xml:id="SDZ6-Izredna-43-2013-09-20.sp38">

               <speaker>JANI MÖDERNDORFER (PS PS):</speaker>

               <p>Danes imamo izredno sejo. Imamo razpoložljiv čas. Gospod Tanko ima toliko časa, da
               lahko vse v okviru svojih razprav opravlja, sedaj pa v okviru proceduralnega postopka
               odpira vsebinska vprašanja. Prosim, predsedujoča, da ugotovimo, da temu ni tako.
               Prosim gospoda Tanka, da naj, če želi imeti odgovore – odgovore bo dobil takrat, ko
               bo za to priložnost. Tudi iz znane prakse točno ve, da včasih kdo odgovori, kadar
               lahko. Časa imamo ogromno. Imamo še 8 ur razprave. Gospod guverner in minister bosta
               odgovorila takrat, ko bosta odgovorila. Mogoče tudi kakšno vprašanje postavljate
               tako, da niti ne vesta, da je potreben odgovor. Ne vem. Ampak to je vaš problem, ne
               moj. Prosim, da ne zlorabljate poslovnika in proceduralnega vprašanja. Hvala.</p>
            </sp>
            <sp xml:id="SDZ6-Izredna-43-2013-09-20.sp39">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Ukrepala sem po željah po proceduralnih. Takšen je bil vrstni red. Gospod Šircelj je
               naslednji, ki ima proceduralno. Nato se je javil gospod Jazbec ... <stage>/ oglašanje iz
               dvorane/</stage> Kot predlagatelj, izvolite, se opravičujem. Potem pa gospod Jazbec odgovor.
            </p>
            </sp>
            <sp xml:id="SDZ6-Izredna-43-2013-09-20.sp40">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo.</p>
               <p>Morda bo potem odgovor guvernerja Jazbeca nekoliko daljši glede na to, da bo verjetno
               še nekaj vprašanj. Najprej je treba odgovoriti na to, kaj predstavlja ta rešitev de
               facto. De facto država jamči za vse vloge. Jamstvena shema se ne uporablja, jamstvena
               shema do 100 tisoč evrov. Tu so ob morebitnih – bog ne daj, da se zgodijo –
               nadaljnjih tovrstnih procesih, nadaljnjih procesih stečaja ali likvidacije, postopki
               verjetno jasni. Vsi depozitarji v katerikoli banki bodo zahtevali jamstvo za tudi nad
               100 tisoč evrov. To jim zagotavlja, če ne kdo drug, ustava, ker ustava določa, da so
               vsi enaki. Tukaj je vprašljivo to, ali sedaj ti dve banki za Slovenijo pomenita
               sistemski banki – de facto, ne de iure. De iure je tako, kot piše v zakonu, kjer se
               govori o dveh ali treh bankah. Upam, da sta si tu Ministrstvo za finance in Banka
               Slovenije sedaj že na jasnem, ali sta v Sloveniji to dve banki ali so tri banke.
               Recimo, da so tri. V nadaljnjih postopkih bo to jasno. To pričakujejo mednarodne
               inštitucije, to pričakujejo mednarodni trgi in to pričakuje javnost.</p>
               <p>V tem pogledu se postavlja vprašanje nadaljnje varnosti finančnega sistema, in sicer,
               ali bo v tem primeru država lahko zagotovila potrditev številke 14 milijard – je bila
               s strani Caprirolove dana na Odboru za finance in monetarno politiko pred nekaj
               dnevi. Tukaj obstajajo neki izračuni, obstajajo izračuni Banke Slovenije itd. Zaradi
               tega so to sistemske banke, de facto. Zelo sem zadovoljen, da skrbimo za varčevalce
               in da je ta skrb za varčevalce izredno pomembna. Zakaj so varčevalci pomembni? Zaradi
               tega, ker prinesejo depozit, in ta depozit predstavlja osnovo za kredit. Banka ima
               neke obveznosti po zakonih, tudi evropskih direktivah, in mora imeti za to
               likvidnostno rezervo, če prav razumem, 2 %. Za kredite, ki jih daje nad dve leti,
               celo nič. Celo 1 % mislim, da je bilo predlagano itd. Kaj to pomeni za depozitarja?
               Pomeni, da na banko prinesem tisoč evrov depozita in banka ima za to rezervo 20
               evrov. To si vzame. Lahko je tudi drugače.</p>
               <p>Likvidnostna rezerva je tukaj sestavljena iz različnih zadev. O tem bomo lahko
               govorili, ampak to pomeni, da so to tudi evropske direktive oziroma evropski
               predpisi. Skrbi me, ker je guverner rekel, da tudi če bi prišlo do tega, da bi druge
               banke v sistemu jamčile za te varčevalce, ki imajo do 100 tisoč evrov – in tukaj se
               govori okoli 400 milijonov –, te druge banke nimajo denarja in bi to preveč vplivalo
               na njihovo likvidnost in bi tako ali tako morala poseči država, ki je, če banke tega
               ne naredijo, tista, ki bo jamčila te vloge. Tukaj so te vloge de facto zajamčene s
               strani države, ker druge banke v slovenskem bančnem sistemu nimajo toliko denarja, da
               bi lahko jamčile. To me skrbi. Tako sem razumel guvernerja in tako je tudi rekel.
               Zdaj je vprašanje nadaljnjega sistemskega ukrepanja in kaj to pomeni za Slovenijo in
               za slovenski bančni sistem.</p>
               <p>Naslednje vprašanje, ki se pojavlja, je vprašanje depozitov v slovenskem bančnem
               sistemu. Po nekaterih informacijah ima država v slovenskem bančnem sistemu 3,6
               milijarde. Verjetno ta znesek niha iz dneva v dan, ampak vsekakor mislim, da je to
               nad 3 milijarde. Po podatkih Ministrstva za finance, in to je bilo omenjeno tudi na
               odboru za finance, je država od tega dobila 80 milijonov obresti. Tukaj se lahko
               izračuna povprečna obrestna mera in tukaj je sedaj vprašanje, kako država nalaga svoj
               denar – ali je ta denar namenjen bolj zaradi humanitarnih zadev, bolj za
               zagotavljanje likvidnosti, ker slovenske banke ne morejo same zagotavljati
               likvidnosti. Če je temu tako, potem je dodatna skrb še toliko večja. Tukaj se
               postavlja vprašanje, zakaj je bilo, mislim, da 347 milijonov teh depozitov v teh dveh
               bankah, od tega 60 milijonov depozita občin, kot je bilo rečeno, in še država v
               širšem smislu, še skladi itd. baje čez 600 milijonov. Ali je bil ta denar države v
               ožjem smislu dan zato, da se zagotavlja likvidnost, in če se je zagotavljala
               likvidnost na ta način, koliko časa?</p>
               <p>Zdaj smo prišli do situacije, ko bo država vzela novo jamstvo in s tem jamstvom
               jamčila svoj denar, ki ga je vložila v ti dve banki. Tukaj neke racionalnosti ni.
               Razlogi so verjetno neekonomski, nefinančni. Gospodarjenje z denarjem je, kakršno je,
               in to vse je vprašljivo. Govorimo o reševanju slovenskega bančnega sistema. Govorimo
               o tem, da sedaj Evropska komisija, službe oziroma različne inštitucije vrednotijo
               slovensko aktivo, aktivo slovenskega bančnega sistema. To pomeni, da vrednotijo,
               koliko ima Slovenija slabih kreditov. Ta odločitev je bila s strani Evropske komisije
               sprejeta konec junija, ko prve terjatve niso bile prenesene na slabo banko, na Družbo
               za upravljanje terjatev bank. Mislim, da je bil rok 28. junij, vsaj ta je bil v
               javnosti omenjen, da bo do tega prišlo.</p>
               <p>Zakaj? Mislim, da je razlog zelo preprost – ker nam evropske institucije ne
               verjamejo. Ne verjamejo nam verjetno zaradi tega, ker smo v preteklosti že bili
               neverodostojni, in ne verjamejo nam tudi zaradi tega, ker so verjeli Grkom, in so
               potem prišli drugačni rezultati in so potem ugotovili, da je ta zadeva takšna,
               kakršna je. Ampak s tem prenosom in rešitvijo za slovenski bančni sistem kasnimo.
               Tukaj lahko mirno rečem, da je čas denar, in vsak dan kasnitve so te terjatve večje.
               Zaradi tega bodo večje slabitve, zaradi tega bo slabši položaj in zaradi tega bodo
               zahteve po dokapitalizaciji večje. Če bi bančni sistem reformirali leta 2009, bi bil
               strošek celotnega postopka verjetno veliko manjši, kot bo, saj se bo reformiral
               verjetno nekje v začetku leta 2014, ko se bo to sploh začelo. Tukaj so tiste stvari,
               za katere je skrb upravičena, in tukaj so stvari, ki se finančno ne izidejo. Finančno
               se ne izidejo brez dodatnega zadolževanja in brez dodatnega krčenja javne porabe.</p>
               <p>Tukaj se postavlja vprašanje – do kam? Tukaj danes ne govorimo o 10 milijonih, 100
               milijonih. Tukaj verjetno govorimo, če govorimo o slovenskem bančnem sistemu, o več
               tisoč milijonih. Kje jih bomo dobili in kako jih bomo dobili? Videnje celotne slike –
               ko bo vidna celotna slika, bo vedno bolj prihajalo do tega, da bo treba poiskati
               odgovornost za nastalo situacijo. Ta odgovornost je ključnega pomena, ker bodo na
               koncu plačevali in plačali celotno bančno reformo, celoten bančni sistem
               davkoplačevalci, kot je bilo rečeno. Verjetno bodo lahko del tega plačali tudi novi
               lastniki bančnega sistema, če bo saniran, ampak verjetno bo to prišlo za tistim, ko
               ga bo država sanirala. Najprej ga je treba sanirati, potem bo prišlo do tega, da se
               bo morda finančni sistem lahko prodal. Tukaj je želja in namen te izredne seje, da se
               ugotovi, koliko časa bo to trajalo, koliko bo stalo, in da se seznani slovenske
               državljane in državljanke z nastalo situacijo, kajti, kot rečeno, plačevali bodo oni.
               Dolžnost poslancev je, da seznanjajo volivce in volivke. Hvala.</p>
            </sp>
            <sp xml:id="SDZ6-Izredna-43-2013-09-20.sp41">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod guverner, imate besedo.</p>
            </sp>
            <sp xml:id="SDZ6-Izredna-43-2013-09-20.sp42">

               <speaker>DR. BOŠTJAN JAZBEC:</speaker>

               <p>Hvala za dodatna vprašanja in pojasnila.</p>
               <p>Najprej gospodu Tanku, ki je svoja vprašanja strnil v tri točke. Najprej vloga Banke
               Slovenije od prej. Ne opravičujem vloge Banke Slovenije, samo povedal sem, kateri so
               ukrepi, ki smo jih začeli izvajati od 17. julija naprej. Mislim, da bo trajalo
               predolgo, ampak lahko gremo čez vseh 62 ukrepov, ki smo jih v preteklosti izdali v
               Banki Slovenije tako Factor banki kot Probanki. Lahko, če želite, gremo čez vseh 62
               ukrepov in vam bom natančno razložil, kaj je vsak ukrep zahteval od lastnikov bank in
               uprave banke. Želite? <stage>/ oglašanje iz dvorane/</stage> Mislim, da lahko. Bomo pripravili.</p>
               <p>Zakaj nismo počakali na stres teste? Najraje bi počakali na stres teste, pa nismo
               mogli zaradi spremenjene likvidnostne situacije v obeh bankah, ki bi pripeljala do
               stečaja. Če bi prišli do stečaja, bi se zgodilo, kar sem danes že nekajkrat povedal –
               večji strošek za davkoplačevalce. Zato nismo mogli čakati na končne rezultate stres
               testov in k pregledu kakovosti aktive. Kako bomo reagirali na vse ostale banke? To se
               veže tudi na vprašanje gospoda Širclja. Tako da je maksimalni strošek, če propade
               celoten bančni sistem, za davkoplačevalce približno 15 milijard evrov. Ta strošek
               bomo davkoplačevalci morali plačati, če se izbriše slovenski bančni sistem, ki ima v
               tem trenutku 15 milijard evrov depozitov. Tukaj ne rabiš biti posebej pameten, da
               vidiš te številke. Lahko sami seštejete in boste ugotovili, da če se v tem trenutku
               potopijo vse slovenske banke, bomo davkoplačevalci morali plačati za ta strošek ne
               glede na to, ali so te banke sistemske, nesistemske, pomembne, nepomembne.</p>
               <p>Z vidika centralne banke so pomembni vsi varčevalci v vseh bankah. Sistemska banka je
               po mojem napačen izraz, in z našega vidika, kar sem povedal na začetku, ni pomembno,
               za kakšno banko gre. Gre za varčevalce, ki prinašajo denar v te banke, in dokler bomo
               lahko zagotavljali vse, da bodo ti varčevalci varni, bomo izdajali take ukrepe, kot
               smo jih izdali 6. septembra. Celoten znesek sanacije bančnega sistema bo stal. Ne
               vem, ali ne razumete, da bo tudi Družba za upravljanje terjatev bank morala izdati
               obveznice, na katero bilanco se bodo prenašale slabe terjatve vseh ostalih bank. Tudi
               te obveznice bodo izdane s poroštvom države, in zdaj je po nekih ocenah planirano, da
               bo teh obveznic za približno 4 milijarde evrov. Ker ne vemo natančnih podatkov, smo
               najeli svetovalce v skladu s priporočili Evropske centralne banke in Evropske
               komisije, ki ugotavljajo višino slabih terjatev v vzorcu 10, 8 bank, preglede
               kakovosti aktive in potrebno dokapitalizacijo, ki jo bo država morala nameniti
               predvsem za Novo Ljubljansko banko in Novo Kreditno banko Maribor.</p>
               <p>Ko bomo imeli ocene za potrebno dokapitalizacijo, bomo hkrati imeli tudi možnost
               prenosa prvih terjatev in velikost tega prenosa. Takrat bo Družba za upravljanje
               terjatev bank, kot izhaja iz Zakona o ukrepih Republike Slovenije za krepitev
               stabilnosti bank, morala izdati obveznice s poroštvom države. Vse skupaj stane
               davkoplačevalce in vse skupaj bomo vsi plačali, ne glede na to, kako velik bo ta
               znesek. Kje bomo dobili denar? Verjetno se bomo morali za to zadolžiti, ker tega
               denarja danes v Sloveniji ni. Vse, kar počnemo, počnemo z namenom, da bi prepričali
               mednarodne finančne trge, da se lahko zadolžimo in da bomo ta denar nekoč tudi
               vrnili. V tem trenutku vsi veste bolje od mene, da je to nemogoče in da so obresti na
               slovenski dolg nad 6 % – približuje se 7 %. Vsi ukrepi, ki jih izvajamo, so namenjeni
               predvsem temu, da bi obrestna mera na naš dolg padla in da bi se lahko dolgoročno
               vzdržno zadolževali. Vsaka razprava o tem, koliko bo to znašalo in kdo bo to plačal,
               je po mojem nepomembna zaradi tega, ker se končni znesek vsaj za banke ve. Še enkrat
               ponavljam, če propadejo vse slovenske banke, bo strošek za davkoplačevalce približno
               15 milijard evrov, plačali bomo pa vedno davkoplačevalci. Hvala.</p>
            </sp>
            <sp xml:id="SDZ6-Izredna-43-2013-09-20.sp43">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod minister, izvolite, imate besedo.</p>
            </sp>
            <sp xml:id="SDZ6-Izredna-43-2013-09-20.sp44">

               <speaker>DR. UROŠ ČUFER:</speaker>

               <p>Mogoče bi samo dal pojasnilo, ko ste vprašali, kako bomo ravnali v naslednjih
               primerih. Rekel bi, da odgovorno, tako kot smo do sedaj. Če bi imeli ta trenutek tri
               banke, za katere bi mislili, da bi morale iti v prisilno likvidacijo, bi dali tri
               banke v prisilno likvidacijo. V Sloveniji smo imeli samo dve banki in samo dve banki
               sta šli v prisilno likvidacijo. Za druge banke, katere moramo kapitalsko okrepiti, so
               drugačni instrumenti, glede katerih je delno odgovoril že guverner, in ne prihaja do
               takih zneskov.</p>
            </sp>
            <sp xml:id="SDZ6-Izredna-43-2013-09-20.sp45">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Šircelj v imenu predlagatelja, izvolite.</p>
            </sp>
            <sp xml:id="SDZ6-Izredna-43-2013-09-20.sp46">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Vsekakor želim še odgovor glede depozitov države v teh bankah. Še enkrat, govorim o
               tem, da ima država precej depozitov v bančnem sistemu, in kaj se s temi depoziti
               počne. To je naložba države, 80 milijonov od 3 milijard in še nekaj. To ni ravno neka
               dobra naložba. Vprašanje je, če je varna naložba. Kot vidimo zdaj, ni varna naložba.
               Takšne zadeve so izredno pomembne, ker se na eni strani zadolžujemo, država se
               zadolžuje, zadolžila se je po 5,65-odstotni, 5,60-odstotni obrestni meri pri zadnji
               zadolžitvi – popravite me, če so kakšne decimalke narobe –, na drugi strani pa ima
               depozite, ki jih nekam nalaga. Tukaj je vprašanje ekonomike, tukaj ni vprašanje tega,
               da je treba nekomu pomagati, humanitarne dejavnosti itd. Govorimo o finančni
               ekonomiji.</p>
               <p>Naslednje vprašanje, ki je izredno povezano s tem – govorimo o obremenitvenih testih.
               Tukaj bi bilo zelo dobro slišati, in veliko podatkov bi dobili, če bi ugotovili,
               kakšne so te obremenitve, kaj pomeni obremenitveni test za 10 bank. Upam, da bo 10
               bank ostalo v obremenitvenem testu, da ne bosta ti dve banki, ki sta šli zdaj v
               likvidacijski postopek, izločeni. Mislim, da bi to prekrilo oziroma zastrlo celotno
               sliko slovenskega bančnega sistema, in to ne bi bilo dobro. Kot drugo, kakšni so
               tisti pogoji, kakšne so te obremenitve. Kaj obremenitev pomeni? Obremenitev pomeni,
               da se predvidijo neke drugačne okoliščine, v katerih bodo te banke poslovale – to naj
               bi bili obremenitveni testi –, na primer padec potrošnje za toliko in toliko
               odstotkov, padec BDP za toliko in toliko odstotkov, zmanjšanje depozitov za toliko
               odstotkov. To je vnaprej določeno. Na tej podlagi se delajo obremenitveni testi.
               Kakšni bodo rezultati, je odvisno od realnosti teh obremenitvenih predpostavk na eni
               strani, in od tega, koliko te banke še zmorejo. Rezultati bodo jasni tako ali tako za
               NLB že v mesecu oktobru, za ostale banke bojda s koncem novembra. Takrat bomo lahko
               pripravljeni, in da ne bi bili preveč negativno presenečeni, da ne bi bili kakšni
               šoki, se te stvari verjetno da predvideti že zdaj.</p>
               <p>Tukaj je še eno izredno pomembno vprašanje za ti dve banki – koliko kreditov so tema
               dvema bankama dale državne banke in ali bosta ti dve banki šli na Družbo za
               upravljanje terjatev bank? Pod državne banke uvrščam Novo Ljubljansko banko, Novo
               Kreditno banko Maribor in še paradržavno Abanko. Kako se rešuje? Kajti tukaj gre za
               vprašanje, ali se preko teh jamstev, ali se preko teh dokapitalizacij rešujejo tudi
               državne banke. V kakšni relaciji bo to z reševanjem državnih bank preko Družbe za
               upravljanje terjatev bank? Res je, Družba za upravljanje terjatev bank bo morala
               izdati obveznice z jamstvom države ali brez jamstva države. Mislim, da sta možni obe
               možnosti. Ampak teh jamstev je v tem zakonu določenih za 4 milijarde. Milijarda in 30
               milijonov, kot razumem, je že porabljenih za ti dve banki, kajti tudi ti dve banki
               sta šli v ta sistem. Če je temu tako, potem ne vem, od kje so dovolj 4 milijarde, ki
               so tu zdaj napisane. Kajti ti dve banki sta šli v sistem. 25 % za dve banki, ki imata
               4-odstotni tržni delež, 25 % jamstev. Hvala za odgovor.</p>
            </sp>
            <sp xml:id="SDZ6-Izredna-43-2013-09-20.sp47">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod guverner se je javil k besedi.</p>
            </sp>
            <sp xml:id="SDZ6-Izredna-43-2013-09-20.sp48">

               <speaker>DR. BOŠTJAN JAZBEC:</speaker>

               <p>Najprej odgovor na vprašanje o depozitih države. Depoziti države so v zadnjih 4
               letih, in bodo z Ministrstva za finance to povedali, ne glede na to, katera vlada je
               bila na oblasti, približno 300 milijonov evrov v obeh bankah. To zaradi tega, ker si
               ne znam predstavljati, da bi slovenska vlada oziroma proračun imel depozite v tujini.
               Na ta način se na eni strani zagotavlja uresničevanje proračuna in na drugi strani
               likvidnost bank. Drugo vprašanje – obremenitveni testi. Lahko vam damo natančne
               podatke glede predpostavk obremenitvenih testov, ki se opravljajo v skladu s
               priporočili in direktivami Evropske centralne banke. Kot veste, se v okviru sistema
               evropskih centralnih bank za naslednje leto pripravljajo obremenitveni testi in
               pregledi kakovosti aktive za vse evropske banke ravno z namenom ugotavljanja stanja v
               evropskem bančnem sistemu in z namenom ustanavljanja enotnega bančnega
               regulatorja.</p>
               <p>Sam sem drugačnega mnenja. Mislim, da je bolje, da namesto 10 bank, delamo teste samo
               za 8 bank zaradi tega, ker sta ti dve banki bili tako problematični, da bi pokvarili
               teste in bi zahtevali še več denarja, ki je potreben za dokapitalizacijo bank in za
               prenose na Družbo za upravljanje terjatev bank. Tretje vprašanje. Vsi krediti bank
               tema dvema bankama so znašali približno 300 milijonov evrov, ne glede na časovno
               obdobje. Večji del znotraj tega so državne banke. Na zadnje vprašanje bo verjetno
               Ministrstvo za finance imelo bolj podroben odgovor. Kolikor vem, je poroštvo za ti
               dve banki izven danega poroštva za izdajo obveznic Družbe za upravljanje terjatev
               bank. Zaradi tega se tisto poroštvo ne spreminja. Hvala.</p>
            </sp>
            <sp xml:id="SDZ6-Izredna-43-2013-09-20.sp49">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Šircelj, imate besedo kot predlagatelj.</p>
            </sp>
            <sp xml:id="SDZ6-Izredna-43-2013-09-20.sp50">

               <speaker>MAG. ANDREJ ŠIRCELJ (PS SDS):</speaker>

               <p>Glede poroštva. Čudim se, da je to izven Družbe za upravljanje terjatev bank. Če je
               to izven Družbe za upravljanje terjatev bank, potem mora priti to poroštvo v Državni
               zbor in ga mora Državni zbor potrditi. Kajti za poroštva zakon, ki ureja Družbo za
               upravljanje terjatev bank, jasno določa, da je to 4 milijarde. Posebna medsektorska
               oziroma medministrska komisija to določi, nakar gre to na vlado. Če je to poroštvo
               izven, potem je to poroštvo dano po Zakonu o javnih financah. Po Zakonu o javnih
               financah mora Državni zbor odobriti to poroštvo, tako kot ga je odobril za TEŠ, in
               tako kot ga je odobril verjetno še za koga. To pomeni, in to je treba tudi
               razčistiti, da če je to poroštvo izven tega zakona, potem ga ni, ker mora najprej
               priti v Državni zbor.</p>
            </sp>
            <sp xml:id="SDZ6-Izredna-43-2013-09-20.sp51">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Besedo dajem še predstavniku Vlade.</p>
            </sp>
            <sp xml:id="SDZ6-Izredna-43-2013-09-20.sp52">

               <speaker>MAG. MITJA MAVKO:</speaker>

               <p>Hvala lepa za besedo.</p>
               <p>Zelo enostavno razložljivo. Če si pogledate 24. člen Zakona o ukrepih Republike
               Slovenije za krepitev stabilnosti bank, jasno govori, da je možno dati poroštvo izven
               zakona o izvrševanju proračuna Republike Slovenije in izven omenjenih 4 milijard
               poroštva, ki jih država lahko nameni Družbi za upravljanje terjatev bank. 24. člen
               zakona, prvi odstavek, jasno govori, v kakšnem primeru je mogoče dati tovrstno
               poroštvo. Tu gre za poroštvo za zagotavljanje likvidnosti v skrajni sili. V skrajni
               sili se ve, kaj pomeni – v primeru tovrstnih ukrepov, ki so bili izrečeni, v primeru
               zagotavljanja likvidnosti v času nadzorovanega prenehanja banke, ko likvidnost
               zagotavlja Banka Slovenije. S tega vidika je pravno zadeva popolnoma urejena.</p>
               <p>Morda zgolj dve dopolnitvi glede na prejšnja vprašanja. Prvič, zakaj teh dveh bank ni
               smiselno ohraniti v sklopu vaje obremenitvenih testov. Če so obremenitveni testi
               namenjeni temu, da ugotovimo, koliko kapitala naj bi posamezna banka potrebovala v
               naslednjem obdobju za normalno, vzdržno ekonomsko delovanje, potem je popolnoma
               jasno, zakaj ju ne zadržujemo v obremenitvenih testih, ker ti dve banki na srednji
               rok in na dolgi rok ne bosta več poslovali. Zato smo se strinjali z Banko Slovenije
               in tudi z evropskimi sogovorniki, da se ti dve banki izvzameta iz izvedbe
               obremenitvenih testov. Se bo pa delo na analizi kakovosti aktive, ki se že izvaja v
               obeh bankah, smiselno uporabilo tudi za pripravo načrta likvidacije obeh bank. Delo,
               ki je že bilo opravljeno, delo, ki se opravlja, ne bo opravljeno zaman, temveč bo
               smiselno uporabljeno za načrt likvidacije.</p>
               <p>Bilo je še vprašanje v zvezi z depoziti države. Res je, trenutno sistem enotni
               zakladniški račun države izkazuje stanje približno 3,6 milijarde evrov. Vendar pa to
               ni povprečno letno stanje, temveč ta številka niha v odvisnosti od samega izvrševanja
               proračuna, od odplačila glavnic, od našega refinanciranja na trgih. Povprečno stanje
               je običajno med 2 in 2,5 milijarde evrov. Zakaj je letos številka toliko višja, je
               tudi popolnoma jasno – zaradi dinamike izvrševanja proračuna in predvsem zaradi
               dejstva, da imamo na računih potrebna sredstva za dokapitalizacijo bank v skladu s
               sprejetim proračunom iz bilance B, ko bodo zaključeni skrbni pregledi in
               obremenitveni testi in ko bomo lahko tudi v skladu z dovoljenjem Evropske komisije,
               ker vendarle gre za postopke državnih pomoči, tovrstne dokapitalizacije izvedli.
               Hvala.</p>
            </sp>
            <sp xml:id="SDZ6-Izredna-43-2013-09-20.sp53">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Še enkrat v imenu predlagatelja, gospod Šircelj.</p>
            </sp>
            <sp xml:id="SDZ6-Izredna-43-2013-09-20.sp54">

               <speaker>MAG. ANDREJ ŠIRCELJ (PS SDS):</speaker>

               <p>Omenjenih je bilo 62 ukrepov Banke Slovenije. Guverner, kakšni so učinki teh ukrepov?
               Če se nekaj napiše na papir, je nekaj, če se pa dejansko nekaj naredi, in ima to nek
               učinek, potem verjetno do tega ne bi prišlo. Zelo sem vesel, da bomo dobili
               predpostavke glede obremenitvenih testov. Ne vem, morda veste kakšne že sedaj. Glede
               na to, da ste omenili, da je varnost depozitov omejena, sprašujem, kakšni ukrepi bodo
               na tem področju. Govorimo o tem, da bančni sistem ne more zagotoviti jamstva za
               depozite do 100 tisoč evrov. Država bi morala tako ali tako nastopiti in prevzeti
               jamstvo, tako ste omenili – da bančni sistem tako ali tako ne more prevzeti tega
               jamstva.</p>
            </sp>
            <sp xml:id="SDZ6-Izredna-43-2013-09-20.sp55">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Proceduralno ima gospod Han.</p>
            </sp>
            <sp xml:id="SDZ6-Izredna-43-2013-09-20.sp56">

               <speaker>MATJAŽ HAN (PS SD):</speaker>

               <p>Hvala lepa, spoštovana podpredsednica.</p>
               <p>Dal bom proceduralni predlog, bi pa prej dva stavka rad povedal. Tri ure se vrtimo v
               začaranem krogu, ker predlagatelju te seje ni nič jasno. Zanimivo pa je, da je
               predlagatelj pisec zakona o DUTB, človek, ki je bil zaposlen na DUTB oziroma je bil
               neizvršni direktor in kobajagi o bančništvu vse ve. Potem ugotovimo, da ne prebere
               zakona, ne pozna členov in tukaj muči vse nas, poslanke in poslance, predvsem pa
               slovensko javnost. Bil sem zelo zaskrbljen pred to sejo in sem tudi danes zaskrbljen
               nad situacijo, ki je v bančnem sistemu, da ne govorim, kaj se dogaja s preiskovalnimi
               ekipami na terenu danes. Vendar sem pomirjen kot državljan Republike Slovenije, ker
               mi je znal jasno, odgovorno povedati gospod Jazbec kot guverner Banke Slovenije.
               Sedaj gre tu za politične finte – bom povedal zaradi javnosti –, kjer gospod Šircelj
               in SDS hočeta z nepotrebnimi vprašanji gospoda Jazbeca, ki ni vajen politikanstva,
               spraviti v situacijo, da mu bo zmanjkalo časa, da bodo oni lahko še dve uri po tistem
               nastopali. S tem, da poslanci po treh urah še nismo dobili ene besede, vsaj da bi
               pohvalili ali karkoli, zato predlagam, da, gospa podpredsednica, daste na glasovanje,
               da prekinemo s to sejo, izglasujemo tiste sklepe in gremo domov. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp57">

               <speaker>PODPREDSEDNICA POLONCA KOMAR:</speaker>

               <p>Hvala lepa za ta proceduralni predlog.</p>
               <p>Imamo omejen čas, vsaka skupina toliko, kolikor ga je na voljo. Prosila bi, da s sejo
               nadaljujemo. Gospod guverner se je javil k besedi, potem bi pa morda res prešli še na
               razpravo ostalih poslank in poslancev.</p>
            </sp>
            <sp xml:id="SDZ6-Izredna-43-2013-09-20.sp58">

               <speaker>DR. BOŠTJAN JAZBEC:</speaker>

               <p>Vprašanje, kaj je bil učinek 62 ukrepov. Učinek 62 ukrepov je bil ta, da smo 6.
               septembra začeli s postopkom zapiranja obeh bank. Drugo vprašanje pa je bilo jamstvo
               400 milijonov evrov zajamčenih depozitov. Danes nobena banka ne more tega zato, ker v
               Sloveniji nimamo jamstvenega sklada, kot ga imajo v nekaterih drugih državah.
               Kadarkoli pride do situacije, ki se nam dogaja zdaj, morajo vse banke v slovenskem
               bančnem sistemu solidarno jamčiti za izplačilo vlog zajamčenih varčevalcev. V tem
               trenutku 400 milijonov dodatnega denarja, potrebnega za izplačilo, ni, in zaradi tega
               bi država morala začasno dati denar, ki bi ga potem zahtevala od vseh bank v sistemu.
               Tak postopek je tudi pripravljen za vse ostale banke v primeru, če do tega pride. Kot
               sem povedal, zdaj ni nobenega suma, da bi v katerikoli drugi banki prihajalo do takih
               problemov, kot smo jih imeli v Factor banki in Probanki, zato ni, vsaj v tem
               trenutku, nobenega upravičenega dvoma in suma, da ne bi zmogli še naprej zagotavljati
               varstva vseh vlog. Še na vaše prejšnje vprašanje, ali so vloge države v slovenskih
               bankah varne – da, toliko kot so varne vloge čisto vsakega, slehernega varčevalca.
               Hvala.</p>
            </sp>
            <sp xml:id="SDZ6-Izredna-43-2013-09-20.sp59">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Z razpravo bomo nadaljevali, in sicer je na vrsti gospod Brane Golubović.</p>
            </sp>
            <sp xml:id="SDZ6-Izredna-43-2013-09-20.sp60">

               <speaker>BRANE GOLUBOVIĆ (PS PS):</speaker>

               <p>Lep pozdrav vsem skupaj!</p>
               <p>Na nek način sta s temi strokovnimi odgovori, umirjenimi odgovori, direktnimi in
               neposrednimi odgovori guverner in predstavnik Vlade povedala in odgovorila na vse,
               tako da bi to, kar je gospod Han predlagal, resnično lahko naredili – odprli še
               razpravo o teh priporočilih, glasovali in šli domov. Dejstvo je, da to kaže tudi na
               nek nov veter, ki ga hočete ali nočete prinaša ta vlada – odkrito, transparentno,
               umirjeno delovanje. Ponovil bi tisto, kar je v enem izmed mnogih odgovorov – in ko
               nekateri ne boste želeli slišati odgovorov, ga boste na koncu vprašali, kaj je jedel
               za zajtrk. Vam bo še to odgovoril in še vedno ne boste želeli slišati tistega, kar
               vam želi povedati. Dejstvo je, da je guverner povedal, da banke zapiramo, in če banke
               zapiramo, ne rešujemo lastnikov delnic, niti ne rešujemo lastnikov podrejenih
               obveznic. To je eden prvih primerov v Sloveniji, kolikor jaz spremljam, da ne
               rešujemo lastnikov. Lastniki bodo izgubili toliko in toliko milijonov – mislim, da je
               bilo rečeno slabih 200 milijonov.</p>
               <p>Druga stvar, kar je povedal guverner in je zame zelo pomembno, je to, da če bi šli v
               stečaj, bi davkoplačevalci ravno tako plačevali, mogoče celo bistveno več, in bi
               določena podjetja v Sloveniji propadla. Če propadejo določena mala in srednja
               podjetja, ki imajo kredit v eni od teh dveh bank – če prav razumem, bi morala takoj
               vrniti ta kredit –, bi pomenilo, da ne bi mogla več poslovati. Po vsej verjetnosti bi
               šla tudi ta podjetja v stečaj. Če gredo ta podjetja v stečaj, imajo težave njihovi
               partnerji, partnerska podjetja. Pridemo do težav s plačevanjem, do brezposelnosti
               oziroma odpuščanja, in na koncu tako ali tako vse preide na proračun socialnih
               transferjev. Osebno se mi zdi, da je odločitev, ki jo je sprejela Banka Slovenije
               skupaj z Vlado, odločitev, ki je gledala cel gozd, in cel gozd je Slovenija. Ni
               gledala samo dveh dreves in kdo ima kaj notri.</p>
               <p>Dejstvo je tudi, da so bili v zgodovini, bližnji in daljni, majhni dogodki, do
               katerih so bili nekateri indiferentni, do katerih se ni opredelilo, se jih ni
               pravilno reševalo, in so povzročili velike krize. V globalnem svetu je to še lažje.
               Ni več majhnega dogodka in zato je pomembno, da so se Banka Slovenije, Ministrstvo za
               finance ter Vlada Republike Slovenije tega problema lotili tako, kot so se ga. Še
               nekaj glede odgovornosti. Odgovornost tistih, ki so pripeljali do tega stanja, se
               počasi kaže. Počasi se bodo soočili s posledicami svojih dejanj. Današnje hišne
               preiskave v Novi Ljubljanski banki in s tem povezanimi, priprtje enega od vodilnih
               bančnikov ter sum oziroma preiskava drugega vodilnega bančnika kažejo na to, da se v
               tej državi nekaj dogaja in da piha drugačen veter. Rekel bi, da je likvidacija teh
               dveh bank, teh dveh dreves pravilna odločitev, ki gleda celotno Slovenijo in nas je
               obdržala nad vodo. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp61">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Razpravo bo nadaljeval gospod Rihard Braniselj.</p>
            </sp>
            <sp xml:id="SDZ6-Izredna-43-2013-09-20.sp62">

               <speaker>RIHARD BRANISELJ (PS DL):</speaker>

               <p>Hvala, podpredsednica.</p>
               <p>S strani predlagatelja smo dobili celo vrsto korektnih vprašanj in tudi s strani
               guvernerja in ministra smo bili deležni korektnih odgovorov. Ta trenutek ugotavljam,
               da se bom lahko odločil glede na sklepe, in ugotavljam tudi, da je to šolski primer,
               kako mora odreagirati Banka Slovenije in kako mora odreagirati Vlada – hitro, odločno
               in strokovno. Mislim, da je bil ta ukrep pravilen in hiter. Pred nekaj dnevi smo
               obhajali, če temu tako rečem, 5-letnico, odkar se je sesula neka minorna banka v
               Ameriki, in videli smo, kakšne so bile posledice, ko se je zatresel bančni sistem po
               celem svetu in smo še vedno v neki krizi, ki se je začela ravno tam. Iz nekega
               preplaha, nezaupanja itd.</p>
               <p>Če pogledamo, kako so se lotili nastanka krize v drugih državah posebej v bančništvu,
               ugotavljam, da so odreagirali hitro, učinkovito in tiho. Samo v Nemčiji so v letu
               2008 injicirali 10 % BDP direktno v banke in zadevo rešili hitro, učinkovito in tiho.
               V Veliki Britaniji 15 % BDP v banke, s tem da so jih nekaj podržavili, ampak to ni
               pomembno. Bistveno je, da so vse te stvari reševali z javnim denarjem. Nacionalne
               banke in vlade so odreagirale tako, kot je treba. Tudi v Švici imamo primere – leto
               2008 bliskovita akcija vlade, centralne banke, 4,8 milijarde evrov novega kapitala,
               50 milijard iz banke na slabo banko in 20 milijard dokapitalizacije iz kreditov. In
               zadevo so nekako rešili. Vidimo, da so ti ukrepi funkcionirali. Mi smo po 5 letih
               ugotovili, da smo dali v banke 2 % BDP. Jasno je, da bo treba ta delež žal povečati,
               in brez tega reševanja ne bo.</p>
               <p>Prva Janševa vlada leta 2008 tega problema sploh ni zaznala. Niso zaznali, da bi bilo
               v bančništvu karkoli narobe. Pahorjeva vlada ga je zaznala, vendar ga je podcenila.
               Druga Janševa vlada je ta problem zaznala in se ga je resno lotila reševati. Spomnimo
               se, kako smo sprejemali zakon o slabi banki, če temu tako rečemo. Opozicija je temu
               nasprotovala do nezavesti. Imeli smo tudi grožnje z referendumi itd. Zamudili smo eno
               leto, da se je zdaj ta zadeva nekako uveljavila in da gremo po poti, ki je bila
               začrtana že zdavnaj in nam je vsem jasno, da je edina pravilna in se jo je treba
               držati. Sedanja vlada sledi temu, vendar ugotavljamo, da Evropska komisija komplicira
               z nekimi dodatnimi stresnimi testi itd., in ponovno izgubljamo dragocen čas. Šteje pa
               vsak dan.</p>
               <p>Vidimo, da opozicija ni prepričana, da je likvidacija boljši način kot stečaj. Lahko
               rečem: seveda je. Boljši način in edini način, in ne znam si predstavljati, da bi si
               privoščili nenadzorovan stečaj. To pomeni paniko, odliv depozitov itd. Če pridemo do
               tega, da si to privoščimo, to pomeni, da ne bo več kreditiranja in se bo ustavila
               gospodarska rast oziroma sploh ne bo prišlo do gospodarske rasti. Ne samo to – ker ne
               bo denarja, bomo plače izplačevali v bonih, v krompirju, v blagovni menjavi. Tega se
               moramo zavedati in s tem se ni za igrati. O odgovornosti je bilo veliko govora in se
               s tem strinjam. Odgovornost je tisti drugi del, ki sledi reševanju bank. Prepričan
               sem, da se ta odgovornost že izvaja. Pravosodje, policija funkcionirata. To vidimo iz
               dneva v dan, in mislim, da moramo tem institucijam zaupati. Ni mi pomembno, da dobim
               podatke, ki so ta trenutek bančna tajnost, pomembno pa je, da jih dobijo tisti, ki so
               v tej državi prvi poklicani, da se s tem ukvarjajo. Ta trenutek uživajo moje polno
               zaupanje. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp63">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Šircelj, imate besedo kot predlagatelj.</p>
            </sp>
            <sp xml:id="SDZ6-Izredna-43-2013-09-20.sp64">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Gospod Braniselj, tukaj moram vseeno intervenirati glede na zadeve, ki ste jih
               povedali – da Janševa vlada ni nič naredila za male vlagatelje in da Janševa vlada ni
               bila tista, ki je predložila dejansko zakonodajo, na podlagi katere so zaščiteni mali
               vlagatelji oziroma na podlagi katere so zaščiteni vlagatelji do 100 tisoč evrov.
               Tukaj vam lahko povem, da je Janševa vlada, in takrat je bil še finančni minister
               pokojni dr. Bajuk, pripravila zakon, sprejela zakon, tudi na podlagi evropskih
               direktiv, o tem, da se jamstvo preostalih bank in jamstvo države zagotovi za male
               vlagatelje. To je bilo proti koncu te vlade, leta 2008. Mislim, da je že nov Državni
               zbor sprejel to odločitev in sprejel to zakonodajo. Sprejela in predlagala Državnemu
               zboru je pa to Janševa vlada konec leta 2008. Tako da je to, da Janševa vlada ni nič
               naredila, marsikdaj za lase privlečeno.</p>
            </sp>
            <sp xml:id="SDZ6-Izredna-43-2013-09-20.sp65">

               <speaker>PODPREDSEDNICA POLONCA KOMAR:</speaker>

               <p>Hvala lepa, gospod Šircelj.</p>
               <p>Besedo ima gospod Mihael Prevc.</p>
            </sp>
            <sp xml:id="SDZ6-Izredna-43-2013-09-20.sp66">

               <speaker>MIHAEL PREVC (PS SLS):</speaker>

               <p>Hvala lepa za besedo, gospa podpredsednica. Spoštovani guverner, spoštovani državni
               sekretar, spoštovani kolegice in kolegi!</p>
               <p>Na začetku lahko rečem, da se mi ta razprava, ki jo poslušam, sploh zdaj, zadnja
               vprašanja s strani predlagatelja in tudi odgovori s strani guvernerja – vse to se mi
               zdi zelo smiselno. Ta razprava se mi zdi smiselna predvsem z vidika, da imamo v tej
               dvorani predstavnike odgovornih institucij, predvsem tiste najbolj odgovorne – Banka
               Slovenije, ki je, lahko rečem, najbolj odgovorna za takšno stanje bank, kot ga imamo
               danes v Sloveniji. Vemo in to govorimo že ves čas in že kar nekaj časa to poudarjamo
               – stanje slovenskih bank je zelo slabo, in o tem danes tudi razpravljamo. Vemo, da je
               stanje bank v Sloveniji slabo, da to ni od včeraj. Vemo, da se to vleče že kar nekaj
               časa, in vemo, da bi že leta 2009, ko so se pojavile te težave v bankah, Banka
               Slovenije morala ukrepati, pa žal ni. V Slovenski ljudski stranki smo že takrat zelo
               pogosto in tudi naglas opozarjali, da mora Banka Slovenije bolj aktivno pristopiti k
               težavam, ki so se pojavljale v bankah. Iz magnetograma sem potegnil nekaj informacij,
               in sicer 9. marca 2011 se je prav na zahtevo Poslanske skupine Slovenske ljudske
               stranke sestal odbor Državnega zbora za finance in monetarno politiko in se takrat
               spoprijel z vprašanjem odgovornosti predvsem za nepokrita bančna posojila. Takrat so
               bili sprejeti tudi neki obvezujoči sklepi. Soglasno so bili sprejeti sklepi, ki so
               Banko Slovenije pozvali k poročanju o stanju v bančnem sistemu.</p>
               <p>Lahko rečem, da je tedanji guverner Banke Slovenije, dr. Kranjec, veliko govoril o
               tem, da banka ustrezno nadzoruje sistem, da ukrepa in da v bančnem sistemu ni nobenih
               problemov z likvidnostjo. Banka Slovenije je sicer izvajala ukrepe v obliki
               priporočil, zahtev, opozoril, odredb in podobno, a vemo, da se ravno veliko ni
               zgodilo, zato – mislim, da je prav, da to poudarim – je tedanji predsednik Slovenske
               ljudske stranke Radovan Žerjav večkrat pozval prejšnjega guvernerja Banke Slovenije k
               odstopu. Vemo, da so se po tem v bančnem sistemu zadeve hitro slabšale. Razmere na
               kreditnem trgu so bile iz meseca v mesec slabše. Sedaj vemo, da je vztrajno rasel
               tudi delež slabih kreditov. Lahko rečem, da smo v Slovenski ljudski stranki aktivno
               poskušali, posebej poudarjam, z vidika politike izvajati pritisk na aktivnejše
               izvajanje nadzora, ob tem pa smo bili zelo pogosto deležni očitkov, kako je Banka
               Slovenije neodvisen organ in da politika tukaj nima nikakršnega mesta. V strokovnih
               krogih se ni samo šušljalo. Vsi, ki kaj pomenijo v bančništvu v Sloveniji, so vedeli,
               mnogi tudi o tem javno spregovorili, kako kritično stanje je v Factor banki in v
               Probanki že nekaj let nazaj, razen morda tistih, ki bi to morali prvi vedeti – Banka
               Slovenije. Oni pa se tega verjetno niso zavedali.</p>
               <p>Banka Slovenije je sicer pozivala k nujni dokapitalizaciji teh dveh banka, zgodilo pa
               se žal ni nič. Zato po mojem prepričanju novi guverner Banke Slovenije po tem hitrem
               pregledu, ki ga je imel – zelo malo časa je imel na razpolago –, ni imel druge izbire
               kot to, kar se je zgodilo. Prepričan sem, da je bil ukrep, ki ga je izvedel novi
               guverner Banke Slovenije gospod Jazbec, v tej situaciji edini logičen ukrep. Dejstvo
               je, da sta bili obe banki na robu likvidnostnega zloma. Preprosto se ju je pustilo
               čakati mnogo predolgo v tej agoniji. Izgovarjanje na možnost bančnega stečaja se
               sliši všečno. To je verjetno lahko reči. Vendar kaj bi pomenil stečaj banke v tej
               državi? To je zame zelo pomembno vprašanje. Prepričan sem, da bi to pomenilo, da je
               Banka Slovenije kot ključni nadzorni organ pogrnila na celi črti in da položaja ne
               obvladuje. Ob tem se je treba z vso odgovornostjo zavedati, kaj bi se dogajalo na
               bančnih okencih drugih bank, če bi v petek popoldne del slovenskih varčevalcev, tudi
               če so to samo podjetja in tudi če so to tisti, ki imajo več kot 100 tisoč evrov
               depozita na računih, izgubil svoj denar. Kaj bi to pomenilo za slovenski bančni
               sistem? Kaj bi to pomenilo za zaupanje v slovenski bančni sistem? Prepričan sem, da
               katastrofo.</p>
               <p>Po mojem mnenju je nadzorovana likvidacija boljša rešitev kot nekontrolirani stečaji,
               ampak samo pod enim pogojem – če bo izredna uprava, ki jo je postavila Banka
               Slovenije, ne samo izvedla to likvidacijo, pač pa pregledala tudi transakcije med
               vsemi povezanimi osebami. Za obe banki je značilna prepletenost vlog, in sicer
               lastniških, nadzornih in vodstvenih funkcij ter celo glavnih komitentov teh bank.
               Kreditiralo se je sorodnike, kreditiralo se je povezana podjetja, ogromno denarja se
               je namenilo za menedžerske prevzeme posameznikov, ki so bili tako ali drugače
               povezani s tema dvema bankama. Če imajo vsi ti udeleženci danes srečo, da banki ne
               moremo preprosto pahniti v stečaj, pa naj preiskovalnim organom vsi ti posamezniki
               pojasnijo, od kje visoke nagrade, od kje visoka izplačila dividend družb, ki so
               lastniki in bi morali dokapitalizirati svoje banke, od kje odobritve tako visokih in
               nezavarovanih kreditov, od kje tako visoke plače vodstvenih delavcev.</p>
               <p>Danes je bistveno vprašanje, kaj pomeni likvidacija teh dveh bank za celovito
               sanacijo bančnega sistema, ki jo moramo v Sloveniji izvesti. Zaenkrat je po mojem
               mnenju s tehničnega vidika to, kar se je sedaj zgodilo, kaplja v morje, saj vemo, da
               imata obe banki kvečjemu okoli, tako kot smo danes že večkrat slišali, 4 % tržnega
               deleža v Sloveniji. To je res, vendar nadzorovana likvidacija teh dveh bank, o kateri
               danes govorimo, pomeni nek preizkus za državo, predvsem pa za Banko Slovenije, ki je
               prevzela vlogo izredne upraviteljice. Prepričan sem, da nadaljevanje sanacije
               bančnega sistema ne bo uspešno brez kazenskih in odškodninskih posledic za odgovorne
               v teh dveh bankah in pozneje tudi ostalih bankah. Preprosto ne bo. Zakaj? Ker ga
               slovenska javnost ne bo sprejela. Brez podpore državljanov temu projektu, projektu
               sanacije slovenskih bank, uspešne sanacije ne bo. Zelo preprosto, ljudje imajo dovolj
               tega, da se milijoni evrov iz proračuna namenjajo za financiranje bank, celo
               nekaterih zasebnih, hkrati pa nas na drugi strani vsak mesec čaka nova davčna
               obremenitev – danes dvig DDV, jutri davek na nepremičnine, pojutrišnjem zamrznitev
               davčnih olajšav, da o norih idejah o ukinjanju občin in podobno niti ne govorim.</p>
               <p>S tega mesta kot poslanec, spoštovani guverner, apeliram predvsem na vas, na Banko
               Slovenije, da imate sedaj čudovito priložnost, da lahko preko svoje izredne uprave v
               teh dveh bankah razkrijete nepravilnosti. Lahko razkrijete povezave, sem prepričan,
               saj se praktično dogajajo vsem na očeh. Konec koncev obstaja tudi ustrezna zakonodaja
               za odvzem nezakonito pridobljenega premoženja. Točno to bi se moralo v takšnem
               primeru zgoditi – razlastninjenje vpletenih, odvzem premoženja itd. Imamo zakonsko
               osnovo, da te zadeve lahko izpeljemo. Če bi potem to prakso nadaljevali tudi v drugih
               bankah, bi mogoče celo lahko prepričali ljudi, da bo sanacija pomenila nov začetek in
               da ne bo šlo samo za vnovično premostitveno obdobje, da je še možno ustvariti
               konkurenčen bančni sistem, od katerega bodo imeli največ ravno uporabniki – bančne
               storitve po konkurenčnih cenah –, slovensko gospodarstvo pa prepotreben svež denar za
               svoj razvoj.</p>
               <p>Še enkrat, od Banke Slovenije pričakujem, da bo že v tej začetni fazi sodelovala s
               preiskovalnimi organi oziroma z Nacionalnim preiskovalnim uradom in Specializiranim
               državnim tožilstvom, ki sta oba zadolžena za pregon gospodarskega kriminala, in da bo
               poiskala poimensko odgovornost za stanje v bančnih bilancah. Banka Slovenije je
               neodvisna institucija, vendar je tudi institucija v službi državljank in državljanov.
               Naj jih tokrat ne pusti na cedilu. Hvala.</p>
            </sp>
            <sp xml:id="SDZ6-Izredna-43-2013-09-20.sp67">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam, gospod Prevc.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ6-Izredna-43-2013-09-20.sp68">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Dragi kolegice in kolegi, spoštovani gospod
               guverner dr. Jazbec s sodelavkama, spoštovani državni sekretar!</p>
               <p>Namesto uvoda bi rad komentiral izjavo spoštovanega kolega Frangeža. Obžalujem, da ga
               ni v dvorani. Vem, da ni korektno od mene, ampak najbrž v deficitu idej permanentno
               kaže kot na enega od izvirnih grehov – na izgradnjo slovenskih avtocest, ki smo jih v
               mandatu 2004–2008 res pospešeno izvajali. Tu me boli, da posredno kaže tudi na
               izgradnjo pomurke, kot popularno rečemo avtocestni povezavi z Madžarsko. Nikomur,
               niti največjemu sovražniku, če ga imam, ne bi privoščil, da bi mimo njegove hiše
               dnevno peljalo 5 tisoč težkih tovornjakov in ga zastrupljalo s plini. Ker kamionarji
               so tisti, ki najbolj razumejo prost pretok v Evropi, in to so razumeli že od 1. maja
               2004 naprej.</p>
               <p>Kolegice in kolegi, pozdravljam današnjo razpravo. Vidim, da na nek način držimo
               skupaj pri tem, ko hočemo poiskati zlikovce, ki so Slovenijo pripeljali do te faze, v
               kateri danes je, še posebej slovenski bančni sistem. Tu moramo držati skupaj. Vse vas
               izjemno cenim in verjamem, za vsakega dam roko v ogenj, da je poštenjak, kljub temu,
               da v javnosti dobivamo zelo slabe ocene. Ampak poglejte, kaj se dogaja. Ta razprava
               je in bo kvalitetna danes. Že dolgo ne verjamem več v slučaje. Verjamem, da so zadeve
               v našem življenju krmiljene od zgoraj, ker sem verujoč človek. Žal so tudi od spodaj
               in s strani. Zakaj je danes natančno eno uro pred to sejo izbruhnila informacija, da
               je zadržan predsednik uprave NLB gospod Medja, in da je v preiskavi tudi dr. France
               Arhar, prvi od nadzornikov NLB? Zato, da se današnjo razpravo nevtralizira – v
               medijskem prostoru bomo relativno malo omenjeni. Današnje razprave tukaj se je
               marsikdo bal in se je boji. Takšen je scenarij dogodkov v Sloveniji, ki jih nekdo
               upravlja, nekdo krmili. To je manipulacija s slovensko javnostjo, z državljankami in
               državljani. Dokler se državljani ne bodo zavedali, da so manipulirani dnevno, ne bo
               nič drugače.</p>
               <p>Danes tu pogrešam ministra za pravosodje. Stokrat sem že ponovil, da slovensko
               gospodarstvo in vsi mi vpijemo o pravni državi. Marsikaj bomo danes sklenili, terjali
               odgovornost. Dragi kolegice in kolegi, ne bo se zgodilo nič, nihče ne bo odgovarjal.
               Dovolite, da po svoje razumem sporočilo guvernerja Banke Slovenije, ki ga po tem
               njegovem nastopu oziroma nastopih jemljem kot iskrenega sogovornika z Državnim
               zborom. Večkrat je povedal, da ne bo komentiral početja Banke Slovenije v
               preteklosti. Seveda ne bo, ker je gentleman. Ampak jaz to razumem, da je dejansko –
               velikokrat smo skupaj na Odboru za finance in monetarno politiko in tudi na plenarnih
               sejah videli in opozarjali na nadzorstveno funkcijo Banke Slovenije. Pri teh dveh
               bankah je žal ni opravljala. To je moje gledanje. Ko so lastniki, upravljavci,
               nadzorniki in ne vem, kdo še, Factor banke in Probanke videli, da je konec lanskega
               leta začel veljati zakon o ukrepih za krepitev bančnega sistema v Sloveniji, so
               verjetno tudi videli, da je šalo vrag vzel, in so banki spravili na kolena. Ko je 17.
               julija prišel novi guverner, sta banki že bili mrtvi. Naredijo lahko samo obdukcijo,
               in ja, pogrebni stroški, kolega Šircelj, so veliki. Žal bo sedmina še bistveno
               dražja.</p>
               <p>Nič drugega ne pričakujem. Pripravljen sem pomagati s svojim denarjem, da bomo bančni
               sistem rešili, ker ga gospodarstvo potrebuje. Terjam pa odgovornost, terjam pošteno
               upravljanje, poštenje. Poštenje ni ne levo ne desno, čeprav, kot je kolega Bojan
               Starman rekel, je bila banka verjetno banka elit. Na nek način sočustvujem s tistimi,
               ki prihajate iz leve politične provenience, ker so tudi te elite iz leve politične
               provenience. Pa pustimo danes to. Ponovno si na nek način želim, da bi stopili skupaj
               in enkrat že od izvršilne veje oblasti, od sodne veje oblasti zahtevali ukrepe,
               realizacijo naših zahtev, ker drugače se nam vsi samo smejijo. Žal še nimamo enotnega
               mehanizma za reševanje bank, o katerem smo govorili na včerajšnji seji Odbora za
               zadeve Evropske unije, ki bo čez 10 let težak 60 milijard, ampak ti dve banki ne
               bosta rešeni iz tega fonda. Kot razumem in kot je že bilo povedano, jih ne rešujemo,
               ampak jih kontrolirano likvidiramo.</p>
               <p>Ko sem že, kolegice in kolegi, pri evropskih zadevah – če bi imel možnost, bi dal
               ukor Kolegiju predsednika Državnega zbora. To pa zato, ker je danes štirim odborom za
               pogovor z evropskim komisarjem gospodom Johannesom Hahnom, dal samo eno uro. To je
               sramota, kolegice in kolegi, to je delanje norca. Ko bomo pa govorili o Evropi kot
               zunanji sovražnici, potem bo pa 8 ur na razpolago. Iz kohezijskih sredstev, iz
               evropskih skladov imamo edini denar za razvoj te države. Dobimo komisarja enkrat na
               leto in potem se z njim štirje odbori pogovarjamo eno uro. Tega ne morem sprejeti in
               nikoli ne bom sprejel. Predlagam, kolegice in kolegi, da morda vsi skupaj razmislimo,
               da bi pristojni odbor, Odbor za finance in monetarno politiko, imel redne mesečne
               seje, kjer bi se sestajal tudi z guvernerjem, ker sem ga razumel kot dobrega
               sogovornika z Državnim zborom, in da sproti spremljamo, kako poteka sanacija
               slovenskega bančnega sistema. Res, zanimivo bi bilo videti, kaj se je dogajalo v teh
               dveh bankah od uveljavitve zakona, ki je vzpostavil tudi tako imenovano slabo banko.
               Če bi bil Borut Pahor, potem bi verjetno rekel: takrat ko se je ta zakon uveljavil,
               so podgane začele zapuščati ti dve banki. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp69">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Proceduralno, gospod Han.</p>
            </sp>
            <sp xml:id="SDZ6-Izredna-43-2013-09-20.sp70">

               <speaker>MATJAŽ HAN (PS SD):</speaker>

               <p>Samo, da bo jasno, gospod Horvat. Kolegij žal ni odločal o tem, kako dolgo bi se
               lahko pogovarjali z gospodom Hahnom, ker kolegij o tej stvari ne odloča. Sem član
               kolegija in se o tej stvari tudi sekundo nismo pogovarjali, tako da morate to
               vprašanje nasloviti drugam. Kar se tiče levih in desnih elit, menda mene ne štejete k
               Zvonu Ena, ker tudi tam je veliko, bom rekel, desnih elit, ki so naredile luknjo v
               bančnem sistemu, pa so verjetno vam pripadale. Ampak če se bova zdaj midva obkladala
               v smislu levica in desnica, ne bova prišla daleč.</p>
            </sp>
            <sp xml:id="SDZ6-Izredna-43-2013-09-20.sp71">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>To je bila zloraba proceduralnega predloga. Nadaljujemo z razpravo. Gospod Zvonko
               Černač, imate besedo.</p>
            </sp>
            <sp xml:id="SDZ6-Izredna-43-2013-09-20.sp72">

               <speaker>ZVONKO ČERNAČ (PS SDS):</speaker>

               <p>Lep pozdrav, spoštovani!</p>
               <p>Kolega Horvat je rekel, da sočustvuje s tistimi, ki prihajate iz leve politične
               provenience, ker tudi elite, ki jih rešujete skozi žepe davkoplačevalcev, predvsem
               tistih malih, prihajajo iz leve politične provenience. Mislim, da je treba
               sočustvovati z vsemi, ki ti dve banki rešujejo in ki bodo to sanacijo plačali.
               Največje breme bodo nosili tisti z najnižjimi dohodki – delavci, kmetje, upokojenci,
               predvsem pa mladi, ki se jim na ta način jemlje njihova prihodnost. V preteklih dneh
               in tudi danes smo slišali kar nekaj, temu bi rekel, neodgovorov in nepojasnil, ki
               odpirajo nova in nova vprašanja v zvezi s postopkom, ki je bil sprožen v primeru teh
               dveh relativno nepomembnih bank v slovenskem bančnem prostoru. Verjamem, da sta bili
               pomembni za elite leve politične provenience, če ponovno uporabim ta izraz, kar je
               odraz dejanskega stanja, in za podjetja, ki jih ne samo obvladujejo, ampak so njihovi
               lastniki in bodo očitno še naprej ostali lastniki. Niti evro se ne bo vzel iz
               njihovega žepa za sanacijo teh bank. Nista pa bili ti dve banki glede na delež, ki ga
               imata in ki je pod 4 %, pomembni v bančnem prostoru. Predvsem nista bili pomembni, da
               bi se ju v povezavi s stabilnostjo bančnega sistema reševalo na način, da se vsem
               plača vse, tudi tistim, ki imajo vloge nad 100 tisoč evrov.</p>
               <p>Danes je bilo nekajkrat rečeno, da je bil ta način boljši, da je bila boljša
               likvidacija in da dobijo vsi plačano vse, tudi tisti veliki, najbogatejši. Slišali
               smo, da je za cca 270 milijonov tega denarja nad 100 tisoč evrov, kot če temu ne bi
               bilo tako. Rečeno je bilo, da je za davkoplačevalce ta postopek cenejši. Kako, vas
               vprašam – kako? Če bi tisti, ki imajo nad 100 tisoč evrov, dobili maksimalno 100
               tisoč evrov, in če bi država, ko je svoj delež, svojo terjatev, svojo naložbo
               pretvorila v lastniški delež, zahtevala, da to storijo tudi vsi nad 100 tisoč evrov,
               da ta presežek, te vloge pretvorijo v lastniški delež teh novih bank v postopku
               likvidacije, gotovo ta strošek za davkoplačevalce ne bi bil višji, ampak bi bil
               nižji. Bi bil pa manj ugoden za gospe in gospode, ki še naprej kolobarijo v nadzornih
               svetih, upravah in še kje drugje v Republiki Sloveniji. V bolj urejeni državi, kot je
               Republika Srbija, tega ne morejo več početi, ker so nekateri dobili dosmrtno prepoved
               opravljanja kolobarjenja po teh nadzornih svetih in upravah. Slišali smo, da so
               nekateri celo v finančnih institucijah, kot je prva pokojninska družba itd., kjer se
               bojim, da bomo s takšnim pristopom, kot so ga leve vlade ubrale pri bančnem sistemu v
               preteklih letih, čez 5 let priča podobnim scenarijem tudi na tem področju. Potem
               boste ponovno prišli in rekli, da je to treba pokriti, ker se je nekaterim
               zalomilo.</p>
               <p>Zaradi tega je, spoštovani, ta razprava pomembna, če bo imela kakšen učinek v
               miselnem preskoku oziroma v glavah tistih, ki očitno ne ščitite javnega in državnega
               interesa, interesa ljudi in davkoplačevalcev, ampak ščitite interese nekih lobijev –
               to je več kot očitno. Kajti danes je bilo večkrat rečeno, da če 6. septembra v petek
               popoldne ne bi bil sprejet takšen scenarij, kot je bil, bi se s tem porušila
               stabilnost slovenskega bančnega sistema – vsi bi kar planili po vloge in bi šli
               divjati v te banke. Zagotovo, posebej tisti, ki dobijo 500 ali pa 600 evrov na mesec.
               Zagotovo bi planili po tistih nekaj tisoč evrih, za katere vedo – to je bilo večkrat
               javno povedano –, da so njihove vloge do 100 tisoč evrov v vsakem primeru varne. Bi
               pa verjetno kakšen od tistih, ki ima nekaj milijonov, planil – tisti, ki že ni, ko je
               izvedel, v kakšnem stanju sta ti dve banki, kar je že vedel. Skozi bilance je to
               videl, ker je bil v te strukture vpleten. Tisti so v glavnem povzročili ta problem,
               ki ga zdaj vlada Alenke Bratušek rešuje na tak način kot ga – nelikvidnost banke
               itd.</p>
               <p>S to tako imenovano programirano likvidacijo jih ta vlada na račun malih ljudi še
               nagrajuje. Mislim, da je dosti večja grožnja za nadaljnjo stabilnost slovenskega
               bančnega sistema in za okrnitev zaupanja ljudi v slovenske banke, kolikor ga je še
               ostalo, današnja izjava guvernerja, ki je rekel, da vse slovenske banke, več kot 96
               %, v tem trenutku ne bi bile sposobne zagotoviti 400 milijonov za pokritje zajamčenih
               vlog do 100 tisoč evrov. Ta izjava je bolj problematična. Ima dosti večjo težo, je
               realna, temelji na argumentih, bila je izrečena s strani verodostojne osebe, ki je
               končno povedala, kje naš bančni sistem je – kar so vsi prejšnji guvernerji skrivali.
               Tudi tisti, ki je nekaj dni pred stečajem kupil delnice banke Lehman Brothers in
               zoper katerega se v vseh teh letih ni sprožil niti en postopek, pač pa je v obdobju
               po tistem, ko je naredil za približno 30 milijonov dolarjev škode Banki Slovenije in
               s tem državi, še veselo sedel na več ministrskih položajih ali vsaj na enem. Toliko o
               tem, kako bodo odgovorni odgovarjali in kateri.</p>
               <p>Na drugi strani tožilstvo in policija, celo specializirani oddelki, zaslišujejo ljudi
               glede mnenj, ki jih izrečejo na javnih tribunah. Kot je rekel kolega Horvat, dokler
               bo ta mentaliteta in ta oblast od tistih, ki so problem in ki so del neke, oprostite
               izrazu, politične mafije, v tej državi nihče ne bo odgovarjal. Tudi ta postopek, ki
               je v bran v tem primeru govori o tem, da bodo zaščiteni ostali še naprej zaščiteni,
               ne samo kar se tiče njihovega kapitala, ki so si ga prigrabili v zadnjih 20 letih,
               pač pa tudi glede njihove osebne, kazenske in drugačne odgovornosti. Danes nismo
               dobili odgovorov na kar nekaj bistvenih vprašanj – zakaj vlada Alenke Bratušek rešuje
               tiste, ki imajo depozite v višini preko 100 tisoč evrov, če je evropska usmeritev, da
               je treba z namenom zagotavljanja stabilnosti bančnega sistema poskrbeti predvsem za
               manjše vloge, za tiste do 100 tisoč evrov, ki niti niso tako majhne, bodimo pošteni.
               Relativno malo ljudi ima tako visoke vloge na bankah.</p>
               <p>Usmeritev Evropske unije je tudi, da morajo v takem primeru, kot se je zgodil v
               Probanki in v Factor banki, ki sta bili zelo ozko interesno povezani banki glede na
               to kolobarjenje, sorodstveno, interesno in drugačno, in tudi nasploh, tudi v drugih
               bankah, glavno breme, odgovornosti, konkretne odgovornosti, tudi finančne, prevzeti
               tisti z depoziti nad 100 tisoč evrov. Nikakor ni dopustno glavnega bremena prevaliti
               na denarnice davkoplačevalcev, kar se je zgodilo v primeru teh dveh bank. Nekdo je
               danes rekel, mislim, da iz Državljanske liste, da je to šolski primer, kako naj bi se
               banke reševale. Ali res? Ko se bo res zalomilo – in če ta slaba banka ne bo zaživela
               – kaj podobnega v eni od večjih bank, ali boste tudi tam pokrili vse vloge nad 100
               tisoč evrov? Iz kje jih boste pokrili, kdo bo to plačal in do kdaj bo to mogoče?
               Zakaj se ni naredilo tisto, kar bi vsak normalen gospodar naredil – da bi terjal
               odgovornost tudi od tistih, ki so najbolj odgovorni, da bi zahteval, da enak delež
               bremena, kot ga prevzema država s pretvorbo tega deleža, prevzamejo tudi ti s temi
               depoziti? Zakaj nikomur od lastnikov, vodilnih članov nadzornih svetov teh zasebnih
               bank ni bilo zamrznjeno premoženje v petek, 6 . 9., dokler se postopki ne končajo?
               Zakaj proti nobenemu ne teče postopek zaradi odgovornosti?</p>
               <p>Še več, zakaj nekateri očitno nadaljujejo zasedbo teh visokih položajev v številnih
               drugih podjetjih in drugih pomembnih institucijah? Zakaj? Ali morebiti zaradi tega,
               ker gre za strukturo, ki izhaja iz, tako kot je bilo rečeno, leve politične
               provenience, ker gre za pripadnike ali simpatizerje bivše Združene liste socialnih
               demokratov, LDS, tudi nekatere nekdanje visoke politike? Eden izmed njih je nekaj
               časa sedel na tistem mestu kot predsednik Državnega zbora. Takrat, pred 20 leti,
               sicer ni bil težak nekaj milijonov evrov oziroma celo 10 milijonov evrov – danes je.
               Ali je temu tako zaradi tega, ker gre za ljudi, ki so v zadnjih 20 letih – pazite, v
               zadnjih 20, ne v zadnjih 50 ali pa 100 letih – obogateli, katerih premoženje znaša ne
               nekaj 100 tisoč ali nekaj milijonov, ampak več 10 milijonov evrov? Očitno je velik
               del tega premoženja posledica takšnih ali drugačnih kolobarjenj in mahinacij s temi
               finančnimi zneski na način, kot se je dogajal tudi v bančnem sistemu v Republiki
               Sloveniji.</p>
               <p>Če je bil ta postopek narejen zaradi tega, ker je bila vlada Alenke Bratušek v skrbi
               za podjetja, ki so v portfelju teh bank, da bi delavci zaradi tega izgubili delo,
               potem bi bilo mogoče ta korak razumeti, če bi istočasno začasno zamrznila vse to
               premoženje in vsi ti ne bi bili več lastniki teh podjetij. Potem bi bilo mogoče
               razumeti, da bi se gospodom, ki so sedaj lastniki Perutnine, Trima, ACH in ne vem še
               česa, to premoženje začasno zamrznilo in da potem, ko se bodo bilance izčistile,
               vidimo, komu na koncu še ostane. Tako kot je sedaj, da bodo vsi ostali lastniki tega
               premoženja, davkoplačevalci pa bodo plačali breme sanacije teh bank v višini preko
               milijarde evrov, mislim, da ni prav in da je primer, kako ne bi smeli ravnati. S tem
               ne bomo povečali zaupanja ljudi v to državo in institucije pravne države in zaupanja
               ljudi v naš bančni sistem. Na ta način, da bo velikim, tistim, ki so v največji meri
               odgovorni za situacijo, ostalo vse, in da bodo te banke reševane preko denarnic malih
               ljudi, malih varčevalcev, bi rekel, da Vlada na nek način podpira bančni banditizem,
               o čemer je danes govoril kolega Šircelj, sicer bi z mehanizmi, ki jih ima na voljo,
               preprečila nadaljnje kolobarjenje teh ljudi po upravah, nadzornih svetih in še
               katerih posameznih institucijah v tej državi.</p>
               <p>Ta model je tudi pričakovanje ljudi za naprej. Kjerkoli se bo zalomilo, kar sem že
               rekel, ljudje pričakujejo, da bo pristop enak in da bodo tudi v naslednjih primerih
               vloge vseh do neomejene višine varne. To pričakujejo nekateri, ki so imeli bistveno
               manjše vloge, mogoče samo nekaj tisoč evrov, pa so jih v preteklih 20 letih zaradi
               stečaja banke Les, Elanove banke, izgubili v celoti. Taisti pristop danes pričakujejo
               tudi, recimo, varčevalci hranilnice Sicura, pa ne gre za zneske do 100 tisoč evrov.
               Tam je šlo v glavnem za zneske do 10, 20 tisoč evrov. Vse so izgubili. Taisti pristop
               pričakujejo sedaj tudi za nazaj, kajti ta dva postopka sta se dogajala v isti državi,
               v istem sistemu. Ta model, ki je bil vpeljan tukaj – prav je, če se gremo neko
               pravično državo, da se uveljavi tudi za te ljudi. Tam je kar nekaj osebnih zgodb.
               Ljudje so varčevali za starost, za vnuke, za šolanje, nekateri zato, da bi šli na
               operacije itd.</p>
               <p>V obeh teh bankah oziroma v banki in hranilnici, ko govorite o odgovornosti, se noben
               postopek uveljavljanja odgovornosti ni zaključil na način, da bi odgovorni
               odgovarjali. V primeru Elana veste, da je sodnik pozabil napisati pravočasno sodbo. V
               primeru hranilnice Sicura pa je že v postopku, ki se je vlekel toliko časa,
               programirano vse skupaj zastaralo. Sedaj odgovarja stečajni upravitelj, ampak ta ne
               bo prinesel denarja, ki je v hranilnici Sicura izpuhtel. Če se to ne bo naredilo,
               potem bo v javnosti še večje prepričanje, da gre na nek način za sistemsko krajo v
               tej državi, predvsem tistih, ki so del neke politične nomenklature, in da tudi te ta
               vlada ščiti, vse ostale pa ne. V času druge Janševe vlade smo s strani Socialnih
               demokratov, predvsem vidnega predstavnika – takrat mislim, da je bil vodja poslanske
               skupine – gospoda Janka Vebra, ki je sedaj predsednik parlamenta, poslušali zelo
               močne izjave o tem, da je bil program privatizacije državnih podjetij, ki ga je
               sprejela Janševa vlada – ta, ki ste ga vi potem pozno spomladi letos sprejeli, je bil
               bistveno slabši –, veleizdaja. Kako bi lahko s takimi socialdemokratskimi besedami
               oziroma s takim besednjakom, kot je bil takrat uporabljen, poimenovali reševanje
               bogatih lastnikov dveh bank v lasti tranzicijske levice iz denarnic malih ljudi? S
               tem mislim na socialdemokratski besednjak izpred nekaj mesecev. Je to veleizdaja
               slovenskega naroda? Ali je to mogoče rop, kraja upokojencev, delavcev, kmetov,
               predvsem pa rop prihodnosti mladim, ki jim s takšnimi odločitvami jemljete njihovo
               prihodnost? Zaradi te in podobnih odločitev bodo bogati še bogatejši, za mlade pa bo
               vedno manj služb.</p>
               <p>Verjamem, da bi marsikdo ob tej zadnji razpravi rekel, da gre za populizem, ampak
               mislim, da smo populizem najslabše vrste lahko spremljali v preteklem letu, ko ste
               več kot pol leta blokirali rešitve za boljše upravljanje državnega premoženja in ko
               ste več kot pol leta blokirali tako imenovano slabo banko, zaradi česar bodo zdaj
               davkoplačevalci plačevali še višje zneske, na eni strani za sanacijo teh bank in na
               drugi strani zaradi tega, ker je upravljanje z državnim premoženjem še bistveno
               slabše in še bolj tovariško, kot je bilo kdajkoli. Nenazadnje populizem te vlade,
               najslabše vrste, lahko spremljamo danes. Ravno na dan, ko parlament razpravlja o
               resni problematiki, ki bo davkoplačevalce stala višjih davkov in višjih obremenitev v
               milijardnih zneskih, mlade pa oropala njihove prihodnosti, poteka policijska
               preiskava, ampak pazite – ne proti tistim, ki so v Novi Ljubljanski banki odobravali
               kredite. Z imeni in podpisi so vsi navedeni, za vse se ve, ki so vedeli v trenutkih,
               ko so jih podpisovali, da ne bodo nikoli vrnjeni. Policijska preiskava ne poteka
               proti tistim, ampak poteka proti predsedniku sedanje uprave gospodu Medji in proti
               predsedniku nadzornega sveta gospodu Arharju. Zanimivo! Mislim, da ste vrhunski
               scenaristi, vendar se tudi ovce enkrat naveličajo, da se jih striže, in verjamem, da
               se bo to zgodilo tudi v tej državi.</p>
               <p>Danes smo slišali s strani najbolj odgovornih, in tudi v preteklih dneh, da so banke
               v Sloveniji v slabem stanju, in verjetno je del tega slabega stanja tudi posledica
               neukrepanja v preteklosti. Velik del te odgovornosti, po moji oceni največji, nosi
               Pahorjeva vlada. V letu 2009 je bil ta problem na mizi, bil je transparenten, zaznan,
               tudi podkrepljen z vsemi izračuni in informacijami, in takrat bi bilo treba
               pristopiti k začetku reševanja tega problema. Da je bila to napaka, je priznal celo
               vaš nekdanji predsednik in predsednik vlade gospod Pahor. V Poslanski skupini
               Slovenske demokratske stranke smo maja leta 2009 med paketom ukrepov za reševanje
               gospodarske situacije predlagali tudi ustanovitev tako imenovane slabe banke – pred
               več kot štirimi leti –, in predlagali smo, da se ta uveljavi ob polni odgovornosti
               članov uprav, nadzornih svetov in tudi lastnikov bank tam, kjer gre za zasebne
               banke.</p>
               <p>Ta sanacija bančnega sistema je draga. Očitno bo še dražja, in to v veliki meri
               zaradi tega, ker tega nismo naredili takrat, kajti tega procesa nismo oziroma niste
               začeli v letu 2009, in tudi zaradi tega, ker ste nekateri na populističen način v
               lanskem letu pol leta blokirali tako imenovano slabo banko. Tisto, kar se mi zdi zelo
               problematično, je tudi zaupnost podatkov. To mantro glede bančništva smo poslušali
               zadnjih 5, 10 let, in tudi ta vlada želi očitno pod krinko zaupnosti zaščititi vse
               odgovorne za to stanje. Ni podatkov o tem, kdo je dvigoval te višje zneske v teh dveh
               bankah v zadnjih mesecih, v zadnjih letih. Ni podatkov o tem, kdo in zakaj je
               odobraval posojila, kakršna je odobraval. Očitno tudi nihče ne bo odgovarjal. Nihče
               od tistih, ki naj bi odgovarjali, ne bo odgovarjal za te rabote. Namesto da bi jim
               zaplenili premoženje ali ga vsaj začasno zamrznili, jih nagrajujete z vedno novimi
               položaji. Če zaključim. Sanacija bančnega sistema v tej državi bo bistveno dražja,
               kot bi bilo treba, da bi bila, plačali pa jo bodo predvsem mali ljudje zaradi tega,
               ker očitno eni politični opciji ni v interesu, da bi se te stvari razčistile. To ji
               ni v interesu zaradi tega, ker očitno s tem ščiti ljudi, ki so tako ali drugače
               kapitalsko vpeti v ta omrežja.</p>
            </sp>
            <sp xml:id="SDZ6-Izredna-43-2013-09-20.sp73">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Samo Bevk in za njim Marko Pavlišič.</p>
            </sp>
            <sp xml:id="SDZ6-Izredna-43-2013-09-20.sp74">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Prepričan sem, da bi do te izredne seje na pobudo SDS prišlo ne glede na to, ali bi
               Probanka in Factor banka šli v nadzorovano likvidacijo ali v stečaj, in bi posledično
               v slednjem primeru lahko prišlo tudi do panike na bančnem trgu. Zelo poveden je
               podatek viceguvernerke Banke Slovenije, da so se med bančno krizo na Cipru v 14 dneh
               znižali depoziti tudi v slovenskih bankah, in to kar za pol milijarde evrov. Za pol
               milijarde evrov v 14 dneh zaradi Cipra. Tako bi v primeru stečaja dveh sicer minornih
               bank s strani SDS najbrž poslušali, kako je Banka Slovenije dopustila stečaj bank in
               posledično s tem povzročila paniko med varčevalci in množično dvigovanje denarja z
               bančnih računov na vseh bankah v Sloveniji. To bi lahko povzročilo dokončni zlom
               bančnega sistema v državi. Spomnimo se, katere ukrepe smo najprej sprejeli na začetku
               krize konec leta 2008 in v letu 2009. Z zakonom smo v Državnem zboru dali državno
               garancijo za vse vloge varčevalcev do 100 tisoč evrov in tako bistveno okrepili
               zaupanje naših varčevalcev, da so njihovi prihranki varni.</p>
               <p>Danes sta me tako minister dr. Čufer kot guverner dr. Jazbec prepričala, še posebej
               dr. Jazbec, ko je navedel primer, da so se kritike na ukrep usule šele v ponedeljek
               popoldne, ko je bilo vsem jasno, da med varčevalci ni prišlo do panike. V ponedeljek
               popoldne so bili tako že vsi pametni. Res je tudi, da sta bili obe možnosti slabi in
               da je Banka Slovenije izbrala manj slabo možnost. Zato je prav, da vsi, ki so za to
               poklicani, zahtevajo osebno odgovornost vseh tistih, ki so odgovorni za slabo stanje
               v našem bančnem sistemu. Za velik del krize, v kateri smo že 5 let, je kriv pohlep
               dela slovenske elite, od menedžerjev, bankirjev, odvetnikov in tudi politikov ter
               številnih drugih sfer naše družbe. Če bi se vodilni v gospodarstvu ukvarjali z
               razvojem svojih podjetij in ne s tem, kako jih bodo s poceni izposojenim denarjem
               olastninili, s tem, kako čimbolj izkoristiti javna, državna in občinska sredstva na
               javnih razpisih, kar je povzročilo, da smo številne investicije bogato preplačali, bi
               bile razmere danes bolj obvladljive. Tam, kjer so investirali v razvoj, kjer so
               sprejemali bolj pametne odločitve, danes ni krize ali pa je bistveno manjša, kot na
               primer Krka, Kolektor, Gorenje, Revoz in še bi lahko našteval.</p>
               <p>Še nekaj o elitah. Kolega Horvat je rekel, da gre za politično levo usmerjene elite.
               Te elite že dolgo nimajo ničesar več z levico. To so elite pohlepa, ne pa elite
               desnice ali levice. Slovenija danes potrebuje nov razvojni model. Nekaj malega smo k
               temu prispevali včeraj na seji treh parlamentarnih odborov, ki so jo predlagale tri
               koalicijske poslanske skupine, o zeleni proračunski reformi. Dokument Umanotere je
               prof. dr. Emil Erjavec, edini, ki se je iz akademske sfere udeležil razprave, označil
               za dobro strokovno politično provokacijo, opozicija pa za piar potezo kolega Matevža
               Frangeža. Res, Slovenija danes potrebuje nov razvojni model. V ospredje moramo
               postaviti gospodarski zagon, nove velike infrastrukturne naložbe, sanacijo bančnega
               sistema, omogočiti davčne olajšave za raziskave in razvoj ter spodbuditi nekatere
               gospodarske panoge, kot so gradbeništvo, farmacevtska in avtomobilska industrija,
               lesarstvo, ter bolj učinkovito črpati evropska sredstva, ki so trenutno edini
               investicijski potencial te države. Danes sta me tako guverner kot minister
               prepričala, da je bila narejena prava poteza, in s tem zaključujem svojo razpravo.
               Hvala lepa.</p>
            </sp>
            <sp xml:id="SDZ6-Izredna-43-2013-09-20.sp75">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Marko Pavlišič, potem Aljoša Jerič.</p>
            </sp>
            <sp xml:id="SDZ6-Izredna-43-2013-09-20.sp76">

               <speaker>MARKO PAVLIŠIČ (PS DL):</speaker>

               <p>Hvala za besedo, gospa podpredsednica.</p>
               <p>Banka Slovenije se je skupaj z Vlado odločila, da preseka ta gordijski vozel
               slovenskih bank. Resda gre šele za prvi vozliček, glede na velikost dveh bank, o
               katerih je danes govora, toda potrebna je bila odločna reakcija in sem zadovoljen, da
               je do nje prišlo. Likvidacija ali stečaj, je vprašanje. Likvidacija naj bi predvidoma
               stala 400 milijonov. Velik del tega je posledica prevrednotenja nepremičnin, ki
               zaradi stanj na trgu še kar izgubljajo vrednost, vsem nam pa je jasno, da ob
               tovrstnih prodajah, kjer moraš prodajati na silo, pride do ustreznih diskontov.
               Nadalje do slabitev pride tudi pri prenosu kreditov na druge banke, kjer se ravno
               tako obračuna nek diskont. Ob 2 milijardah bilančne vsote 400 milijonov stroškov
               likvidacije predstavlja 20 %. Ob stečaju pa se tipično izgubi 75 % vrednosti, saj gre
               za precej hitrejšo likvidacijo sredstev, kar se odraža tudi na samih diskontih. Tudi
               najuspešnejši tovrstni projekti so prišli do najmanj 60-odstotne izgube, kar pomeni,
               da je bilo rešenih le 40 % sredstev – v najuspešnejših primerih, ne v stanju,
               kakršnega imamo v bančnem, gospodarskem in nepremičninskem sistemu danes v
               Sloveniji.</p>
               <p>Če ob tem v obzir vzamemo depozite širšega sektorja države, je jasno, da bi bil
               rezultat za državljane in občane – občine imajo kar nekaj sredstev deponiranih v obeh
               bankah – še bolj zanič, tudi v primeru stečaja. Ta gora javnega denarja v teh dveh
               bankah zahteva odgovor. Del je bil verjetno naložen zaradi visokih obresti in brez
               upoštevanja tveganja, ampak del pa prav gotovo izvira tudi iz prijateljskih, da ne
               rečem pajdaških povezav. Podatek, da lastniki nimajo pomembnega deleža med depoziti,
               ne preseneča, saj banko ustanoviš zato, da potem delaš dobiček s tujim denarjem.
               Zato, da ga delaš s svojim, banke ne potrebuješ. Pravilnost odločitve Banke Slovenije
               potrjuje tudi začasna odredba Evropske komisije, ki pred dokončno potrditvijo
               potrebuje likvidacijski načrt, ki ga bo izredna uprava pripravila v 45 dneh. Izredni
               upravi bank vodita tujca, kar vseeno daje upanje, da se bo ta gordijski vozel končno
               začel razpletati brez posegov takšnih in drugačnih tovariških omrežij stricev in
               botrov. Lahkotnost, s katero marsikdo ponuja stečaj kot tisto zveličavno rešitev,
               kaže ne le na to, da daje prednost populizmu pred resno obravnavo konkretnih
               podatkov, ampak na popolno nerazumevanje delovanja bančnega sistema.</p>
               <p>Efekt ciprske zgodbe, kjer so bile vloge vseh zamrznjene za en teden in je bilo
               jasno, da majhni varčevalci ne bodo izgubili ničesar, ter ob vedenju, da je Ciper
               popolnoma drugačna zgodba kot Slovenija, je iz slovenskih bank odšlo 500 milijonov
               depozitov. Kaj bi za Slovenijo in za slovenske banke pomenilo, če bi časopisi v
               mastnem tisku na naslovnici objavili <q>"Slovenski banki gresta v stečaj"</q>, si lahko
               zgolj predstavljamo. Nedvomno bi bili najbolj veseli bankirji onkraj meje. Le-ti se
               nam smejejo in morda pri kom celo lobirajo za takšen razplet. Tu se ne morem znebiti
               občutka, da tisti, ki so leta 2007 izvolili prejšnjega guvernerja, ki so bili vmes v
               vladajoči koaliciji, težko sprejmejo dejstvo, da se je sedaj začelo odpirati omare z
               okostnjaki. Tudi sam upam, da bodo ustrezni seznami čimprej odšli na ustrezne
               institucije in da jim bodo v druge institucije, takšne z rešetkami, sledili tudi do
               sedaj očitno zaščiteni. Vnaprej se opravičujem tistim, ki jih bom pozabil omeniti,
               ampak primeri Tovšakove, Kordeža, Bavčarja jasno kažejo, da se je s tem začelo in se
               bo nadaljevalo.</p>
               <p>Na koncu še o tem, da rešujemo privatne banke. Rešujemo? Likvidacija pomeni ukinitev,
               ne reševanje. Likvidacija pomeni, da bodo lastniki izgubili vse, pa ne le lastniki,
               ampak tudi imetniki nekaterih podrejenih vrednostnih papirjev, ki so zavestno ali
               nezavestno sprejeli višje tveganje, ki jih takšni papirji prinašajo v zameno za višje
               obljubljene donose. Ne nazadnje je očitno, da se za radikalne ukrepe – in likvidacija
               banke je radikalen ukrep – pristojni nekako lažje odločijo, če gre za zasebne banke.
               Pri državnih pa se ves čas operira z dokapitalizacijami, z reševanjem, ki pa jim ni
               videti konca, kot tudi ne stroškom, ki jih nalagamo davkoplačevalcem. Tudi tukaj je
               treba presekati s tovrstnimi dejanji. Ampak če pri privatnih bankah še lahko
               razumemo, da je bil v ozadju pohlep lastnikov, ki so projekt zavozili, kako razumeti
               to, da smo zavozili tudi državne banke. Verjetno gre za isti pohlep, vendar v tem
               primeru še vedno nedefiniranih akterjev z delovanjem iz ozadja – tukaj je
               parlamentarna komisija, ki obravnava tovrstno problematiko, še kar dolžnik. Gospod
               predsednik te komisije, računamo na vas. Če potrebujete našo dodatno podporo pri
               odločnosti, vam jo v svojem imenu sedaj izražam. Ja, žal nas tudi pri državnih bankah
               še čaka reševanje zavožene situacije, vendar ravnanje in predvsem odziv Banke
               Slovenije, vsaj meni daje zaupanje v slovenski bančni sistem. Akcija je bila izvedena
               skrbno v sodelovanju z institucijami Evropske Unije in do skrbno izbranega trenutka
               informacije niso prehajale v javnost. Po sprejeti odločitvi se odgovorni niso
               zapirali v svoje pisarne, ampak so ves čas ustrezno in transparentno komunicirali.
               Likvidacijo teh dveh bank tako razumem kot prvi korak, da se ta netransparenten
               preplet politike in zasebnih interesov pretrga. Kot prvi korak k nekemu normalnemu
               bančnemu sistemu, ki bo izvajal svojo primarno funkcijo, z zbiranjem depozitov na eni
               strani in kreditiranjem podjetij na drugi strani. Ne morem se znebiti občutka, da je
               bil bančni sistem do sedaj podrejen nekaterim drugim ciljem, tako s strani politike
               na levi kot s strani politike na desni strani. To se pa najbolj kaže ... <stage>/ izklop
               mikrofona/</stage></p>
            </sp>
            <sp xml:id="SDZ6-Izredna-43-2013-09-20.sp77">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Šircelj kot predlagatelj, izvolite.</p>
            </sp>
            <sp xml:id="SDZ6-Izredna-43-2013-09-20.sp78">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>To vsekakor zahteva nek odziv na to, kar je povedal gospod Pavlišič. Namreč, povedal
               je toliko stvari, da je človek pravzaprav kar začuden, kaj vse bi bilo lahko dobro in
               kaj vse se je dejansko zgodilo. Med stečajem in likvidacijo obstaja razlika in tukaj
               ne more biti kar enoznačno nekaj boljše od nekaj drugega, zato ker če bomo to stalno
               govorili, potem dejansko stečaja ne bomo nikoli uporabili, tudi takrat, ko bi ga
               morali. Tudi v prihodnosti, ko bi ga morali. Če je to model za reševanje slovenskega
               bančnega sistema, potem je pa to popolnoma zgrešen model. Zaradi tega ker je bistvena
               razlika tukaj jamstvena shema in odgovornost. Pri likvidaciji se odgovornost in
               jamstvena shema dejansko ne bosta porabili oziroma uporabili se bosta za vse, tudi
               nad 100 tisoč evrov. In da bi zdaj zaradi teh 230 milijonov, kolikor se govori o teh
               depozitih nad 100 tisoč evrov, od tega so tukaj še depoziti bank, govorimo še o
               državnih bankah, ki imajo spet poseben status in tako naprej – ne moremo kar
               avtomatično reči, da je to boljše, to je slabše in tako naprej. Namreč, pripeljali
               bomo Slovenijo dejansko v stanje, ko bomo rekli, da so pač slovenske banke orožje za
               uničenje Slovenije, da ne rečem množično. In tukaj je treba biti previden. S takšnim
               načinom se prikriva in se bo tudi naprej prikrivala dejanska odgovornost. In ne
               nazadnje je to v nasprotju s smernicami Evropske unije. Smernice Evropske unije in
               evropske institucije pozivajo in rečejo, da naj najprej banke rešujejo lastniki.
               Potem naj jih rešuje bančni sistem in na koncu naj jih rešujejo davkoplačevalci. Mi
               delamo ravno obratno; najprej jih rešujejo davkoplačevalci, lastniki so izpraznili
               banke, lastniki nimajo več premoženja, glasovalne pravice so jim odvzete – Banka
               Slovenije jim jih je. Navsezadnje bodo davkoplačevalci zdaj tisti, ki bodo reševali
               banke, s tem bodo pa postali revnejši in revnejši; postali bodo revnejši in revnejši,
               seveda na račun bogatih, na račun tistih, ki se jim daje jamstvo tudi za 100 tisoč
               evrov.</p>
               <p>Drugo, kar je treba tukaj povedati in kar tudi piše v vladnem dokumentu, je, da bo
               poleg jamstva milijarde država dokapitalizirala ti dve banki s 400 milijoni evrov. To
               se pravi, država bo dala davkoplačevalski denar v procesu sanacije, zato da se bosta
               ti dve banki na dolgi rok, tri, štiri leta, sanirali in da bo šlo dejansko za
               poplačilo teh obveznosti, ki so vprašljive. Tako da, postopek je popolnoma drug in
               uporaba denarja iz naslova dokapitalizacije za ti dve banki je seveda vprašljiva. Ker
               na koncu ne bo ostalo nič, dali bomo pa še 400 milijonov in teh 400 milijonov bo šlo
               iz proračuna. Različno – za eno banko več, za drugo manj.</p>
               <p>Zato je tukaj še eno pomembno vprašanje, in sicer da se s tem zakriva odgovornost.
               Lažje se bo po mojem mnenju na ta način zakrila odgovornost nadzornih svetov in
               uprav, kot bi bilo v stečajnem postopku, to je moje mnenje. In mnenje, ki se danes
               tukaj pojavlja, predvsem z nasprotne strani, da je treba socializirati vse izgube, je
               preživeto. Danes to ne gre. Mogoče smo v preteklosti 50 let vse socializirali, nihče
               ni nikoli vedel, kdo je dajal kakšen kredit. Dajali so se politični krediti,
               nadaljevanje je sledilo v državnih bankah. To, da so danes državne banke v istem
               statusu kot privatne banke in da so državne banke ravno tako slabo upravljane, je
               seveda posebno vprašanje, za katerega upam, da ga ne bomo obravnavali na naslednji
               ali eni izmed naslednjih sej zato, ker bo prišlo spet v eni drugi banki do nekih
               težav. Ampak bančni sistem danes – presenečen sem in zelo zaskrbljen na podlagi tega,
               kar je rekel guverner, da ostale banke nimajo denarja za to, da bi krile te depozite.
               Pojavlja se seveda še eno vprašanje v zvezi s tem; ali bomo reševali preko sanacije
               teh dveh bank tudi državne banke. Ker kot smo slišali, so tudi državne banke dale
               kredite tema dvema bankama. To je potem nek paralelni proces, ki verjetno ne bo
               potekal tako transparentno, kot bi moral potekati, če se to rešuje preko Družbe za
               upravljanje terjatev bank. Tukaj ko govorimo o levi provenienci je treba povedati še
               nekaj. Poglejte si lastniško strukturo teh bank; poglejte, kdo so lastniki, in
               poglejte, kateri lastniki od teh lastnikov so v stečaju. Oni so šli v stečaj ali v
               likvidacijo, kar pomeni, da banka sploh nima lastnikov. In na koncu teh podjetij si
               poglejte osebe. Poglejte si, katere fizične osebe stojijo za vsemi temi bankami
               oziroma za vsemi temi podjetji, ki so lastniki. Zadeva je jasna, bili so že našteti.
               In jasno je tudi, katere družbe so tukaj financirali in kdo je bil v nadzornem svetu.
               Sprenevedati se v tem, da je najlažje nekaj socializirati in ne zahtevati
               odgovornosti, to je zdaj dejansko vprašanje.</p>
               <p>Sam ne bi s tako veliko gotovostjo, tudi če je bil zdaj sprejet ta ukrep, govoril o
               zveličavnem modelu likvidacije in o tem, kaj bi se zgodilo, če bi bil stečaj. Mislim,
               da če se ne razloži ljudem razlike med likvidacijo in stečajem – je lahko zelo
               zabrisana in samo besedno, če nekdo reče likvidacija, likvidirati, drugi pa stečaj,
               mislim, da se na podlagi tega ne bi čisto nič zgodilo in ne bi bilo zaradi tega
               nobene panike na bančnih okencih in podobno. Zaskrbljujoče pa je, da je naš bančni
               sistem v takšni situaciji, v kakršni je, kar danes lahko slišimo. In zaskrbljujoče
               je, da se odlaga in odlaga z bančno sanacijo. Tisto, kar naj bi bilo narejeno že
               junija, ni bilo narejeno zaradi nezaupanja evropskih institucij v naš bančni in
               finančni sistem. To je! Seveda lahko finančni minister Schäuble reče, da naj
               Slovenija kar naredi bančno in finančno sanacijo, če tako hoče. In jo bo naredila z
               zadolževanjem po enormnih obrestnih merah. Obrestne mere, nižje obrestne mere so na
               razpolago v okviru reševanja bank v okviru Evrope. Seveda to pomeni popolnoma nekaj
               drugega; če želi Slovenija dobiti kredite z nižjimi obrestnimi merami, potem bo
               morala tudi kaj narediti. To ni predlog, to beremo po časopisih, nam celo grozi.
               Slabo pa je jemati kredite po takšnih obrestnih merah, da se prihodnji rodovi
               zadolžijo in bodo tako ali tako delali samo za obresti. To pa mislim, da se lahko na
               levi in na desni strinjamo. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp79">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>K besedi se je javil guverner, izvolite.</p>
            </sp>
            <sp xml:id="SDZ6-Izredna-43-2013-09-20.sp80">

               <speaker>DR. BOŠTJAN JAZBEC:</speaker>

               <p>Najprej bi odgovoril na vprašanje – strošek dokapitalizacije. Celoten strošek
               likvidacije za proračun in za Vlado Republike Slovenije je ocenjen na 400 milijonov,
               dodatni znesek dokapitalizacije je tam zgolj zato, da se zagotavlja minimalna
               solventnost obeh bank. Kot veste, morata imeti po kapitalskih zahtevah obe banki vsaj
               8 % kapitalsko ustreznost, kar pa lahko v postopku likvidacije znižamo na 0,5 %, in
               to je zahtevek za dodatno dokapitalizacijo, ki nam omogoča črpanje posojila v skrajni
               sili s strani Evropske centralne banke. Zgleda, da smo se napačno razumeli. Banke
               imajo 400 milijonov evrov, ki bi jih lahko aktivirale v jamstveni shemi, vendar bi
               bil po našem mnenju v tem trenutku pritisk na likvidnost vsega ostalega bančnega
               sistema prevelik in bi lahko prišlo do problemov v ostalem delu bančnega sistema.
               Čudi me to, da zdaj ugotavljamo, da je slovenski bančni sistem v težavah. Mislim, da
               smo v resnih težavah in to že nekaj časa, in vemo tudi, da so NLB, NKBM in Abanka v
               postopku pridobivanja državne pomoči in da zaradi tega opravljamo določene
               aktivnosti, ki jih sami ne moremo izpeljati, ne da bi upoštevali direktive Evropske
               komisije in Evropske centralne banke, predvsem z vidika izvajanja obremenitvenih
               testov in pregleda kakovosti aktive.</p>
               <p>Nekajkrat je bilo poudarjeno, klic po odgovornosti za slabo ravnanje uprav, nadzornih
               svetov in lastnikov teh bank. Lastniki bank bodo izgubili ves svoj denar, to je 122
               milijonov neposredno lastniki kapitala in 64 milijonov lastniki podrejenih obveznic.
               Odgovornost za slabe odločitve obeh uprav, lastnikov in nadzornih svetov pa lahko
               iščemo v obeh postopkih, tako v postopku stečaja kot v postopku kontrolirane
               likvidacije. Žal pa naša zakonodaja ne omogoča zamrznitve vlog in vseh ostalih slabih
               kreditov, depozitov in ostalih lastniških deležev v povezanih osebah, kar pa ni spet
               problem Banke Slovenije, pač pa neustrezne zakonodaje, ki v tem trenutku ne obstaja v
               Sloveniji. Hvala.</p>
            </sp>
            <sp xml:id="SDZ6-Izredna-43-2013-09-20.sp81">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jerič, za njim mag. Vizjak.</p>
            </sp>
            <sp xml:id="SDZ6-Izredna-43-2013-09-20.sp82">

               <speaker>ALJOŠA JERIČ (PS PS):</speaker>

               <p>Hvala lepa za besedo, predsedujoča.</p>
               <p>Najprej naj začnem z navedbami gospoda Širclja in Černača, da se panika in množični
               dvigi na bančni okencih ne bi zgodili. To seveda ni res in bom tudi razložil zakaj.
               Naj omenim ugotovitev oziroma pomemben podatek, ki ga danes tukaj nisem slišal, in
               sicer da banki sploh nista bili insolventni, temveč zaradi naglega povečanja dviga
               depozitov nelikvidni oziroma bi v kratkem času postali nelikvidni, ena banka v dveh,
               treh dneh. Kaj to pomeni? Seveda, šli bi v stečaj. Zakaj je prišlo do tega naglega
               dviga depozitov? To je nedvomno povezano z ugibanji v časopisih, kjer so nekateri,
               tudi priznani ekonomisti, odkrito govorili o bližajočem se stečaju. Se pravi, zgodila
               se je panika in v tem smislu so bili članki na nek način prerokba, ki se sama
               uresniči.</p>
               <p>Pa poglejmo še enkrat, kaj bi pomenil stečaj. Kaj bi se zgodilo s podjetji, ki imajo
               pri teh bankah najeta posojila? V primeru stečaja bi jih, kot smo slišali, morala
               takoj vrniti. To bi v tem težkem trenutku, v katerem se nahaja naše gospodarstvo,
               pomenilo kolaps teh podjetij in posledično sistema. Zadalo bi končni udarec
               gospodarstvu. Res ne vem, kdo v tej dvorani bi si želel tega scenarija. Ta scenarij
               bi takoj povzročil splošno paniko in sigurno povzročil, da bi tako fizične osebe kot
               tudi investitorji začeli svoje vloge dvigovati. Zgodil bi se skratka ciprski scenarij
               – že videno –, ko bi naša država prisilno zaprla vse banke ter omejila dvige zneskov.
               Prišlo bi do domino efekta. V dani situaciji je Banka Slovenije nič drugega kot
               rešila sistem zaupanja, da bo denar v bankah tam tudi ostal v prihodnje. Če pa je
               opozicija prepričana, da je bilo ukrepanje Banke Slovenije zgrešeno, ali potem meni
               tudi, da so vse druge države, tudi Nemčija, ravnale narobe, ko so v zadnjih petih
               letih, kot smo slišali, dokapitalizirale tudi lastne zasebne banke. Kot sem to že
               enkrat na tem mestu povedal, gre pri ukrepu likvidacije dveh bank za gašenje požara.
               Požara, ki bi se zelo verjetno razplamtel čez celotno ozemlje Slovenije, ostalo pa bi
               veliko pogorišče. Naj vas na koncu tudi jaz opomnim na dejstvo, da bi bili v primeru
               stečaja danes vsi ravno tako tukaj na izredni seji Državnega zbora, razlika pa bi
               bila v sklicatelju, ki ne bi bila opozicijska stranka, ampak trojka.</p>
               <p>Zahvaljujem se za izčrpne obrazložitve tako guvernerja Banke Slovenije kot ministra
               za finance in podpiram njihovo odločitev kot edino pravilno v dani situaciji. Hvala.
            </p>
            </sp>
            <sp xml:id="SDZ6-Izredna-43-2013-09-20.sp83">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Vizjak, za njim mag. Vogrin.</p>
            </sp>
            <sp xml:id="SDZ6-Izredna-43-2013-09-20.sp84">

               <speaker>MAG. ANDREJ VIZJAK (PS SDS):</speaker>

               <p>Spoštovani!</p>
               <p>V primeru Factor banke in Probanke ne gre za nobeni sistemski banki, temveč gre za
               projektni banki gospodarske elite s političnim pedigrejem. Več kot očitno je, da sta
               bili ti banki ustanovljeni za posebne operacije, parkirišča in tajkunske kredite.
               Slišali smo, katera podjetja so v ozadju, tudi bivši politiki, celo bivši predsednik
               Državnega zbora, gospod Herman Rigelnik, stoji kot povezana oseba v lastniški
               strukturi teh bank. Več kot očitno je, da so bile aktivnosti te banke vse prej kot
               usmerjene v neko skrb za varčevalce, za stabilnost finančnega sistema. Bolj je jasno,
               da je šlo pravzaprav za posebne finančne institucije posebnim ljudem za posebne
               projekte. Nič narobe, če gredo takšni konglomerati k vragu, če se zavozijo, vendar
               nastane problem, če je država izpostavljena v teh finančnih institucijah prekomerno.
               Na matičnem delovnem telesu, Odboru za finance, smo slišali, da je država v teh dveh
               sistemih izpostavljena – država, državna podjetja, občine, zavodi – preko 650
               milijonov evrov. To je tretjina bilančne vsote obeh bank. In spoštovani guverner, v
               kateri sistemski banki v Republiki Sloveniji v državni lasti je država v najširšem
               smislu toliko izpostavljena kot v teh dveh zasebnih bankah, ki imata zgolj slab 4 %
               tržni delež? Prepričan sem, da je bila država v teh dveh bankah nadpovprečno,
               nesorazmerno izpostavljena in je na nek način financirala te operacije, o katerih sem
               govoril. Ščitila je likvidnost teh bank, kajti te banke bi morale propasti že
               bistveno prej, če bi država oziroma z državo povezane osebe na svoja sredstva gledale
               kot dober gospodar in jih potegnile ven iz teh nečednih poslov. Ampak ne! Država je
               vztrajala v teh bankah – občine in tako naprej –, ker so tudi nekoliko špekulirali
               zaradi višjih obrestnih mer. Mislim, da je vaš predhodnik ubral 62 neučinkovitih
               ukrepov, ki so rezultirali na koncu v to mantro, o kateri danes govorimo. Če bi
               regulatorna oblast ukrepala odločneje, pravočasno v tem bančnem sistemu in v tem
               konkretnem primeru, o teh žalostnih posledicah za slovenske davkoplačevalce danes
               verjetno ne bi govorili.</p>
               <p>Spoštovani guverner, zanima me, kako komentirate in zakaj je po vaši oceni prišlo do
               tako visoke izpostavljenosti države in z državo povezanih oseb v teh konkretnih
               bankah? Zakaj, recimo, občine in drugi niso varčevali v bankah, ki ponujajo le
               nekoliko več varnosti, ne nazadnje tudi zaradi državnega lastništva in zaradi tega,
               ker imajo in nosijo nek sistemski pomen? Najbolj me skrbi, spoštovani guverner, to,
               da stres testi v teh dveh bankah ne bodo dokončani. Kar pomeni, da ne bomo nikoli
               seznanjeni z vzroki, odgovornostjo slabih terjatev in ne nazadnje s posledicami, ki
               jih bodo nosili odgovorni za to. Prepričan sem, da bi skozi dokončanja stres testov
               nalili slovenski javnosti več čistega vina, kot pa ga bo to z nadzirano likvidacijo
               na podlagi likvidacijskega načrta. Menim torej, da ta manever hitre likvidacije
               oziroma likvidacije v tem trenutku ni samo posledica zmanjšanja likvidnosti, lahko je
               bil to zgolj povod, dejanski vzrok je pa, da se prikrijejo nečednosti, ki so se
               dogajale v preteklosti in katerih so polne bilance teh bank.</p>
               <p>Zanimivo je tudi, kako to, da so se zgolj v nekaj tednih poslabšale likvidnosti, ko
               pa je država s 300 milijoni evrov depozita, kot smo slišali, in 650 milijonov
               siceršnje izpostavljenosti, verjetno tudi v okviru obveznic in podobnih oblik – tako
               dolgo je to trajalo, pri čemer je potem hipoma, v nekaj dneh, prišlo do same
               likvidacije. Težko se res upremo, sploh zaradi tega, ker so že aprila revizorska
               mnenja kazala, da so to banke, podjetja, ki ne morejo poslovati več normalno brez
               nekih ekstremnih sprememb in vložkov.</p>
               <p>Spoštovani guverner, ob teh likvidacijah je grenak priokus, da se s tem postopkom
               zaradi nedokončanja stres testov želi nekaj prikriti in še več, da je država zavestno
               skozi izpostavljenost vložkov v teh bankah, te banke ohranjala pri premoženju in s
               tem omogočila celo kupico tveganih poslov, ki so sedaj izkazali kot slabe naložbe.
            </p>
            </sp>
            <sp xml:id="SDZ6-Izredna-43-2013-09-20.sp85">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, guverner.</p>
            </sp>
            <sp xml:id="SDZ6-Izredna-43-2013-09-20.sp86">

               <speaker>DR. BOŠTJAN JAZBEC:</speaker>

               <p>Leta 2009 je bila izpostavljenost države do obeh bank več ali manj nespremenjena.
               Glede na to, da sta banki manjši, je bila ta izpostavljenost večja, kot ste pravilno
               ugotovili, kot v ostalih bankah. V nobeni drugi banki država ni v tolikšnem znesku
               izpostavljena kot v teh dveh bankah. Vendar od leta 2009 so bili neposredni depoziti
               države v obeh bankah več ali manj za obe banki skupaj na ravni 300 milijonov
               evrov.</p>
               <p>Odgovor na drugo vprašanje, zakaj nismo počakali do konca obremenitvenih testov. Zato
               ker bi šli banki prej v stečaj. Če ne bi reagirali s postopkom kontrolirane
               likvidacije, ki smo ga začeli 6. septembra, bi v eni izmed teh bank v ponedeljek,
               torek pač morali razglasiti stečaj. Še enkrat, testi bi verjetno pokazali samo večje
               obremenitve oziroma večje zahteve po kapitalu tudi v vseh ostalih bankah. Zaradi tega
               je po našem mnenju prav in celo koristno, da teh dveh bank ni v obremenitvenih
               testih.</p>
               <p>Glede odgovornosti pa še enkrat poudarjam, da je popolnoma vseeno, po katerem
               postopku bi zapirali ti dve banki, ali s pomočjo stečaja ali s pomočjo kontrolirane
               likvidacije. Odgovornost za kazniva dejanja namreč presojajo in jih preganjajo
               pristojni organi, organi pregona. In s tega vidika bo Banka Slovenije vsekakor
               sodelovala z vsemi naznanitvami in vsemi ugotovitvami glede kaznivih dejanj v teh
               bankah. Še nekaj moram poudariti. Bilo je omenjeno poročilo o bankah in smernice
               Evropske komisije. Centralna banka mora ščititi varčevalce in ključna stvar je, da se
               ti varčevalci zaščitijo. Hkrati so ti varčevalci tudi davkoplačevalci. Ne glede na
               vse skupaj, tudi meni ni najbolj prijetno, da spravljamo dve banki iz bančnega
               sistema. Tudi meni ni prijetno, da se na ti dve banki veže toliko govoric in toliko
               različnih špekulacij. Vendar pa vam zagotavljam, da bo Banka Slovenije v okviru
               zakonskih pristojnosti sodelovala z vsemi organi pregona na način, ki bo razjasnil
               vprašanja, ki se danes odpirajo na tej seji. Hvala.</p>
            </sp>
            <sp xml:id="SDZ6-Izredna-43-2013-09-20.sp87">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Vogrin, za njim gospod Srečko Meh.</p>
            </sp>
            <sp xml:id="SDZ6-Izredna-43-2013-09-20.sp88">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča, za besedo. Spoštovane kolegice in kolegi, spoštovani
               gostje! Poskušal bom dati nekaj dodane vrednosti.</p>
               <p>Minister Uroš Čufer je navedel naslednje: <q>"Odločali smo se, kaj je manjše zlo, stečaj
               ali likvidacija, kje so manjši stroški."</q> In povedal, da so manjši stroški pri
               nadzorovani likvidaciji. Glejte, stanje, v katerem smo, je posledica takšnega dela –
               ni nobenih izračunov, ni nobenih dokazov, ni nobenih simulacij. Vsak državljan, ki
               gre po kredit, mora izpolniti kreditno polo, dokazati kreditno sposobnost, če vzame
               nekoliko večji kredit, mora dati jamstvo. Kje so tu jamstva? Kje so izračuni? Ljudje,
               ki so na pomembnih in odgovornih mestih, guverner Banke Slovenije, minister za
               finance, pridejo v parlament brez izračunov, brez dokazov. In še enkrat sprašujem, v
               kakšni državi živimo, da blebetamo o 400 milijonih! Z veseljem sporočam državljankam
               in državljanom, da bodo še bolj zdravi, ker bodo še višji davki in bodo še bolj
               lačni, zato bodo še bolj suhi, ker debelost je škodljiva, suhost pa dobro vpliva na
               zdravje. Teh 400 milijonov se bo prelilo v višje davke, nižje plače bomo imeli in
               tako dalje. Tudi tisti državni uslužbenci tukaj, veste. To so vse napačne odločitve,
               ki temeljijo na <q>"menim"</q>. Glejte, citiram: <q>"Ne smemo si privoščiti nobenega
               spodrsljaja."</q> Je navedel finančni minister. Kdo jamči? On? Je podpisal osebno menico?
               Kakšno poroštvo je dal? Ko sem sam napravil napačne odločitve v svojem podjetju, 4
               milijone je bilo to podjetje po cenitvi Kreditne banke Maribor vredno leta 2008.
               Danes ni vredno nič, ker je v stečaju. Izgubil sem premoženje podjetja in lastno
               premoženje. Glejte, kaj delate, državni sekretar! Lepo je, prideš s fakultete,
               narediš magisterij, potem pa vedriš in blefiraš. Namenoma sem šel preštudirati
               karierno pot guvernerja, ministra za finance in vas, ki ste zdaj tukaj. Tipična
               karierna pot državnega birokrata. In viceguverner kaže s prstom na prejšnje
               guvernerje. Bil pa je viceguverner takrat, ko bi ta banka po mnenju vseh vas morala
               delati nadzor. V kakšni državi živimo, ljudje moji dragi? A veste, da sem vesel, da
               počasi vre, ker 400 milijonov bomo obesili državljanom na njihov ne varčevalni račun,
               ampak dolžniški račun, ker ga tudi oni ne morejo plačati. Bomo šli po denar spet v
               Ameriko, mogoče v Bruselj ali kamorkoli drugam in bomo plačali visoke obresti za te
               obresti, bomo pa dvignili davke, neposredne in posredne. Doslej nismo skoraj ničesar
               drugega delali, v dveh letih skoraj, kar smo v parlamentu, ampak zviševali posredne
               in neposredne davke; sodne takse, cestnine, vinjete, DDV. Ljudje moji dragi, ali smo
               normalni? Vam jaz prečitam, kaj je napisal gospod s Ptuja. Preposlal vam bom, pa ne
               mi reči, da sem nesramen.</p>
               <p>Guverner banke je rekel naslednje: <q>"Krivda ni na Banki Slovenije, ampak v neustrezni
               zakonodaji."</q> V nas! To vedno govorim, da je parlament izvor vsega. Ustrezne zakone
               sprejmemo, ampak 70 % sistema je napačnega. Ni problem v medijih, mi imamo
               institucije, ki ne delujejo in 70 % ljudi v teh institucijah je v klanu. Mi smo
               klanska država in državo ne obvladuje mafija, ampak mafija je sama država. Hvala
               lepa.</p>
            </sp>
            <sp xml:id="SDZ6-Izredna-43-2013-09-20.sp89">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Sporočili so mi, da je prej na vrsti še gospod Alojzij Potočnik, potem gospod Meh.
            </p>
            </sp>
            <sp xml:id="SDZ6-Izredna-43-2013-09-20.sp90">

               <speaker>ALOJZIJ POTOČNIK (PS PS):</speaker>

               <p>Hvala za besedo.</p>
               <p>Dogodek, ki se je zgodil, pravzaprav težko velja za presenečenje. Po vsem tem, kar
               sem v zadnjih dneh slišal in prebral sem v veliki meri prepričan, da sta Banka
               Slovenije in Vlada vlekli, če rečem po šahovsko, dovolj dobre poteze. Mislim predvsem
               glede na razmere, glede na omejen čas, na okoliščine, na dejstva, na možnosti. Vsled
               tega sem v teh dneh sem ter tja med posameznimi čudenji, ki se pojavljajo na raznih
               sestankih in v kuloarjih, začuden, povsem pa – to moram posebej poudariti – razumem
               razprave in zahteve po pojasnjevanju vzrokov bančne in tudi siceršnje krize in
               vprašanja, vključno s tistim in še posebej s tistim, odgovornosti, ker se z njo pač
               presoja, kaj je dobro in kaj ni prav. Vendarle je pred manj kot letom dni Državni
               zbor sprejel zakon, ki je predvidel natančno takšno situacijo in takšne razmere, v
               katerih je treba ukrepati. Mislim na Zakon o ukrepih za krepitev stabilnosti bank.
               Morda so med avtorji tega zakona z redkimi izjemami, ki se jim opravičujem, danes
               tisti, ki imajo v razpravi očitne težave z 20., 24. in 25. členom imenovanega zakona
               in uredbe o izvajanju teh ukrepov. Kot bi rekel poslanec Horvat, je zakon dober in
               smiseln, če ga lahko izvajamo, če je izvedljiv in imamo od njega kakršnokoli korist.
               Od institucij, za katere menim, da se v tem trenutku in v tej godlji držijo relativno
               dobro, k državljanom – nekateri jih danes neprestano imenujete samo davkoplačevalci.
               To je zožitev, ki je včasih nepotrebna. Torej, zgodba je izmišljena in vsaka
               podobnost z resničnimi dogodki in osebami je zgolj slučajna. Sedim z dvema znancema.
               Ugotovila sta, med sicer sproščenim kramljanjem, da sta komitenta ali klienta,
               kakorkoli že hočete, iste banke, ene od tistih, o katerih teče danes beseda. Na tej
               banki sta hodila k različnim ljudem in k različnim okencem. Prvi je najel kredite,
               investiranje v nepremičnine pred leti, kar že razumete. Pred leti – zlom, a je nekako
               anticipatiral nekatere dogodke in podjetje zgodaj spravil v stečaj. Ne govori dosti,
               a videti je, da ga dolg ni pretirano potolkel, da ga ni oplazil, in sklepam, da jo je
               dobro odnesel. Drugi je pred prav tako tremi leti preko posrednika v tej isti banki
               kupil obveznice. <q>"Gospodarno in varno naložen denar,"</q> so mu takrat dejali. Do zanj
               črnega petka, ko bolje pogleda prospekt izpred treh let in v lasti ima podrejene
               obveznice in za mizo sprašuje, kaj je kapital ena. Ista banka, zelo različni posli in
               dve zelo različni usodi. Za isto mizo v tistem trenutku sedita strah in pogum.
               Popolnoma narobe kot na začetku tega procesa pred tremi leti. Med njima je zgolj
               banka kot svojevrstna vezna posoda, a samo eden od njiju se sprašuje, kaj je v bistvu
               šlo narobe.</p>
               <p>In danes tudi tukaj v predstavitvah in razpravah odgovarjamo marsikaj in moram reči,
               da so pojasnila zelo korektna in takšna, da jih lahko tudi javnost razume. Tisto, kar
               je razlika, tisto kar je novo, in na to posebej sedaj opozarjam, je, da danes
               razpravljamo po dolgem času o ukrepih. Razpravljamo o ukrepih. Se je začelo in
               mislim, da bi morali skupaj ugotoviti, da je to dobro. Zaupam tudi ljudem, ki stojijo
               na tem začetku. So začeli. So pa bile priložnosti že prej, se strinjam, toda to spada
               v neko drugo območje, v območje samospraševanja. Nekatera vprašanja, ki se danes
               odpirajo tukaj, v bistvu postavljamo sebi. Mnogi od nas, smo tukaj sedeli dalj časa
               in mnogokrat se tudi izza govornic sliši, ko se politična kredibilnost podpira s tem,
               koliko let je kdo v tem parlamentu.</p>
               <p>Še nekaj o socializaciji. Ta beseda se je v zadnjem času res uveljavila. V tej
               diskusiji danes se interpretira izrazito slabšalno. Verjetno gre za izraz iz
               sporočila o bančništvu, sedaj citiram: <q>" ... ki kot ključni cilj pomoči bankam
               opredeljuje finančno stabilnost, kot ključno pot do tega pa porazdelitev bremen, po
               angleško 'burden share'. "</q> Najlepša hvala.</p>
            </sp>
            <sp xml:id="SDZ6-Izredna-43-2013-09-20.sp91">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Sedaj pa ste na vrsti gospod Srečko Meh, naslednji mag. Branko Grims.</p>
            </sp>
            <sp xml:id="SDZ6-Izredna-43-2013-09-20.sp92">

               <speaker>SREČKO MEH (PS SD):</speaker>

               <p>Hvala lepa.</p>
               <p>Pravzaprav je izjemno težko odgovoriti na vprašanje, v kakšni državi živimo, ki ga je
               postavil ravno prej naš kolega, in kdo je za to odgovoren. Gospe in gospodje, mi
               tukaj. Tudi mi. Vsak toliko časa, kot je tukaj sedel, s toliko moči, kot jo je imel
               skozi poslansko skupino in skozi glasove, ki smo jih tukaj dajali. Sam dve leti in še
               danes rečem, da mi je žal, da sem stopil v ta kotel, v katerem nenehno iščemo
               sovražnike, nasprotnike in tiste, ki so krivi in mi nismo nič krivi. Odgovarjam pa za
               tisto, kar sem delal prejšnjih petnajst let, in verjamem, da sem poskušal narediti
               maksimalno dobro za tisto, za kar so me ljudje na nek način tudi izbrali. Kakšna je
               pot v tej Sloveniji – saj poznamo prav vsakega od nas, kaj je naredil in česa ni
               naredil, za vsako diplomo, ali je bila narejena ali je bila plagiat. Vse to vemo in
               vse to s pridom izkoriščamo, kadar nam paše. Ampak tukaj smo tisti, ki bi morali
               sprejemati takšne zakone, po katerih bi se dalo učinkovito spremljati in tudi
               sankcionirati vse tiste, ki so narobe naredili.</p>
               <p>Veste, mene tudi ni novica o likvidaciji teh dveh bank in poroštev 400 milijonov
               doletela pripravljenega. Nekako sem imel zadaj razpravo treh ali štirih let o
               poroštvu države Slovenije za Blok 6, kjer bo država dobila 50 milijonov evrov iz
               poroštva. Pa sem danes dobil odgovore, ki so mi povedali, na kakšen način bi nekdo
               moral delati in bom poskušal moje stališče tudi povedati.</p>
               <p>Danes je bilo tukaj rečeno, kako so delale druge države – hitro, učinkovito in tiho.
               Kako delamo pa mi? Če smo zdaj začeli delati učinkovito, hitro in tiho, da ni nihče
               slišal, kaj se je tukaj dogajalo, vsaj v javnosti ne, potem je to, kar zdaj delamo,
               prav. Prav zato, da morda dvignemo zaupanje naših državljank in državljanov, da
               tisti, ki so za to odgovorni, delajo in da dobivamo odgovore, ki smo jih postavili.
               Dobil sem odgovore zakaj likvidacija in zakaj ne stečaj in na nek način to sprejemam
               in tudi podpiram. Sprašujem pa lahko tudi to, če vemo, da je izpostavljenost 600
               milijonov v teh dveh bankah, kot sem to razumel danes, tako velika – državnega
               depozita –, zakaj tega gospe in gospodje nismo prekinili takrat, ko smo imeli to
               možnost. Zakaj? Zakaj to ni naredila vlada Janeza Janše v enoletnem mandatu, če je
               bilo aprila jasno, kaj je tukaj narobe. Zakaj tega nismo naredili? In če zdaj
               govorimo o levi provenienci – oprostite, leva ali desna provenienca, kadar govorimo o
               tistih, ki delajo narobe, ni pomembna. Pomembno je, da vsi skupaj stopimo in smo za
               to, da levo in desno spravimo tja, kamor sodi – za zapahe. Da jim vzamemo tisto, kar
               je treba narediti – to je naša naloga. Ne zdaj govoriti, da je bil Rigelnik tukaj
               leva provenienca. Naj zdaj jaz rečem da je bil Bavčar desna, da je Šrot desna, da je
               Zidar desna, da je ta desna. Lahko o tem govorimo, a ne pri teh bankah v istem
               kontekstu. Kam smo prišli s takšnim govorjenjem? Vsi, ki so naredili to, kar pravite,
               morajo odgovarjati, ampak ne tukaj v tem Državnemu zboru. Mi ne obsojamo, gospe in
               gospodje, mi lahko postavljamo samo temelje, na katerih bodo lahko pravosodni organi,
               sodstvo naredili tisto, kar morajo narediti. In sodstvo, gospe in gospodje, dela.
               Dela tudi danes, tudi včeraj je delalo. Sam ne verjamem, da je vse od zgoraj. Ne
               verjamem. Veste, če bi bilo vse od zgoraj, potem bi bil red. Ne verjamem, da je tudi
               vse od spodaj, ker bi bil potem red. Verjamem v to, da smo ljudje takšni in drugačni
               in da ti ljudje to delajo in da smo tudi mi ljudje. Ampak smo zakonodajno telo in to
               zakonodajno telo mora narediti svoje.</p>
               <p>Poglejte, danes smo govorili o odgovornosti. Tukaj ni predsednice Vlade, da bi lahko
               odgovarjala za vse predsednike vlade nazaj, odkar so težave; za Pahorja, za Janšo in
               za teh šest ali sedem mesecev te vlade. Ta vlada je svoje pravzaprav naredila in je
               sprejela poroštvo o likvidaciji teh dve bank in za to bo odgovarjala. Ne more pa
               odgovarjati za tisto, kar ni naredila vlada Janeza Janše in kar ni naredila vlada
               Boruta Pahorja. Zato se mi zdi, da je tako pomembno, da je vsak od teh odgovoren in
               da za to tudi odgovarja.</p>
               <p>Veste, če nekdo pravi, da bi mi morali delati tako, da bi ustvarjali zaupanje, potem
               to tudi naredimo. Če v tem kontekstu komentiram ali povem svoje mnenje o tem, da se
               nenehno grozi s trojko, da nam naš evroposlanec govori o tem, da Slovenija ne more
               preživeti, ne da bi zaprosila za pomoč Evropo, trojko, potem je pri nas nekaj hudo
               narobe. Če ne bomo znali vzpostaviti s seboj tolikšnega zaupanja in enotnosti, da
               lahko sami samostojno odločamo o tem, na kakšen način bomo najceneje prišli do
               sanacije vsega, kar smo naredili v preteklih letih, potem nam res ne more pomagati
               nihče – ne zgoraj, ne spodaj, zato potrebujemo vsaj tri in sem odločno proti tem
               trem.</p>
               <p>Sedaj je čas, v tem trenutku tukaj, da politično voljo strnemo v to, da obsodimo vse,
               ki so karkoli narobe delali in da vzpostavimo takšno zakonodajo, ki bo pravosodnim
               organom omogočila učinkovito ukrepanje in tudi sankcioniranje. Torej, strnimo vrste
               in živimo v državi, na katero bomo tudi naprej ponosni. Druge države pravzaprav
               nimamo.</p>
            </sp>
            <sp xml:id="SDZ6-Izredna-43-2013-09-20.sp93">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Šircelj kot predlagatelj.</p>
            </sp>
            <sp xml:id="SDZ6-Izredna-43-2013-09-20.sp94">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa. Glede te razprave in glede odgovornosti se v nečem s kolegom Mehom še
               celo strinjam, in sicer strinjam s tem, kot je rekel, da nismo mi tukaj tisti, ki
               obsojamo. To dejansko drži. Vendar je potem v istem govoru na koncu rekel, da je pa
               treba obsoditi vse, ki so narobe delali. Tukaj je prišel v nasprotja. Najprej je
               rekel ne, potem ja, kakorkoli že. Se pa strinjam, smo zakonodajni organ in treba je
               sprejemati takšno zakonodajo, da bo čim bolj učinkovita tako na področju financ kot
               tudi na vseh ostalih področjih. Tudi to, da nekateri stalno opozarjajo na trojko in
               tako naprej, ni neka grožnja komurkoli ali karkoli – mislim, da se moramo zavedati,
               da smo v Evropski uniji, da smo se odločno na referendumu o vstopu v EU odločili in
               tam pač veljajo neka merila, veljajo neka pravila, kako delovati in tudi kakšne javne
               finance mora država dejansko imeti, tako na področju fiskalnega sistema, tako na
               področju bančnega sistema in še marsikje drugje. Navsezadnje je ta vlada dala zavezo
               Evropski uniji in ta vlada je dala tudi zavezo, da bo naredila nove ukrepe za to, kaj
               in kako narediti, in da bo sanirala bančni sistem in da naredila tudi, da bo fiskalni
               sistem takšen, da bo v okviru meril, ki jih je postavila Evropska unija, če govorimo
               o primanjkljaju 3 % in tako naprej.</p>
               <p>In če govorimo o levi provenienci, pač govorimo in tu ni nič narobe. Če govorimo o
               desni provenienci, tudi ni nič narobe. Navsezadnje se vsi ljudje združujejo, vsi
               ljudje ustanavljajo neka društva. Prebral sem, gospod Meh, da ste vi ustanovni član
               Foruma 21 iz leta 2004. V tem ne vidim nič narobe. Forum 21 je imel neke povezave in
               je imel tudi gospodarske, ekonomske in podobne zadeve. Sam sem mogoče tekmoval v
               kakšnem športnem društvu, pa zaradi tega ni nič narobe, pa tudi član Slovenske
               demokratske stranke sem in mogoče tudi še kakšnega društva, pa državni sekretar sem
               bil – nič takšnega. Je pa nekaj res in tukaj gre za sociološko vprašanje, kdo je
               vodil niti in koliko časa v zadnjih 50 letih. Leva ali desna provenienca? Odvisno,
               kam se kakšna stranka uvršča, pa kam se je komunistična partija uvrstila, v leto ali
               desno. Tukaj lahko spet o tem govorimo. Navsezadnje ni nič narobe, ampak ve se, da če
               se določene provenience začnejo ukvarjati z gospodarstvom, s financami, če koristijo
               svoje mreže, če koristijo svoje povezave, če koristijo tudi to, da na podlagi nekih
               povezav dobijo ugodnejši kredit ali kredit, za katerega ni jamstva, potem pa nastane
               problem, nastane težava. In o tem se pogovarjamo. O tem govorimo, ko govorimo o
               odgovornosti in o lastnikih teh dveh bank. Lastnike bank si lahko pogledate na
               internetu in boste videli in jih prištejte v neko provenienco. Meni je popolnoma
               jasno.</p>
               <p>Se pa strinjam z zadnjim, kar ste rekli, da pa mi nismo tisti, ki bomo obsojali.
               Moramo opozarjati na nepravilnosti, tudi na povezave, tudi na to, da se je marsikaj
               zgodilo pod mizo in netransparentno. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp95">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Ste bili narobe razumljeni?</p>
               <p>Izvolite.</p>
            </sp>
            <sp xml:id="SDZ6-Izredna-43-2013-09-20.sp96">

               <speaker>SREČKO MEH (PS SD):</speaker>

               <p>Veste, prav žal mi je, ampak nikoli nisem bil član Foruma 21 in nikoli nisem bil v
               nadzornem odboru ali svetu, sploh pa ne ustanovni, in nikoli nisem bil v nadzornem
               svetu Termoelektrarne Šoštanj, kot je bilo rečeno, oziroma Holdinga Slovenske
               elektrarne. Nikoli. Se pravi, da bi bilo absolutno prav, da se govori tako ... Lahko
               pa je bil kakšen Meh. K sreči je to dober priimek, s tem še ga nosim.</p>
               <p>Kot drugo, govori se ta vlada, pa govori se ona vlada. Tudi vlada Janeza Janše je
               bila naša vlada – govorimo o naši vladi, ki jo vodi pa Alenka Bratušek. In ko sem jaz
               govoril o obsodbi, zagotovo nisem mislil, da imamo pravico koga obsojati. Lahko ga
               obsojamo in rečemo, da je levi in ta desni slab. Ampak nimamo ga pravice obsojati.
               Obsojati ga mora sodstvo in to sem rekel. Pravosodje – oni so tisti, ki morajo to
               narediti. Zato se mi zdi, da bi bilo to prav.</p>
               <p>O teh 50 letih, gospod Šircelj – to pa je izpod pasu. O tem ne bom govoril. Takrat
               sva bila najbrž v isti partiji, kot vsi takrat, in takrat smo bili dejansko tudi z
               Janezom Janšo na čelu. Ampak, gospe in gospodje, to ni tema, o kateri govorimo danes.
               Danes govorimo o tem, da bi ljudem povedali, da Državni zbor razpravlja o pomembni
               tematiki sanacije slovenskih bank in stabilnosti slovenske države. Če če o tem
               govorimo, potem ostanimo pri tej temi. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp97">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Šircelj kot predlagatelj.</p>
            </sp>
            <sp xml:id="SDZ6-Izredna-43-2013-09-20.sp98">

               <speaker>MAG. ANDREJ ŠIRCELJ (PS SDS):</speaker>

               <p>Gospod Srečko Meh, če niste bili ustanovni član Foruma 21, vam verjamem. Samo pač
               piše ime Srečko Meh na internetu in tam seveda so ti podatki.</p>
            </sp>
            <sp xml:id="SDZ6-Izredna-43-2013-09-20.sp99">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Branko Grims, za njim mag. Tonin.</p>
            </sp>
            <sp xml:id="SDZ6-Izredna-43-2013-09-20.sp100">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Kadar se v tej dvorani oglasijo prav visoko doneče besede, se ponavadi potem skrivajo
               zelo pritlehni interesi in bojim se, da to tudi danes ni prav nič drugače. Prej je en
               spoštovani kolega iz koalicije rekel, da sta pri teh odločitvah vodila strah in
               pogum. To je lahko njegov pogled, bojim pa se, da sta bila zraven tudi pohlep in
               brezvestnost. In o tem pohlepu in brezvestnosti danes teče beseda. Će ste prebrali
               vsaj tisto dokumentacijo, ki je na razpolago in ki je bila tudi v časopisih že javno
               objavljena, gre za ravnanje ljudi, ki so v času, ko je neko podjetje, ki je lastnik
               teh dveh, za katere danes prevzemajo davkoplačevalci odgovornost, naredilo 22
               milijonov evrov izgube in si obenem izplačalo 30 milijonov evrov dividend. To je
               klasičen model roparskega izčrpavanja enega podjetja. Pri tem so očitno odpovedale
               vse kontrolne institucije, od Banke Slovenije, ker je to povezano z lastništvom
               banke, do vseh ostalih, ki imajo nadzor nad tovrstnim početjem znotraj gospodarskega
               sistema Republike Slovenije. Zagovor, da gre za privatne firme, v trenutku, ko se
               račun za to početje izda davkoplačevalcem, enostavno ni več sprejemljiv. Takrat je
               treba pogledati realno sliko in zato tudi odpade retorični trik spoštovanega kolega
               iz koalicije, ki je šel na tisti ruski vic <q>"razpršuj po kolektivu"</q>. Vsi so odgovorni.
               Ne, gospe in gospodje, v tem primeru bi prebral en odstavek Stanislava Kovača: <q>"Od
               leta 1990, ko je razpadla totalitarna SFRJ in nastajala nova slovenska država, tako
               brutalne medijske cenzure, kot smo ji priča pri propadu Probanke in Factor banke ter
               brisanju sledi, ki vodijo h Kučanovemu omrežju iz Foruma 21 in bankrotiranjem v
               nacionalnem interesu, ni bilo v času nove države še nikoli. Na koncu sta vlada
               Bratuškove in Banka Slovenije račun za to veliko svinjarijo izdala davkoplačevalcem."</q>
               Tako komentator. V tem primeru, ko ste nekateri govorili, krivi smo tisti, ki
               sprejemamo zakone, vsi zakoni obstajajo, da bi nadzorne institucije reagirale že na
               tisto početje ki sem ga malo prej opisal, pa se nihče ni premaknil. In nihče me ne bo
               prepričal, da v tem primeru ni Banka Slovenije prišla s tem predlogom na vlado, vlada
               pa to takoj sprejela, zato da bi pokrila dejstvo, da v preteklosti ni ustrezno
               upravljala svoje kontrolne naloge in se zato točno ve, kdo je odgovoren. Vlada, ki pa
               je to potem požegnala in prevalila v žepe davkoplačevalcev, pa je odgovorna za ta del
               in tudi vsi tisti, ki to zagovarjate. Kajti zelo zanimiva logika je potem iz tega,
               kar je povedal predstavnik finančnega ministrstva za ti dve banki. Torej, gre za
               zasebni banki, vezani na Forum 21, z zelo zanimivim poslovanjem, ki sem ga že opisal,
               ko si pri lastništvu podjetja, ki ima 20 milijonsko izgubo, gospodje izplačajo 30
               milijonov evrov dividend. V teh primerih, gospe in gospodje, je ena logika. Ko bo šlo
               za vse ostale, bo pa druga. Pa gre za privatne banke.</p>
               <p>Pa še nekaj. Zadeva morda ne bi tako zelo bodla v oči, če ne bi sprejemali
               odgovornosti, kolektivne odgovornosti, to se pravi, posegli v žepe davkoplačevalcev
               celo nad tistim maksimumom, ki ga jamči država, to je 100 tisoč evrov, za katerega za
               vse depozite jamči država Slovenija. In tukaj se postavlja zanimivo vprašanje. Zelo
               rad bi zdaj videl vse tiste silne protestnike, ki so protestirali in vpili proti
               Evropi in krutemu kapitalizmu, ki izkorišča v Evropi, in podobne neumnosti, ki smo
               jih poslušali celo pomlad. Kje so zdaj? Oni bi po mnenju Stanislava Kovača, če spet
               citiram: <q>" ... morali v tem trenutku biti pred Kučanovo hišo v ljubljanskih Murglah,
               Mencingerjevim inštitutom v centru Ljubljane, pred vilo tajkuna Hermana Rigelnika in
               še pred vilami drugih tajkunov na čelu s Pajenkovo in Glaserjevo."</q> Pa kolikor vem,
               danes tam ni nobenih protestov. Namreč, če so takrat govorili o krutem kapitalizmu –
               to, kar ste vi sprejeli, da se v žepe davkoplačevalcev prevali odgovornost tudi za
               tiste vloge nad 100 tisoč, za katere država sploh ne jamči, je bolj krut kapitalizem
               kot pa tisto, kar priporoča Evropa. Kajti v priporočilih Evrope je, da se jamči do
               100 tisoč evrov, to je evropska norma. Kar je več, je pa vaša odločitev v korist
               tistih, ki so najbogatejši, kajti za te v tem primeru očitno gre. Velikanska večina
               Slovenk in Slovencev samo sanja o tem, da bi imela depozite nad 100 tisoč evrov.
               Upam, da se vsi strinjamo.</p>
               <p>Če se enkrat gre na tovrstno solidarnost, je treba vedeti, kakšne bodo tudi
               posledice. Očitno samo z namenom prikrivanja odgovornosti za preteklo neodgovornost
               Banke Slovenije, nadzornih institucij in vseh tistih, ki bi morale svoje delo
               opraviti, pa ga niso in so edini, ki bi ga lahko – gospe in gospodje, tisti, ki
               govorite o preteklih vladah in tako naprej, morate vedeti, da nadzor nad poslovanjem
               bank lahko vrši samo Banka Slovenije, da se v to vlada neposredno sploh ne sme
               vtikati. To bi pa že lahko vedeli, da je to celo evropska norma. Seveda je pa zelo
               zanimivo, da se potem pojavi neka nova vlada, ki solidarno razdeli odgovornost za
               prejšnjo neodgovornost Banke Slovenije, vseh tistih, ki so bili lastniki teh dveh
               bank in pa vseh kontrolnih institucij, ki svojega dela niso opravile, tako da poseže
               v žep davkoplačevalcev. Ampak veste, kakšen bo končni učinek tega? Končni učinek tega
               bo, da bo že sicer preobremenjeno podjetništvo plačevalo še višje davke, s katerimi
               jih že sedaj preobremenjujete in jim nalagate še nove in nove ,od nekih absurdnih
               vinjet do napovedanih obremenitev za stavbe in nepremičnine in tako dalje, zaradi
               česar oni ukinjajo investicije. Primer Akrapoviča, ki se je odpovedal že začeti
               investiciji, ki bi odprla 100 delovnih mest v Beli Krajini, ki jih tako krvavo
               potrebuje, zgolj zaradi vaše politike in pretiranega obremenjevanja gospodarstva, kar
               v končni fazi pomeni manj delovnih mest, še manj denarja in na koncu bomo zaradi vaše
               zgrešene politike, zaradi vašega prikrivanja, tovrstnega slabega početja,
               neodgovornosti, morda tudi kriminala, vsi skupaj slabše živeli.</p>
            </sp>
            <sp xml:id="SDZ6-Izredna-43-2013-09-20.sp101">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, državni sekretar gospod Mavko.</p>
            </sp>
            <sp xml:id="SDZ6-Izredna-43-2013-09-20.sp102">

               <speaker>MAG. MITJA MAVKO:</speaker>

               <p>Hvala lepa.</p>
               <p>Če smem samo eno kratko pojasnilo, da ne bi preveč zahajali v zgodbo o obsegu vlog
               nad 100 tisoč evrov. Pri veliki večini tistih vlog nad 400 milijonov evrov, ki so v
               teh bankah, ne gre za vloge, ki bi bile nad 100 tisoč evrov, ampak gre za vloge
               predvsem gospodarskih družb, ki niso upravičene do izplačil po shemi za zajamčene
               vloge. Torej, 231 milijonov evrov vlog, ki so nad 400 milijoni zajamčenih vlog,
               pripada gospodarskim družbam. So tudi nekatere vloge, ki so nad 100 tisoč evrov,
               definitivno, ni nobene potrebe po skrivanju tega, ampak velika večina tega pa pripada
               gospodarskim družbam in te bi ostale brez vlog v primeru stečaja banke. Hvala.</p>
            </sp>
            <sp xml:id="SDZ6-Izredna-43-2013-09-20.sp103">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Tonin, potem gospod Čehovin.</p>
            </sp>
            <sp xml:id="SDZ6-Izredna-43-2013-09-20.sp104">

               <speaker>MAG. MATEJ TONIN (PS NSi):</speaker>

               <p>Spoštovane kolegice in kolegi, lepo pozdravljeni!</p>
               <p>Že dolgo časa, več let se ukvarjamo s tem, kako in na kakšen način sanirati slovenski
               bančni sistem. Ves čas smo izpostavljali tri največje državne banke, ampak začelo se
               je pa na zadnjem koncu. Začeli smo z dvema majhnima privatnima bankama, katerih
               lastniki so premožni Slovenci, ki so do premoženja prišli skozi obdobje tranzicije.
               Ti dve banki sta v času konjunkture financirali najrazličnejše prevzeme in tudi
               dajali kredite brez pravega kritja. V času krize imata kar naenkrat težave z
               likvidnostjo in sta kapitalsko neustrezni. Na nek način reševanje, saniranje ali
               likvidiranje teh dveh bank daje grenak priokus, da se v imenu stabilnosti rešuje vse
               tiste, ki so s tema bankama upravljali neodgovorno, da se rešuje tudi neodgovorne
               lastnike bank in da za to plačujemo vsi. To je zagotovo grenak priokus, ki se ga ne
               moremo znebiti.</p>
               <p>Guverner je danes dejal, da bi stečaj ali likvidacijo, oba primera, plačali
               davkoplačevalci. Ampak na nas v parlamentu je, da se vprašamo, katera izmed teh dveh
               stvari pa bi bila cenejša za državo in za davkoplačevalce. Sam mislim, da bi bil za
               državo in za davkoplačevalce cenejši stečaj kot pa nadzorovana likvidacija.</p>
               <p>Danes smo slišali tudi podatek, da ima velika večina varčevalcev v teh dveh bankah
               manj kot 100 tisoč evrov, v povprečju, kot je rekel guverner, tam nekje okrog 11
               tisoč. Sprašujem se, komu zdaj zagotavljamo stabilnost, če pa bi velika večina ljudi
               tako ali tako zapadla v tisto kvoto, ko jim država jamči do 100 tisoč evrov. Komu?
               Ali morda tistim, ki so imeli nad 100 tisoč evrov in so najverjetneje vedeli, kaj se
               bo zgodilo, in so svoj denar umaknili v kakšno drugo banko? Ne želim špekulirati.
               Državni sekretar je prej rekel, da veliko večino vlog nad 100 tisoč evrov
               predstavljajo podjetja, ki jim država ne jamči teh 100 tisoč evrov. Res je, ampak ali
               ni kar nekaj podjetij, ki so bila lastniki teh bank in hkrati tudi komitenti te
               banke. Potem se človek vpraša, če so se lastniki teh bank v nekem trenutku odločili,
               da za ti banki ne bodo več skrbeli, da ne bodo več vlagali v kapitalsko ustreznost
               teh bank, zakaj bi potem država in vsi skupaj reševali ta podjetja, če so se oni
               najprej neodgovorno obnašali do svojih lastnih bank in do vseh ljudi, ki so v teh
               bankah.</p>
               <p>Kakšno sporočilo danes dajemo? Sporočilo gre nekako v to smer: če zavozite projekt,
               ki se ga lotite, potem na koncu za vaše težave poskrbi država. Za kakšne neodgovorne
               poslovneže je to zagotovo dobro sporočilo, za vse tiste navadne državljane, ki imajo
               manj kot 100 tisoč evrov, pa zelo slabo sporočilo. Ljudski rek pravi, da mora biti
               kazen vzgojna, v tem primeru kazni niti ne bo. Nekateri pravijo, da je to dobro za
               stabilnost bančnega sistema, sam pa mislim, da bi morda preprečili kakšne podobne
               ekscese v prihodnosti, bi bila tudi kakšna kazen potrebna.</p>
            </sp>
            <sp xml:id="SDZ6-Izredna-43-2013-09-20.sp105">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Čehovin, potem gospod Presečnik.</p>
            </sp>
            <sp xml:id="SDZ6-Izredna-43-2013-09-20.sp106">

               <speaker>JERKO ČEHOVIN (PS PS):</speaker>

               <p>Hvala, gospa podpredsednica.</p>
               <p>Danes smo slišali vrsto stvari, ki s točko dnevnega reda nimajo neposredne povezave,
               pa strokovnih, nestrokovnih ali pa čisto političnih. Raje bi se držal dnevnega reda,
               ki je bil na tej seji predlagan. In najprej moram reči in demantirati tiste, ki
               govorijo, da gre za sanacijo privatnih bank. Pri vseh bankah gre za sanacijo bank, v
               privatni ali državni lasti. Že sama ustanovitev tako imenovane slabe banke je sui
               generis dejanje, po katerem se socializirajo sprejeti krediti. To vemo vsi. Anglija
               je dala 15 % BDP za sanacijo bančnega sistema, izključno zasebnega, Avstrija 11,
               Nemčija 14, mi smo za enkrat dali za sanacijo 2 %. Boljše, da ne bi dali nič, seveda
               ne bi bili zadovoljni.</p>
               <p>Druga neresnica, ki se je pojavila, da lastniki ne bodo nosili bremena likvidacije.
               To enostavno ne drži. Ker gre za državne pomoči, obstajajo pravila, ki jih je
               Evropska unija sprejela in po katerih najprej breme nosijo lastniki, potem so na
               vrsti lastniki podrejenih vrednostnih papirjev v višini vrednosti podrejenega
               vrednostnega papirja, ta kapital se šteje, kot je bilo danes že povedano, v kapital 1
               banke, in šele potem so na vrsti davkoplačevalci. Dejstvo torej je, da bodo lastniki
               tu ostali brez svojega dela, prav tako bodo morali lastniki podrejenih vrednostnih
               papirjev prevzeti rizik lastnine in šele na koncu so davkoplačevalci tisti, ki
               prevzamejo breme likvidacije. Zakaj je ta likvidacija za davkoplačevalce sicer slaba,
               ampak še vedno boljša kot stečaj? Zato, ker je postopna, ker se ne zgodi hipno in ne
               obremeni kot pri stečaju davkoplačevalskega denarja na tekoče leto, ampak se to
               odvija več zaporednih let in je možno tudi programirati. Velika verjetnost pa je, da
               je tudi cenejša.</p>
               <p>Glede samih bank, ki sta doživeli ta ukrep, bi rekel tako, da je bil skrajni čas, ker
               ena banka bi verjetno v roku enega tedna šla v stečaj in bi bilo popolno presenečenje
               na bančnem trgu, druga pa verjetno v roku enega meseca in pol. Mislim, da bi bilo
               kvečjemu narobe, če Banka Slovenije ne bi predložila vladi predloga glede tega, kar
               se je zgodilo. To bi bilo narobe in potem bi lahko upravičeno skakali in tukaj
               razpravljali, zakaj so opustili ukrepanje. Ne nazadnje naj vas spomnim, drage
               kolegice in kolegi, ta guverner je nastopil svoje delo 17. julija in to tudi z veliko
               podporo predlagateljev. Kaj pomeni to, da je v tem času izgubil vaše zaupanje? Ali
               vaša odločitev ni bila prava? Takrat, ali zdaj vaše razmišljanje ni pravo? Skratka,
               pri prvem resnem ukrepu, ki sta ga tako banka kot vlada začeli delati, jih napadamo.
               Mi sprašujemo, ali je prav ali ne, s tem, da nihče ne zna pojasniti, ali bi bil
               stečaj boljši, kot je ta nadzorovana likvidacija. Nihče tega ne zagotavlja. Po bitki
               je vsak general, pa tudi kakšen nižji oficirski čin, pameten. Ampak dejstvo je, da se
               je ta ukrep zgodil, da smo dobili adekvatna pojasnila, da je gospod guverner
               pripravljen ta pojasnila dati, po mojem mnenju glede na to, da so vsi guvernerji
               malce konservativni, še celo preveč. Ni problem pri tem, da nimamo sogovornika.
               Problem je to, da v preteklosti nismo imeli. Zakaj ga pa nismo imeli? To boste pa
               vedeli tisti, ki ste pritiskali takrat pred petimi, šestimi leti gumb takratnega
               guvernerja, ki je trdil vse do konca, da ni problemov ne z likvidnostjo ne s
               solventnostjo. Saj morda je tudi tako bilo! Kot mi je znano, so bili vsi predsedniki
               vlad že od leta 2010 naprej opozorjeni na problem prav teh dveh bank. In kaj se je
               zgodilo? Nič se ni zgodilo. Banke so delale naprej po modelih, ki smo jih imeli
               priliko danes slišati. Če mene vprašate, je to res svetovni unikum, da imamo v modelu
               upravljanja bank, ustanavljanja bank, neke hibridne dvoživke ali pa celo troživke.
               Tako da si lastnik in deponent in posojilojemalec. To je lahko samo v Sloveniji
               možno. Ampak kdo je tisti, ki je to dovolil? Kdo je tisti, ki je to dopustil vsa ta
               leta? Mislim, zdaj se pa čudimo. Mimogrede, danes je bilo, češ da so te banke
               pravzaprav neke bančne trdnjave, slišali smo, levih političnih banditov, nekaj v tem
               stilu. Ampak ali mi sploh vemo, kdo je v tem bančnem sistemu naredil največjo bančno
               luknjo v Sloveniji? Zvon 1, Zvon 2 v lasti ... V čigavi lasti? V čigavi lastni, vas
               sprašujem? Samo ta luknja je večja, kot je skupaj 5 naslednjih luknjačev. Samo te,
               samo eden. To pomeni, da to, kar poskušate danes govoriti, da gre za problem leve
               provenience, ni res. Vsi so veselo ali pa si še polnijo svoje žepe iz teh bank. Ne
               nazadnje je adekvatno vprašanje, zakaj se pokojnemu Andreju Bajuku kot finančnemu
               ministru – danes že tretjič postavljam v tem parlamentu vprašanje – ni dovolilo, da
               bi uveljavil zakon o garanciji, po katerem je bilo prepovedano za garancijo uporabiti
               tako imenovane delnice, ki jih šele kupuješ. Zakaj ni ta zakon stopil v veljavo 1. 1.
               2007, kot ga je Andrej Bajuk pripravil? Zakaj je bil sprejet šele 1. 1. 2008? In če
               gledamo danes strukturo bančnih posojil, se je 70 % vseh tajkunskih zgodb zgodilo
               takrat v tem letu. 70 %! Upam, da bo tudi preiskovalna komisija – mimogrede, to je
               njena naloga, in ji dajem vso podporo. Želimo, da gospod Pogačnik s svojo komisijo
               čim prej pride do rezultatov in da tudi tukaj poroča parlamentu. Ni pa naloga
               parlamenta, da lastnini listine in kreditne pogodbe in da o tem danes govori v
               Državnem zboru. To je naloga nekoga drugega.</p>
               <p>Naslednje vprašanje. Glede tega, zakaj se ni dopustilo, da bi banke te stresne teste
               opravile do konca. Zato, ker bi šle prej v stečaj – to je že tudi guverner povedal.
               Postopek likvidacije bank pa ni noben pogoj, da se bodo zakrile odgovornosti. Celo
               nasprotno, pozivamo vse činitelje, tudi izredni upravi obeh teh bank, da razkrijejo
               eventuelne nezakonitosti in jih tudi ustrezno sankcionirajo s prijavo organom
               pregona. Tu mislim, da mora biti pravo sporočilo tega parlamenta, ne pa da se sedaj,
               zato ker nekomu ne odgovarja ta sistem, sprašujemo, zakaj je banka ta predlog
               predlagala Vladi. Hvala bogu, da je končno ta generacija mlajših ljudi, od 45 let
               naprej, začela ukrepati, da se ne boji ukrepati! To moramo podpirati v tem
               parlamentu, to je naša naloga. Nimam nobenih zavor, nisem član nobenega foruma, ne
               zbora za republiko, niti nobenega nadzornega sveta bank, ne gospodarskih družb v
               državni lasti, vendar pa se dobro zavedam, da imajo pa nekatere družbe, ki so tudi v
               delno državni lasti, že svoje depozite v tujini. Če bomo mi to nažigali, če uporabim
               ta izraz v parlamentu, se bo še povečalo, bomo pa dejansko ogrozili likvidnost in
               posledično solventnost tudi ostalih bank. V tem trenutku slovenski državljani našim
               bankam še zaupajo in zaupajo tudi monetarni oblasti, ker jamči za njihove vloge. In
               danes, ko govorimo o tej voajerski skušnjavi, da bi videli, kdo ima tiste depozite od
               100 tisoč naprej, je guverner zelo lepo povedal, da gre v glavnem za gospodarske
               družbe. Ti so glavni deponenti.</p>
               <p>Druga stvar, vse vlade do sedaj so v te dve banki, zato da so zagotavljale likvidnost
               in solventnost, nalagale depozite, vključno z nekaterimi občinami. To pomeni, da je
               ta ukrep hotel zaščititi predvsem proces, ki se mora kot takšen na primeren način
               odvijati v teh bankah. Kaj to pomeni? Da bo poslovanje bank potekalo nemoteno.
               Pomembno je, da bodo vsi navadni upniki deponenti in kreditorji banke, ne glede na
               status osebe, fizična ali pravna, poplačani, njihovi depoziti pa so varni ne glede na
               višino posameznega depozita in bodo v celoti izplačani ob dospelosti, saj bosta banki
               delovali do zaključka vseh poslov. Stranke bodo še naprej lahko nemoteno poslovale,
               tako z bančnimi karticami, opravljale plačilni promet in ostale bančne storitve. Tudi
               gospodarske družbe, predvsem samostojni podjetniki, ki so navadni upniki banke, bodo
               s sredstvi banke razpolagali nemoteno, imetniki hibridnih in drugih podrejenih
               dolžniških instrumentov, ki imajo podobne lastnosti kot lastniški pa bodo, žal,
               sodelovali pri delitvi bremen. Z delitvijo bremen med delničarje in podrejene upnike
               se omejuje državna pomoč na najmanjšo potrebno in se zmanjša potrebne izdatke iz
               državnega proračuna. Kreditne pogodbe, ki so bile sklenjene, ostajajo v veljavi,
               kreditodajalci morajo odplačevati svoj dolg do dospelosti. Nikakor pa jim ne bo treba
               predčasno poplačati dolga. Strošek prenehanja poslovanja bodo v prvi vrsti nosili
               lastniki obeh bank, to pomeni delničarji, nato imetniki podrejenih finančnih
               inštrumentov, preostanek pa država Republika Slovenija. To je ta normalen red. In
               vem, da to večina tistih, ki danes razpravlja, ve, vključno z gospodom Šircljem kot
               predlagateljem. Vprašanje je, ali želimo banke v stečaju ali ne, ampak to je
               vprašanje ene politične opcije, ki je danes to rekla. To je stališče SDS, ki trdi, da
               je boljši stečaj. Nasprotno ostali govorimo, da je ta postopek, ki ga je izbrala
               Vlada na predlog Banke Slovenije, boljši in ustreznejši in da ne povzroča panike,
               daje neko upanje v že tako ali tako načeto kredibilnost bank in daje solidno podlago
               za sanacijo bank.</p>
               <p>In še nekaj. Dobro veste, tudi gospod Šircelj dobro ve, da za to, da nekatere
               terjatve oziroma nekatere zadeve niso bile prenesene na slabo banko, ni kriva vlada
               oziroma finančno ministrstvo, ampak zahteva, ki jo dodatno postavlja Evropska unija,
               da moramo prej predhodno popraviti te stresne teste zaradi tega, ker upravičeno ne
               verjamejo, da jim dajemo prave podatke ali pa vsaj da smo jim v preteklosti dali
               prave podatke. To je razlog. In glede na to, da so ustanavljali v Evropi ta mehanizem
               delovanja, ki bo zbral približno 60 milijard, verjetno bi bilo noro, če ne bi tega
               mehanizma v bodočnosti uporabili, ne da bi dodatno obremenjevali naše
               davkoplačevalce. O tem bi morali govoriti in še enkrat povem, ti prenosi se bodo
               dogajali po teh stresih in takrat bi bila za nas tudi naloga, da pozovemo in
               zaprosimo guvernerja, da nam poroča, kako so se ti stresni testi odnesli, kakšna je
               višina tako imenovanih slabih terjatev in kako bo naprej.</p>
               <p>To je pa seveda naloga parlamenta, ne pa da danes govorimo o tem, ali bi bil stečaj
               boljši kot to, da zdaj dvomimo v Banko Slovenije, ki je samostojna institucija.
               Hvala.</p>
            </sp>
            <sp xml:id="SDZ6-Izredna-43-2013-09-20.sp107">

               <speaker>PODPREDSEDNICA ROMANA TOMC:</speaker>

               <p>Bi najprej gospodu Grimsu dali možnost za repliko, potem pa gospod Šircelj kot
               predlagatelj.</p>
            </sp>
            <sp xml:id="SDZ6-Izredna-43-2013-09-20.sp108">

               <speaker>MAG. BRANKO GRIMS (PS SDS):</speaker>

               <p>Hvala, gospod Čehovin, ampak moram vas opozoriti, da se ravno s tem načinom stresnemu
               testu za ti dve banki izognemo in zaradi tega situacija in vse poslovanje in vse
               zgodbe vezani na ti dve banki nikoli ne bodo transparentne. To je ravno v nasprotju s
               tem, kar ste govorili, in v skladu s tem, kar sem poudaril sam. Bi me pa izjemno
               zanimalo mnenje Vlade Republike Slovenije, kako bo izbrana metoda sanacije teh dveh
               bank, beri njihova prevalitev vsega na žepe davkoplačevalcev, vplivala na izboljšanje
               našega položaja na lestvici svetovne ekonomske svobode kjer, kot verjetno veste, smo
               se žal znašli pod to vlado skupaj z Republiko Kongo, Zimbabvejem in Čadom nekje
               popolnoma na repu lestvice, daleč za vsemi drugimi evropskimi državami. In bi me res
               zanimalo mnenje Vlade, kako bo to izboljšalo ta naš položaj?</p>
            </sp>
            <sp xml:id="SDZ6-Izredna-43-2013-09-20.sp109">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Šircelj, izvolite. Replike na repliko pa ni.</p>
            </sp>
            <sp xml:id="SDZ6-Izredna-43-2013-09-20.sp110">

               <speaker>JERKO ČEHOVIN (PS PS):</speaker>

               <p>Proceduralno!</p>
            </sp>
            <sp xml:id="SDZ6-Izredna-43-2013-09-20.sp111">

               <speaker>PODPREDSEDNICA ROMANA TOMC:</speaker>

               <p>Proceduralno pa izvolite.</p>
            </sp>
            <sp xml:id="SDZ6-Izredna-43-2013-09-20.sp112">

               <speaker>JERKO ČEHOVIN (PS PS):</speaker>

               <p>Prosim, da opozorite tiste, ki imajo repliko, da se držijo teme. Ker nisem govoril ne
               o Kongu ne o Zimbabveju in ne o ničemer tam.</p>
            </sp>
            <sp xml:id="SDZ6-Izredna-43-2013-09-20.sp113">

               <speaker>PODPREDSEDNICA ROMANA TOMC:</speaker>

               <p>Hvala lepa za opozorilo. Gospod Šircelj, izvolite.</p>
            </sp>
            <sp xml:id="SDZ6-Izredna-43-2013-09-20.sp114">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, gospa podpredsednica.</p>
               <p>Gospod Čehovin pravi, da ni primerno ali pa da ni v redu, da danes tukaj govorimo o
               problematiki bančništva in teh bank. Mislim, gospod Čehovin, da je ne samo naloga,
               ampak osnovna dolžnost poslanca, da o tem govori in da o tem seznanja državljane in
               državljanke, navsezadnje so ga oni volili. In državljani in državljanke morajo imeti
               informacije o tem, kaj se je dogajalo. Morda kdaj ni dovolj, da samo službe za stike
               z javnostmi podajajo te informacije, ki so seveda zelo usmerjene, uporabljajo se
               določeni mediji, uporabljajo se tudi določeni sogovorniki, ki morajo v določenem
               trenutku hvaliti določen ukrep, kjer ne sme biti dvoma. Problem je dvom. Skozi
               zgodovino lahko govorimo o dvomu, vendar mislim, torej dvomim in tudi to je
               dovoljeno. Glede vsakega ukrepa, ki ga naredi Vlada, ki ga naredi Banka Slovenije se
               lahko dvomi, ker je lahko boljši. To je prvo vprašanje.</p>
               <p>Druga zadeva. Verjamem, da zakon o družbi za upravljanje terjatev bank oziroma za
               ukrepanje, da bančni zakon in tako naprej, ko govorimo o propadu bank, nima dosti
               dobrih rešitev. In sam se s strinjam tistimi, ki pravite, da sta dve slabi rešitvi in
               katera je boljša. Vendar, katera je lahko še slabša? In katera ni slabša in za koga
               je slabša in za koga je slabša na prvi trenutek in za koga je slabša na dolgi rok?
               Kajti to, ali je bila ta odločitev v redu ali bo v redu izpeljana, bomo seveda še
               videli. Tudi guverner, ki nam daje korektne odgovore na vprašanja, je omenil, da
               skozi cel postopek lahko pride tudi do stečaja in da je ta postopek seveda precej
               precej zahteven. Vprašanje je tudi, kaj bo cenejše in za koga bo cenejše. Za enkrat
               državljani in državljanke plačujemo vse. Plačujemo vse zablode bančnega sistema,
               plačujemo vse napačne odločitve, plačujemo vse nenadzorovane kredite, plačujemo vse
               kredite, ki nimajo ustreznih jamstev in pač za enkrat to delamo in za enkrat je
               odgovornost tistih, ki so dejansko nekaj naredili na podlagi takšnih ali drugačnih
               informacij, takšnih in drugačnih vez ali nezvez, tukaj minimizirana. In verjetno to
               ni dobro. To ni dobro za celotno družbo, ne samo za ta del ali samo za bančni del.
               Zdaj ko govorimo o guvernerju, ne govorimo o odgovornosti guvernerja. Na začetku sem
               povedal, da sprejema odločitve svet guvernerjev in v svetu guvernerjev so
               viceguvernerji, namestnik guvernerja in tako naprej. Na internetu se lahko vidi, kdo
               so te ljudje in oni sprejemajo te odločitve. Pred 17. junijem so sprejemale neke
               druge osebe, takrat gospoda Jazbeca ni bilo v svetu guvernerjev in takrat gre
               odgovornost za tiste odločitve seveda njim. Nastopa pa gospod Jazbec tukaj kot
               predstavnik te institucije in mislim, da glede osebnih vprašanj ni kaj, da bi bilo
               tukaj treba karkoli reči, da se zdaj njega za karkoli krivi.</p>
               <p>Drugo je vprašanje povezav in tudi povezav, političnih povezav in mrež – kako se je
               to zgodilo. Verjamem, da je zelo slabo, če politiki postanejo gangsterji. Ampak
               katastrofalno pa je, če gangsterji postanejo politiki. To je pa veliko slabše in bi
               se morali tudi zamisliti. Kako bo potekalo in kaj bo s tem dolgoročnim bančnim
               sistemom in kaj se bo zgodilo po tako imenovanih obremenitvenih testih, je še zelo
               veliko vprašanje. Ti obremenitveni testi in ponovna analiza aktov slovenskih bank so
               nastali zaradi neverodostojnosti podatkov, ki jih pošilja v Evropo Banka Slovenije,
               ki jih je pošiljala v Evropo Banka Slovenije – govorim o preteklem času, pred 17.
               junijem – in ki jih je pošiljala v Evropo slovenska Vlada ali pa bankirji posebej.
               Zato temu ne verjamejo in zato Evropa zaustavlja proces, kar pa pomeni avtomatično
               večje stroške, kar pa pomeni avtomatično več davkoplačevalskega denarja. In evropski
               mehanizem, če govorimo o evropskem mehanizmu reševanja, daje državam članicam
               možnost, da finančne težave rešijo na ustrezen način. Ne po tržnih merilih, ampak po
               merilih, kjer veljajo za posojila, za kredite nižje obrestne mere ob pogoju, da
               narediš določene zadeve, ki jih Evropa že vnaprej predpisuje. Danes imamo evropski
               semester in vsi proračuni morajo iti v Bruselj na pregled. Na evropskem semestru v
               Bruslju sva bila celo enkrat skupaj. Evrope ne moremo tukaj izključiti in Evrope ne
               moremo tukaj postaviti v pozicijo, da je enostavno zdaj sovražnik, in da je trojka
               nek sovražnik. Pač ni. Če nismo dovolj pridni, potem pride do tega, da poseže Evropa
               zaradi stabilnosti monetarne unije. Saj tukaj ni kaj.</p>
               <p>Tako da meni se zdi popolnoma pomembno in potrebno, da se o tem govori in tudi da se
               govori o tem, ker v Sloveniji imamo neko posebno, imamo neko specifiko, namreč da
               imamo, če vzamemo še SID banko, več kot 60 % bank, ki so v državni lasti. Sam sem
               nekoliko v skrbeh, ko bodo te banke prišle v podoben položaj ali če bodo prišle v
               podoben položaj ali samo katera od njih. Da pa se danes govori o zasebnih bankah in o
               odgovornosti glede zasebnih bank in nadzornih svetov, je pa to zaradi tega, ker bodo
               plačali nekaj – bilo je rečeno tudi 120 milijonov in tako naprej – ti zasebni
               lastniki. Vendar bo cena te sanacije veliko večja. Če ne moremo reči, ali je več v
               okviru stečaja, ker bo po mojem mišljenju cenejši, če ne moremo reči, ali je dražji
               stečaj ali likvidacija, pa vsekakor lahko rečemo, da njihovo premoženje ne zadostuje
               za pokritje celotnega projekta sanacije teh dveh bank.</p>
               <p>Ugotovilo se je, Banka Slovenije je ugotovila, da so te banke nelikvidne, da te banke
               niso več zmožne poslovati, kar pomeni, prvič, da nimajo kapitala, kar je tudi
               ugotovljeno, in drugič, da nimajo denarja. Če tega nimajo, pomeni, da je nekdo iz
               tega ven pobral denar. Denar so pobrali lastniki tudi v obliki dividend, še pred
               kratkim. In to je narobe. To pa je moralno sprevrženo, če ne drugega, če nimamo
               zakonodaje. Na to pa je treba opozoriti, da se tudi zakonodaja spremeni. Hvala.</p>
            </sp>
            <sp xml:id="SDZ6-Izredna-43-2013-09-20.sp115">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Mavko je želel besedo, izvolite.</p>
            </sp>
            <sp xml:id="SDZ6-Izredna-43-2013-09-20.sp116">

               <speaker>MAG. MITJA MAVKO:</speaker>

               <p>Hvala lepa.</p>
               <p>Zgolj na kratko, ker je bilo direktno vprašanje glede mnenja vlade, kam se s
               tovrstnim ukrepom premikamo na indeksu ekonomske svobode. Zelo enostavno. Kot je bilo
               danes že pojasnjeno, gre za ukrep, ki je v Evropi nekaj popolnoma normalnega. Banke,
               ki so slabe banke, ki nimajo dolgoročne zmožnosti preživetja na trgu, se da v
               likvidacijo in likvidacijski postopki se običajno speljejo na organiziran način, tudi
               s pomočjo državnih pomoči. Nekaj podobnega je naredila vrsta držav v Evropi; Danska
               je dala v likvidacijo pet bank, Nemčija ena banko, Finska eno banko v zadnjih treh
               letih, Nizozemska, Španija, Velika Britanija dve banki, vse s pomočjo državnih
               pomoči. Če je tu mogoče namigovanje na to, da se s takšnim ukrepom premikamo v družbo
               Zimbabveja ali Konga, bomo mogoče vsaj v dobri družbi skupaj z drugimi državami s
               takšnim ukrepom.</p>
            </sp>
            <sp xml:id="SDZ6-Izredna-43-2013-09-20.sp117">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Čehovin, repliko ste želeli. Izvolite.</p>
            </sp>
            <sp xml:id="SDZ6-Izredna-43-2013-09-20.sp118">

               <speaker>JERKO ČEHOVIN (PS PS):</speaker>

               <p>Hvala.</p>
               <p>Zelo na kratko. Z gospodom Šircljem se ne razumeva samo v eni stvari. Namreč, trdim
               oziroma podpiram stališče, ki ga je povedal guverner banke, in sicer ko je rekel, da
               bi stečaj Probanke in Factor banke ogrozil celoten bančni sistem. Medtem ko gospod
               Šircelj pa dopušča možnost, da bi bil stečaj boljši, kot pa je ta nadzorovana
               likvidacija. Drugače pa po vsebini, da se razumemo, in tudi glede evropskih
               mehanizmov in tako dalje, so meni zadeve jasne in nori bi bili, če jih ne bi znali
               uporabiti.</p>
            </sp>
            <sp xml:id="SDZ6-Izredna-43-2013-09-20.sp119">

               <speaker>PREDSEDNIK JANKO VEBER:</speaker>

               <p>Če prav razumem, gospod Šircelj, imate repliko.</p>
            </sp>
            <sp xml:id="SDZ6-Izredna-43-2013-09-20.sp120">

               <speaker>MAG. ANDREJ ŠIRCELJ (PS SDS):</speaker>

               <p>Ja, predlagatelj.</p>
            </sp>
            <sp xml:id="SDZ6-Izredna-43-2013-09-20.sp121">

               <speaker>PREDSEDNIK JANKO VEBER:</speaker>

               <p>Izvolite. Kot predlagatelj.</p>
            </sp>
            <sp xml:id="SDZ6-Izredna-43-2013-09-20.sp122">

               <speaker>MAG. ANDREJ ŠIRCELJ (PS SDS):</speaker>

               <p>Veste, na pamet reči, da stečaj avtomatično, in to je bilo rečeno na Odboru za
               finance in monetarno politiko, pomeni paniko – takšen argument je dejansko brez
               dokazov, ker lahko katerikoli ukrep povzroči paniko. In izločiti en ukrep, to je
               stečaj, kot možnost za reševanje slovenskega bančnega sistema, tudi ni v redu in ni
               korektno in je slabo, zato ker bomo lahko prišli v situacijo, ko se bo pa to zgodilo
               in takrat bo to avtomatično slabo. In zaradi tega je tu dvom in zaradi tega sta dve
               slabi rešitvi, ena več slabih rešitev ali podrešitev kot druga. In še enkrat, če smo
               se odločili pri tako imenovanih nesistemskih bankah de iure, teh dveh majhnih bankah,
               smo se de facto odločili za sistem, ki bo veljal tudi za ostale banke. Če bo veljal
               za ostale banke, se zadeva ne izide in to je problem.</p>
            </sp>
            <sp xml:id="SDZ6-Izredna-43-2013-09-20.sp123">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji razpravljavec je gospod Jakob Presečnik. Pripravi naj se dr. Ljubica
               Jelušič.</p>
            </sp>
            <sp xml:id="SDZ6-Izredna-43-2013-09-20.sp124">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik. Gospod guverner, gospod državni sekretar,
               kolegice in kolegi!</p>
               <p>Prej je gospod Čehovin rekel, da je guverner konservativen, da je malo konservativen.
               To seveda podpiram in to je prav. Sam si ne predstavljam guvernerja, ki ni
               konservativen – upam, da mi bo to potrdil –, bojim pa se, da je bil kateri od drugih
               guvernerjev premalo konservativen, da ne bom rekel, kakšen je bil, ampak zagotovo
               premalo konservativen in tudi zato smo v situaciji, v kateri smo, in ti dve banki
               rešujemo šele v tem času, leta 2013, kar bi bilo zagotovo potrebno že prej.</p>
               <p>Kot sta povedala že naš predstavnik v mnenju in kolega, ki je diskutiral, podpiramo
               predlagane ukrepe Banke Slovenije in to, kar je v nadaljevanju sprejela Vlada. Seveda
               pa tu postavljamo vejico, ne pike, torej, ob napovedi guvernerja, da bodo drugi
               organi šli po sledi sumljivih poslov, ki jih je omogočila navzkrižna prepletenost
               uprav, nadzornih svetov, sorodstvenih vezi, kolegialnih vezi in tako dalje v teh
               bankah in bojim se, da mogoče še v kateri drugi. Sprašujem se tudi, kot seveda mnogi
               drugi, kje je bil do letošnjega poletja regulator, torej Banka Slovenije, kje je bila
               v preteklih letih. Iz naše poslanske skupine so bili večkrat dani danes že omenjeni
               pisni in ustni pozivi v Državnem zboru k odgovornosti prejšnjega guvernerja in
               organov Banke Slovenije ter pozivi k ukrepanju Banke Slovenije. Dejstvo je, da se v
               strokovnih krogih ni samo šušljalo. Vsi, ki imajo kakršnokoli besedo v bančništvu v
               Sloveniji, so vedeli, kako kritično stanje je v Factor banki in Probanki, že nekaj
               let nazaj, razen morda tistih očitno, ki bi morali vedeti, to je v Banki
               Slovenije.</p>
               <p>Ker nimam več veliko časa, ponavljam, da se v Poslanski skupini SLS in tudi sam
               osebno se strinjam, da je nadzorovana likvidacija boljša rešitev kot nekontrolirani
               stečaj, ker konec koncev ne vem, ali si lahko v koaliciji in opoziciji privoščimo
               kakšno davčno paniko, domino efekt ali karkoli podobnega. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp125">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem dr. Ljubici Jelušič. Pripravi naj se gospod Jožef Jerovšek.</p>
            </sp>
            <sp xml:id="SDZ6-Izredna-43-2013-09-20.sp126">

               <speaker>DR. LJUBICA JELUŠIČ (PS SD):</speaker>

               <p>Najlepša hvala, spoštovani predsednik, za besedo.</p>
               <p>Ugotavljam, da ima današnja izredna seja več zelo pomembnih in dobrih lastnosti.
               Imeli smo priložnost poslušati natančne in zelo jasne odgovore spoštovanega
               guvernerja dr. Jazbeca. Pa tudi minister za finance dr. Čufer in državni sekretar
               mag. Mavko sta pripomogla k temu, da je zdaj naše vedenje o vsebini ukrepa s 6.
               septembra 2013 bistveno večje. Seveda je vprašanje, ali hočemo poslušati vaše
               odgovore in ali jih hočemo ustrezno razumeti v kontekstu, v katerem ste nam jih dali,
               zlasti zato, ker ste na nekatere od dilem, ki so tu postavljene, odgovorili večkrat.
               Denimo, guverner je dvakrat povedal, da tudi lastniki nosijo breme izgube, pa
               nekateri razpravljavci še vedno trdijo in se sprašujejo, zakaj lastniki ne nosijo
               bremena izgube. Mislim, da ste vsaj dvakrat že tudi povedali, da v teh dveh bankah
               stresni testi ne bodo opravljeni zaradi tega, ker ne bosta imeli prihodnosti, ker se
               te obremenitveni testi delajo za banke, za katere se računa, da bodo imele še neko
               vlogo v našem monetarnem sistemu. Za banki, ki gresta v likvidacijo, se pač to ne bo
               zgodilo. In tudi jasno je, da stresni testi vsebinsko niso testi za kazenski pregon,
               ampak so finančni instrumenti za preverjanje sposobnosti aktive bank, angažiranosti
               njenih sredstev in pa njene sposobnosti obstoja na trgu v prihodnosti. Se pravi, da
               za kazenski pregon, kar bi nekateri radi, da bi stresni testi pokazali, bo treba
               uporabiti neke druge instrumente, ki so na razpolago v tej državi, in upam, da boste
               v postopku nadzorovane likvidacije dejansko prišli tudi do podatkov, ki bodo
               omogočili kazenski pregon, kajti to je v interesu vseh nas. Vsi mi bi radi vedeli in
               videli, da tisti, ki so odgovorni za stanje v teh dveh bankah, o katerih danes
               govorimo, zato na ustrezen način odgovarjajo, če je treba tudi preko sistema
               kazenskega postopka. Pojasnili ste nam tudi, da sistem, ki je uporabljen za ti dve
               banki od desetih slovenskih bank, po vsej verjetnosti ne bo uporaben za druge banke
               in sem vesela, da je tako, ker ste nam v bistvu s tem povedali, da preostalih osem,
               upamo, da ne bo šlo v likvidacijo. In tisti, ki ne nenehno sprašujete in govorite
               prav o tem in postavljate vprašanja, ali bodo tudi ostale banke šle v Sloveniji po
               istem postopku, v bistvu namigujete, da bi radi, da bi še ostalih osem šlo v
               likvidacijo. Mislim, da moramo z veseljem ugotoviti, da če je ta prva faza bančne
               sanacije pokazala to, da bo preživelo vsaj osem bank v tem sistemu, potem je to
               dobro. Torej zato, če prav razumem, kar nam pripovedujete, sta ti dve banki po
               posebnem postopku obravnavani zaradi tega, ker sta pač edini dve v taki fazi oziroma
               v takem stanju, da pa morebiti za ostale vendarle je še nekaj upanja v našem bančnem
               sistemu.</p>
               <p>Dobra stran današnje razprave je tudi v tem, da imamo možnost na točki, na kateri smo
               danes, postaviti v prihodnosti neko obdobje, v katerem bi želeli, da nam tako Banka
               Slovenije kot Vlada Republike Slovenija znova pojasnita stanje sprejetih ukrepov, pa
               tudi ugotovitev stresnih testov. O tem prihodnjem obdobju smo v priporočilih
               zapisali, da bi to bilo v treh mesecih. Upam, da bomo znova imeli priložnost na enako
               odprt in preprost, vsem razumljiv način slišati vaše odgovore. Dobra stran te
               razprave je tudi v tem, da počasi odkrivamo neke luknje v zakonodaji, ki vseh naših
               pričakovanj ne zadovoljujejo, ampak to pomeni, da smo zakonodajalci dolžni, seveda ob
               pomoči ustreznih strokovnjakov, zakonodajo dopolniti ali pa spremeniti, tako da bi
               ustrezala tudi našim željam, denimo po zamrznitvi premoženja lastnikov in tako
               naprej. Slaba stran današnje seje je pa v tem, da predlagatelji na to sejo niste bili
               dovolj pripravljeni in da zdaj že šesto uro nekateri znova in znova ponavljate ista
               vprašanja in odpirate ene in iste dileme. V bistvu ne sprejmete odgovorov, o katerih
               sem prej govorila, in so jih guverner, minister in pa državni sekretar povedali zelo
               jasno, zelo preprosto in tudi zelo odprto. Kar pomeni, da se mi postavlja tudi
               vprašanje, kaj pa bi pravzaprav vi oziroma vaša vlada naredili, če bi trajala do 6.
               septembra 2013. Ali bi se ob po vsej verjetnosti podobni ugotovitvi pri dveh bankah
               odločili za to, da bi začeli deliti banke na tiste, ki so po lastnikih in po tistih,
               ki imajo v njih kapital, bolj leve in na tiste, ki so bolj desne? In bi tiste, ki so
               bolj leve dali v stečaj, ostale pa v nadzorovano likvidacijo oziroma ostale bi pa
               dali na pladnju prihajajoči trojki? Kaj bi pravzaprav naredili? To, kar razumemo iz
               diskusij oziroma odgovorov naših spoštovanih gostov danes, je, da je bil postopek
               nadzorovane likvidacije ena od slabih možnosti. To sta minister in guverner rekla že
               takoj prvi dan, da ne govorita z veseljem o izbiri tega postopka, hkrati sta pa tudi
               – tudi guverner danes – jasno povedala, da to še ne pomeni, da lahko vendarle v
               prihodnosti, če ne bi bilo možno drugače, pride tudi do stečaja. Gre za to, da je
               bila izbrana metoda sanacije, ki je postopna. Stečaj je takšen, da ni več povratka
               nazaj na nadzorovano likvidacijo. Razumem, da so pri tej hitri, na videz neznani
               odločitvi oziroma dobro skrivani odločitvi odgovorni izbrali tisto, ki daje še
               možnost popravnih ukrepov.</p>
               <p>Opozorila bi tudi na naša morebiti prevelika pričakovanja glede evropskega mehanizma
               za reševanje bank. Od tam od leta 2014 ne bo tako preprosto dalje jemati denar za
               popravljanje svojih napak, ker bo mnenje o tem, ali nam to pripada ali ne, dajalo še
               veliko organov, zlasti evropskih, vključno z Evropsko komisijo. Skratka, preden bomo
               zaprosili evropski mehanizem za reševanje bank za pomoč, bomo tudi presneto
               velikokrat doma premislili, ali se je dobro obrniti na mehanizem ali je bolje
               poiskati takšne rešitve, ki nam jih danes predlaga guverner.</p>
               <p>Razumem vaše odločitve, jih podpiram, predvsem pa se tudi zahvaljujem za odgovore in
               čas, ki ste si ga danes vzeli in nam pojasnjevali stvari, ki ste nam jih že večkrat
               pojasnili. Tisti, ki slabo razumemo te zahtevne bančne zadeve, pa rabimo, da se nam
               to pove večkrat. Upam, da bomo vsaj od danes dalje ne ponavljali istih vprašanj.
               Hvala.</p>
            </sp>
            <sp xml:id="SDZ6-Izredna-43-2013-09-20.sp127">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem gospodu Jožefu Jerovšku, pripravi naj se gospod Mirko Brulc.</p>
            </sp>
            <sp xml:id="SDZ6-Izredna-43-2013-09-20.sp128">

               <speaker>JOŽEF JEROVŠEK (PS SDS):</speaker>

               <p>Hvala lepa, gospod predsednik. Kolegice in kolegi, guverner!</p>
               <p>Pridružujem se tistim, ki menijo, da je današnja razprava izjemno pomembna. Tudi moja
               predgovornica se je v večini s tem strinjala. Navedla je nekaj pozitivnih, nazadnje
               pa je rekla, da so ista vprašanja. Normalno! Kajti, tista stran, ki je branila ljudi,
               ki so izropali banke, tudi Probanko in Factor banko, je danes še bistveno močnejša v
               medijih, v propagandi. Jih ščiti in brani kar naprej in naprej. Milijonkrat moramo
               ponoviti, da so ljudje v Sloveniji, ki so izropali Slovenijo, ki so državljane
               spravili na beraški boben, ki zaradi tega ne bodo mogli šolati svojih otrok, ne bodo
               dobili služb. Ti bodo pa bogatili ob bogatinovi mizi naprej in kupovali še po znižani
               ceni, ko bodo iz tujine prenašali ta denar v naša podjetja. To je treba ponavljati
               kar naprej in naprej! Ljudje v svoji dobrosrčnosti in naivnosti ne razumejo.
               Naplahtate jih z nekaj 20 tisoč evrov in naj se za tisto zaletijo in tisto
               problematizirajo naprej. Tukaj pa, kjer so v igri milijarde, pa ne.</p>
               <p>Gospod Rigelnik je v avgustu vzel 7 milijonov dividend iz bankrotirane banke. Ali ni
               to kaznivo dejanje? 7 milijonov! Ampak naši ljudje ne vedo, če ne bom prevedel, da je
               to 300, 200 novih avtomobilov znamke Passat. To je vzel ven, ob tem, da je vse druge
               opeharil. In drugi. Gospe in gospodje, zaradi tega sem kritičen do tega, da bomo to
               prenesli na ramena naših državljanov, da boste zaradi tega nižali minimalne plače in
               kar naprej nove davke. Za takšno ravnanje je gospod Čehovin na začetku rekel, da naj
               bi se gospe Bratušek zahvalili, čestitali. To je točno tisto, kar so morali povedati
               gladiatorji – cesarjevo rimo, preden so šli v smrt: <q>"Ave, Caesar, morituri te
               salutant!"</q> Hvaljena, predsednica Vlade, umirajoči te pozdravljajo. Ali bo to vaš
               uradni pozdrav za državljane?</p>
               <p>Glejte, moram reči, da gospodu guvernerju zaupam že zato, ker je Bistričan, ker sva
               oba Bistričana. Upam, da se ne bo pokvaril, da bo tako dosleden, kot sem jaz ves čas,
               kljub temu, da sem že dolgo politik. In gospod guverner je rekel na začetku, da
               kadarkoli bodo opazili, da je treba prijaviti kaznivo dejanje znotraj bank, bodo to
               storili. Vem, da so ga iztisnili iz sveta bank pod prejšnjim guvernerjem, zato ker je
               verjetno motil tiste stare klane, ki so šli do te oligarhije. Seveda pa bo moral
               prijaviti tudi za nazaj in ko se bo spravil, bo verjetno rabil štirinajst dni samo
               zato, da bo imena pisal, ki so se prekršila zoper to državo. 80 milijard – veste,
               kakšen denar je to? Omenil bom še tretjega Bistričana, dr. Vehovarja, ki je rekel, da
               to, kar se dogaja v bankah, je zločin. In do sedaj za ta zločin ni odgovarjal nihče.
               Bo pa treba odgovarjati in tudi del tega denarja, ki so ga nakradli, pripeljati
               nazaj.</p>
               <p>Moram pa tukaj reči ... Kolega Bevk je prej rekel, da levica že dolgo nima nič s to
               elito pohlepa. Lepo vas prosim! Factor banka, mi je rekel en finančni direktor druge
               firme, je bila hišna banka gospoda Topleka in s solastništvom Taluma ju je križem
               križem prepredel. Gospod Toplek je bil vaš kandidat na volitvah, za izvajalca je
               vzgojil gospoda Levaniča, ki je zdaj državni sekretar. To je tako prepleteno, da ne
               zanikati teh sledi, teh tac – kot kača. To so vaši ljudje, gospodje in gospe. Gospod
               Kučan in Stanovnik sta Pozitivno Slovenijo ustanovila zato, da bodo lahko čim dlje
               ščitili ta bančni banditizem, da bodo to prikrivali, da bodo ščitili, zdaj pa bi še
               naj pozdravljali: ave, predsednica Vlade. Ja, pa kam smo prišli?</p>
               <p>To, kot je bilo rečeno, znotraj bančništva in tukaj v Factor banki, Probanki, o
               lastnikih in podobno, je bil incest. In če je incest pri človeški reprodukciji,
               povzroči degeneracijo in naše banke so zdaj degenerirane, tako kot je to v genetiki.
               To je treba presekati, drugače nam ne gine poguba te države. Hvala.</p>
            </sp>
            <sp xml:id="SDZ6-Izredna-43-2013-09-20.sp129">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prosim? Želite repliko, gospod Čehovin.</p>
               <p>Izvolite.</p>
            </sp>
            <sp xml:id="SDZ6-Izredna-43-2013-09-20.sp130">

               <speaker>JERKO ČEHOVIN (PS PS):</speaker>

               <p>Ja, ker je kolega Jerovšek uporabil moje ime, imam repliko. Vem, da se je on sicer
               pripravljal na ta svoj govor kar precej časa, imam tudi jaz nek latinski rek, ki se
               glasi pa takole: <q>"Qui bene bibit bene dormit, qui bene dormit non peccat, qui non
               peccat, vadit in caelum, ergo, qui bene bibit, vadit in caelum."</q></p>
            </sp>
            <sp xml:id="SDZ6-Izredna-43-2013-09-20.sp131">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem gospodu Mirku Brulcu, pripravi naj se gospod Marjan Pojbič.</p>
            </sp>
            <sp xml:id="SDZ6-Izredna-43-2013-09-20.sp132">

               <speaker>MIRKO BRULC (PS SD):</speaker>

               <p>Po takih govorih je težko imeti razpravo, ampak naj se malo vrnem, pa bi povedal, da
               so Grimsove besede, vezane na Kučana in na Forum 21, že šlager sezone, ampak od tega
               nima nihče nobene koristi. Ja, vaše besede so to. Poglejte, pričakoval sem res
               strokovno in tudi za javnost razumljivo razpravo in veliko take razprave je bilo
               tukaj v tem Državnem zboru in mislim, da je tudi tako prav. Seveda pozdravljam
               odločitev Banke Slovenije, finančnega ministrstva in guvernerja pri reševanju teh
               dveh bank, se pravi kontrolo prenehanja delovanja teh bank. Tukaj je treba veliko
               treznosti, pameti in paziti, da se ne zgodi kakšen nemir in da ne gre v veliko škodo
               davkoplačevalcev. Res pa je, da v tem primeru ni nobene potrebe, da bi kdo čustvoval
               z levico, kot je rekel kolega iz Nove Slovenije, ali z Združeno listo ali s
               Socialnimi demokrati. Maslo na glavi imajo tajkuni, špekulanti, prevaranti,
               koristoljubneži in me prav malo briga, s katere strani neba so. Verjamem v pravni
               red. To, kar se dogaja, povzroča velik nemir v naši družbi, mnogim se tresejo hlače,
               seznami so dolgi, imena so objavljena v časopisih. Se pravi, tajnosti ni več.
               Verjamem tudi medijem in prav je in pričakujem, da bodo prišli na vrsto, da se bodo
               odvijali ti procesi na sodiščih in da bodo šli tja, kamor morajo.</p>
               <p>Veste, moj problem je, da še vedno ne zaplenimo nezakonito pridobljenega premoženja.
               To sem že nekajkrat govoril, pravniki potem rečejo, da imamo zakonodajo, ni je treba
               sprejemati ali spreminjati – potem pa dajmo začeti z akcijo! Pa dajmo vzeti
               premoženje in ga dati v državno blagajno. Zakaj so to Hrvati naredili z levo roko,
               brez velikih razprav? Poberejo vse velike avtomobile – berem v časopisu –, dajo jih
               gasilcem, Rdečemu križu in ne vem komu, da ne stojijo tam nekje v deponiji,
               izgubljajo vrednost in delajo stroške državi. To je en takšen droben vzorec in če so
               oni pametnejši, jih dajmo dohiteti. Da ne govorim o blagajnah in še marsičem, da ne
               govorim o zemljiškoknjižnem dolgu. Zdaj pripravljamo neko spremembo zakona, da se v
               bodoče te zadeve ne bi bilo možno zlorabiti. Ampak res smo počasni, vedno se neki
               lobiji zbudijo, rušijo zadeve in stvari ne gredo naprej in ne vem, iz katere strani,
               ali govorimo o dimnikarjih ali o komurkoli. Teh polen je ogromno. Tukaj pa mora vlada
               kdaj udariti po mizi, dati predlog v Državni zbor in mi se moramo poenotiti.</p>
               <p>Berem v časopisih, v zadnjem času kar nekajkrat, željo po tem, da se vsaj pri
               nekaterih zadevah poenotimo. Ta tema je danes takšna, da bi lahko enako govorili. Z
               majhnimi razlikami, nič hudega, ampak očitno je naš interes skupen; tajkuni morajo
               nesti porcijo, tisti revež, komitent, ki ima tam pet tisoč evrov, mora tisti denar
               dobiti, podjetja, ki so vlagala, če niso bile špekulativne zadeve, morajo to dobiti
               nazaj in dve banki bosta ugasnili. Hvala bogu, saj jih imamo tako preveč, na vsakem
               vogalu, in tega ne kontrolira nihče več.</p>
               <p>Mislim, da je govor o nezaupanju v bančni sistem neupravičen. V naši domovini vsak,
               ki ima pet minut časa ali ima prostor za kolumno, piše o tem, da mora priti trojka,
               da smo zanič, nismo sposobni in ne vem, kaj še vse. Potem pa gledaš, kakšna je
               situacija na terenu, recimo na Goriškem imamo celo vrsto pozitivnih rezultatov in o
               tem ne bo nihče nič pisal. Še Peterle iz Bruslja ima čas pisati neumnosti, kako smo
               odvisni od Evrope in smo skupaj velika družina, nič hudega, če nas tolčejo po glavi.
               Oni hočejo, da znižamo zajamčen osebni dohodek, oni hočejo, da se odrečemo socialnim
               pravicam. To je tudi Evropa, prosim lepo, ker nismo za vse dober vzorec. Mi pa živimo
               z nekim načinom življenja, od katerega ne bi rad odstopil, da grem k zdravniku in
               imam to storitev takoj brezplačno in podobno.</p>
               <p>Vsebina današnje seje je res takšna, da bi nas morala poenotiti, tudi po uvodnem
               govoru gospoda guvernerja, ki je prvič javno nastopal v Državnemu zboru, njegov
               nastop je pohvale vreden, ker je bil razumljiv, konkreten, brez politikantstva in
               brez besednih bravur, kar je pomembno, da ga vsak občan lahko razume, zakaj je treba
               nekaj narediti in kakšen je recept za delo naprej. Verjetno danes ne bomo več odkrili
               Amerike, lahko se samo čez ta prostor obmetavamo s tem, kdo in čigav je kdo bil. Ni
               važno, čigav je bil. Vsi, ki so delali slabo, morajo nesti porcijo in to je moja
               želja. Hvala.</p>
            </sp>
            <sp xml:id="SDZ6-Izredna-43-2013-09-20.sp133">

               <speaker>PREDSEDNIK JANKO VEBER:</speaker>

               <p>Repliko ima najprej gospod Grims.</p>
            </sp>
            <sp xml:id="SDZ6-Izredna-43-2013-09-20.sp134">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Ker sem omenjal Forum 21 in spoštovanega gospoda Kučana, sem izključno citiral članek
               gospoda Kovača, to niso bile moje besede, pač pa mnenje enega od najbolj uglednih
               komentatorjev v Sloveniji, pa vam pomagam še z enim odstavkom: <q>"Dominantni mediji se
               znova posmehujejo slovenski javnosti, ko cenzurirajo osnovno dejstvo, da sta bili obe
               propadli banki pomembna odskočna deska za koncentracijo kapitala Kučanove tovarišije,
               pod krinko zlaganega nacionalnega interesa, ki ga je odločilno zasnoval Jože
               Mencinger, s katerim je Kučan skupaj ustanovil Jankovićevo Pozitivno Slovenijo."</q> To
               lahko vse preverite v članku v kolumni v Financah.</p>
               <p>Kar pa se tiče vaše trditve, da bi morali zapleniti nezakonito pridobljeno
               premoženje, pa vas moram spomniti, da je to vrhunec sprenevedanja. V tem parlamentu
               je bila potrjena mednarodna resolucija, ki je zavezovala k zaplembi nezakonito
               pridobljenega premoženja. Takrat je vlada, ki je bila Pahorjeva, dala pridržek k
               temu, to se pravi, da se ne zapleni nezakonito pridobljeno premoženje, in jaz osebno
               sem predlagal, da se ta pridržek črta, pa je kompletna tranzicijska levica glasovala
               proti, torej proti zaplembi nezakonito pridobljenega premoženja. Danes govorite
               drugače, ampak vaše takratno glasovanje je pa neizpodbitno. In točno ste vedeli,
               zakaj ste tako glasovali takrat, ko je bil čas za te ukrepe.</p>
            </sp>
            <sp xml:id="SDZ6-Izredna-43-2013-09-20.sp135">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji razpravljavec je gospod Marijan Pojbič, pripravi se gospod Franc Jurša.</p>
            </sp>
            <sp xml:id="SDZ6-Izredna-43-2013-09-20.sp136">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsednik.</p>
               <p>Najprej je bilo veliko rečenega, kako je treba zaupati našemu finančnemu sistemu.
               Lepo vas prosim, da tisti, ki sedite tukaj, vprašate naše državljanke in državljane
               in vam bodo točno povedali, kaj si mislijo o slovenskem finančnem sistemu in tistih,
               ki s tem sistemom upravljajo. In tukaj ni nikogar, ki bi na to vprašanje lahko
               odgovoril namesto naših državljank in državljanov. Oni točno vedo, za kaj gre. Danes
               je bilo povedanih veliko zelo pomembnih stvari in prepričan sem, da jih treba
               povedati še 10, 20, 100 ali 150-krat, da bi naše državljanke in državljani to slišali
               na pravi način. Vsi se zavedamo in dejstvo je, da določena skupina ljudi v tej državi
               poskuša storiti vse, da večina državljank in državljanov Republike Slovenije ne bi
               razumela problema in dejstva, s katerim se srečujemo. Zato se je Slovenska
               demokratska stranka in tudi sam med njimi, odločila, da to zadevo predstavimo
               slovenskemu človeku na takšen način, da bodo razumeli. To je za uvod.</p>
               <p>Spoštovani! Sprašujem se, kdo v državi ima pravico, da na račun delavcev,
               upokojencev, socialno ogroženih družin in vseh tistih državljank in državljanov, ki
               živijo pod pragom revščine, sprejme odločitev, da z državnim poroštvom zavaruje
               depozite privilegirancev, milijonarjev, tajkunov in vseh tistih posameznikov, ki
               živijo v izobilju, prav na račun prej omenjenih skupin. Ali je morda Bratušek tista
               ali je morda Virant ali je morda Erjavec ali morda Lukšič in SD stranka, ki vseskozi
               zagovarja, da je nacionalni interes obdržati banke v državni lasti in tako še naprej
               omogočati nove kraje ter lopovščine mafiji in stricem iz ozadja. Prepričan sem, da
               takšne pravice v tej državi nima nihče, res nihče, še manj pa izvajati javni
               kriminal. In tistim, ki takšne odločitve sprejemajo, je treba reči navadni
               kriminalci, ki jih je treba takoj zapreti. Takoj! Vprašajte slovenski narod, pa boste
               videli, kaj vam bodo povedali.</p>
               <p>Kako dolgo bomo še poslušali, da nimamo pravice dobiti podatkov, ker so tajni ali
               bančna skrivnost in tako dalje? Kako dolgo bomo še dovoljevali, da nam pred očmi
               kradejo iz naših žepov? Kako dolgo bomo še poslušali, da je bilo ogromno milijard
               denarja pokradenega, vendar nimamo pravice vedeti, kdo stoji za tem, kdo je to
               naročil in kdo je to pokradel? Prepričan sem, da je temu treba narediti konec. In
               vsem, ki so v teh in ostalih bankah v Sloveniji sedeli v nadzornih svetih, bili
               imenovani v uprave bank, bili neodgovorni lastniki – torej, preden se stvari ne
               razčistijo –, je treba zaseči celotno premoženje in od njih zahtevati, da dokažejo,
               od kod jim kapital. Če ni dokazov, se premoženje odvzame in se denar vrne v državni
               proračun. To je treba storiti takoj in brez izjeme! Zakaj to govorim? Poglejte, kaj
               vse premorejo nekateri, ki so sodelovali v upravah in nadzornih svetih teh bank, in
               kako živijo. To je pisalo v marsikaterem slovenskem časopisu, zraven so bile slike
               hiš in vsega tega. Od kod jim kapital? Kako si lahko nek povprečen Slovenec z delom,
               ki ga ustvarja, ki dela 8, 10 ali 12 ur, lahko kaj takšnega privošči? Kdo si lahko to
               privošči, razen seveda tistih, ki ravnajo tako, kot ravnajo, in izkoriščajo sistem
               skozi povezave, skozi lobije in prihajajo do teh velikih nepremičnin ali pa tudi
               premičnin, kot se je to dogajalo doslej in kot je bilo razvidno iz dokumentov, ki so
               jih predstavile določene novinarske hiše v naši domovini. Še en praktičen primer bom
               navedel, ki je bil danes že velikokrat izpostavljen. Gospod Rigelnik, ki ga vsi
               poznamo, vsi vemo, kdo in kaj je. Sedel je v Državnem zboru, bil celo predsednik
               Državnega zbora, če se ne motim – izplačilo 6,9 milijona evrov dividend nekaj tednov
               pred likvidacijo Factor banke! In tu vidim problem Banke Slovenije. Če bi Banka
               Slovenije pravočasno ukrepala, sem skoraj prepričan, da do tega ne bi moglo priti. Da
               si na eni strani nekdo izplača takšne dividende v tako kratkem času, na drugi strani
               pa vskoči država in z odločitvijo, kakršno je sprejela, zaščiti vse tiste, ki imajo
               vložene svoje depozite, tudi nad 100 tisoč evrov. Prav tako bi Banka Slovenije morala
               preučiti vlogo in odgovornost uprav, nadzornih svetov obeh bank ter njihove povezave
               oziroma posle z lastniki. Vse vloge, ki jih imajo lastniki, člani uprav in nadzornih
               svetov ter z njimi povezane osebe bi morali zamrzniti oziroma pretvoriti v lastniški
               kapital. Prav tako sprašujem kdo, zakaj in s kakšnimi pooblastili je nalagal državne
               depozite v ti dve banki. Danes je bilo povedano, da se je vedelo, da imata okoli 4 %
               tržni delež, država pa je v ti dve banki naložila okoli 600 milijonov od okoli 3,6
               milijarde evrov, kolikor naj bi imela depozitov, kar je skoraj petina državnih
               depozitov. To je neverjetno! Ta odgovor si državljanke in državljani zaslužijo. In
               kje je tukaj odgovornost Banke Slovenije? Ali lahko Banki Sloveniji zaupamo? Mislim
               in menim, da nikakor ne. Za Slovenijo dobro ali pa zelo dobro plačano delo, ki ga
               imate tisti v Banki Slovenije – svojega dela niste opravili za zelo dobro
               plačilo.</p>
               <p>Za konec tudi zahtevam v imenu volivk in volivcev Republike Slovenije, da izvemo, kdo
               so tiste osebe, ki imajo naložene depozite, ki so večji od 100 tisoč evrov v teh dveh
               bankah in katere so tiste osebe, ki so si v zadnjem času izplačale dividende oziroma
               dvignile naložene depozite. Prav tako sprašujem, kdo je kriv za takšno stanje v
               bankah in ali je bila sprožena preiskava proti upravam in članom nadzornega sveta. In
               še čisto za konec, sprašujem gospoda Erjavca, ali je svojim upokojencem povedal, da
               bodo s tem, ko je Vlada, v kateri sedi tudi on, sprejela to odločitev, zaradi takšne
               rešitve izgubili vsak po 200 evrov. Ali je Virant vprašal policiste in vse tiste, ki
               so zaposleni v notranjem ministrstvu, če so za to, da bodo izgubili 200 evrov? Ali je
               predsednik SD Lukšič vprašal socialno ogrožene in ministrica ...</p>
            </sp>
            <sp xml:id="SDZ6-Izredna-43-2013-09-20.sp137">

               <speaker>PREDSEDNIK JANKO VEBER:</speaker>

               <p>Gospod Pojbič, da vas samo spomnim, da nista ne gospod Virant ne Lukšič v Državnem
               zboru. Ne jih imenovati, da bi dala odgovor, ker ga ne moreta dati.</p>
            </sp>
            <sp xml:id="SDZ6-Izredna-43-2013-09-20.sp138">

               <speaker>MARIJAN POJBIČ (PS SDS):</speaker>

               <p>Prosim, ne prekinjajte me zaradi tega, ker so to člani Vlade Republike Slovenije, ki
               je to odločitev sprejela. Zato vas lepo prosim, da me ne prekinjate! Imam samo še
               minuto, da zaključim. Če ste zdržali doslej, dovolite, da poslanke in poslanci v
               Državnemu zboru povedo, kar mislijo. To je legitimna pravica, ker zastopamo interese
               naših državljank in državljanov, vsaj sam to počenjam. In sem ponosen na to in zato
               sem tukaj, da povem, kar mislim, kar so mi državljanke in državljani povedali, ko so
               glasovali zame.</p>
               <p>Za konec še. Ali je gospa Alenka Bratušek vprašala ekipo tajkunov, kaj si mislijo o
               tem, če so pripravljeni plačati 200 evrov za to, da bodo poplačane te stvari? Torej,
               na podlagi odločitve, ki jo je sprejela Vlada. Ti bodo zagotovo to naredili, saj so
               dobili nekaj stotin milijonov na takšen ali drugačen način.</p>
               <p>Spoštovani gospod predsednik, prepričan sem, da je bila ta seja izjemno pomembna, da
               je ta seja ena izmed najpomembnejših državotvornih sej, na kateri se razpravlja o
               tem, ali bo ta država obstala ali ne bo obstala. To je temeljno vprašanje in to je
               vprašanje za vsakega, ki živi v Republiki Sloveniji. Mislim, da bodo Slovenke in
               Slovenci počasi prišli do zaključka in ugotoviti, da je treba nujno nekaj v tej
               državi spremeniti, da se od besed ne da živeti. In to je temeljno vprašanje v tej
               državi.</p>
            </sp>
            <sp xml:id="SDZ6-Izredna-43-2013-09-20.sp139">

               <speaker>PREDSEDNIK JANKO VEBER:</speaker>

               <p>Hvala.</p>
               <p>K besedi pa se je prijavil guverner, dr. Boštjan Jazbec, izvolite.</p>
            </sp>
            <sp xml:id="SDZ6-Izredna-43-2013-09-20.sp140">

               <speaker>DR. BOŠTJAN JAZBEC:</speaker>

               <p>Hvala.</p>
               <p>Pričakujem in zahtevam od gospoda Pojbiča, da se mi opraviči, ker me je obdolžil da
               sem kriminalec. Gospod Pojbič, me poslušate? Pričakujem in zahtevam, da se mi
               opravičite, ker ste me obdolžili, da sem kriminalec, ker sem predlagal ukrep, s
               katerim – ne razumete – mali človek izgubi manj kot pa v primeru stečaja. To je vloga
               Banke Slovenije, katere guverner sem, in zato ne bom dovolil, da me boste obdolževali
               za kriminalca.</p>
            </sp>
            <sp xml:id="SDZ6-Izredna-43-2013-09-20.sp141">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite podati odgovor gospod Pojbič? Imate besedo.</p>
            </sp>
            <sp xml:id="SDZ6-Izredna-43-2013-09-20.sp142">

               <speaker>MARIJAN POJBIČ (PS SDS):</speaker>

               <p>Gospod guverner, tega nisem rekel. Rekel sem samo, da bi lahko imenovali tiste ljudi.
               Prosim lepo, da si preberete magnetogram in iz tistega vam bo zelo jasno, ker ga imam
               tukaj in vam lahko preberem točno, kar sem povedal, in niti približno nisem govoril v
               tem kontekstu.</p>
            </sp>
            <sp xml:id="SDZ6-Izredna-43-2013-09-20.sp143">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Jazbec, izvolite.</p>
            </sp>
            <sp xml:id="SDZ6-Izredna-43-2013-09-20.sp144">

               <speaker>DR. BOŠTJAN JAZBEC:</speaker>

               <p>Rekli ste, da so tisti, ki so predlagali ta ukrep, kriminalci.</p>
            </sp>
            <sp xml:id="SDZ6-Izredna-43-2013-09-20.sp145">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Vendarle pri teh razpravah ni odveč, da smo pozorni na to, kako se izražamo, in tudi
               moja intervencija je bila namenjena zgolj in samo temu, da opozorim, da tisti, ki ste
               jih imenovali, nimajo možnosti dati odgovora v današnji razpravi in so seveda v zelo
               nemogočem položaju, če se jih omenja.</p>
               <p>Gospod Jurša, izvolite. Pripravi pa se gospod Franc Breznik.</p>
            </sp>
            <sp xml:id="SDZ6-Izredna-43-2013-09-20.sp146">

               <speaker>FRANC JURŠA (PS DeSUS):</speaker>

               <p>Gospod predsednik, hvala za besedo. Moj pozdrav velja guvernerju s sodelavko, kakor
               tudi državnemu sekretarju Ministrstva za finance!</p>
               <p>Ko sem razmišljal o tem, ali se sploh javiti oziroma ali se odjaviti s predloga za
               razpravo, sem se vseeno odločil, da bom nekaj kratkih stavkov povedal. Verjetno s to
               mojo razpravo ne bom odkril tople vode, se pravi vrelca termalnega kopališča. Na
               samem začetku moram reči, da nisem niti bančnik niti ekonomist in da se mogoče na
               zadeve manj razumem kot nekateri govorci pred menoj. Znam pa logično in kmečko
               razmišljati in delati tudi iz tega, kar so drugi povedali, ustrezne zaključke. Glede
               na to, da sem danes slišal kar nekaj zelo pomembnih stavkov, sem rekel, da jih bom
               mogoče ponovil in dodal še mogoče moje osebno razmišljanje. Bilo je rečeno, da bodo
               vse stroške plačali davkoplačevalci, tako tisti, ki imajo najnižje prihodke – tukaj
               me skrbi za tiste ljudi, ki imajo do 500 evrov prihodkov, pa tudi 600 in 700 evrov.
               Malo manj me skrbi za tiste, ki imajo bistveno večje prihodke, in so posledično
               vplivali na to, da so banke in bančni sistem v Sloveniji v takšni situaciji, v
               kakršni so. Davkoplačevalci so v preteklosti že plačevali vse to, kar so bančniki
               naredili narobe. Dokapitalizacije, katere so se vrstile kot gobe po dežju, so vedno
               zahtevale davkoplačevalski denar. Zato mislim, da bi moral biti predlog, ki je bil
               formiran znotraj Državnega zbora in je bil povezan tudi s tem, da se ustanovi tako
               imenovana slaba banka, realiziran. Zelo spoštujem kolega Bojana Starmana, ki je v
               predstavitvi stališča poslanske skupine to tudi omenjal. Mislim, da če bi to
               izpeljali do konca pravočasno, bi imeli bistveno manj težav, kot smo jih imeli in kot
               jih imamo sedaj.</p>
               <p>Glede same elite – banke so bile in so banke elit. Saj to je največji problem, da so
               tisti, ki so imeli ustrezne obraze, dobivali tudi ustrezne kredite ne glede na to,
               ali so imeli temeljne podlage za pridobitev takih kreditov. Takšni in tisti, ki so
               jim dejansko omogočili, da so dobili ustrezne kredite – tukaj mislim predvsem na
               uprave, ki so vodile banke, na lastnike bank, predvsem tudi na nadzornike bank, da bi
               morali te zadeve urejati na takšen način, da do teh zadev ne bi prišli –, ti so
               odgovorni. Slej ko prej bomo morali vse odgovorne pripeljati pred roko pravice. In
               roka pravice mora odločiti, kdo je povzročil stanje, v kakršnem je bančni sistem in
               posledično je v takem stanju tudi država Slovenija. Poglejte, ne morem soglašati v
               nobenem primeru, in veste, da moje razprave niso nikoli preveč ideološke, da so
               politične elite iz leve ali desne provenience. Politične elite so z vseh, ne glede na
               stran neba. Govorimo o tistih elitah, ki so temeljito izkoristile ta bančni sistem in
               posledično Slovenijo kot državo.</p>
               <p>Ja, zelo me skrbi in sprašujem se, kam in na kakšen način nas je informiral
               predhodnik sedanjega guvernerja Banke Slovenije, gospoda dr. Jazbeca, ki ga spoštujem
               in cenim in tudi vse, kar je povedal, nekako podpiram. Mislim, da so bile odločitve
               kljub vseeno v redu, ker dejansko ne prinašajo takšnega gorja, kot bi ga lahko
               prinesle, če bi bil postopek drugačen. Ta bančni sistem je v resnih težavah. Pred pol
               leta ni bil v resnih težavah, sedaj pa je naenkrat v resnih težavah. Tudi tistega, ki
               nam je to govoril, bi morali pripeljati in bi moral odgovarjati za tiste izjave, ki
               so na nak način dezinformirale nas, ki smo sedeli oziroma sedimo v Državnem zboru.
               Hvala lepa.</p>
            </sp>
            <sp xml:id="SDZ6-Izredna-43-2013-09-20.sp147">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Med razpravo je prišlo do nekaterih odpovedi razpravljavcev, tako da je naslednja
               razpravljavka mag. Majda Potrata, pripravi pa naj se Ljubo Žnidar.</p>
            </sp>
            <sp xml:id="SDZ6-Izredna-43-2013-09-20.sp148">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik.</p>
               <p>Spoštovani gospod guverner! Dejstvo, da ste bili v Državnem zboru izvoljeni s tako
               prepričljivo večino, bi me moralo tudi danes peljati v razpravo, ki bi bila zvezana z
               večjo stopnjo zaupanja v vaše odločitve, kot smo ji priča danes. Pomanjkanje zaupanja
               v institucije ni samo slovenski problem, ampak vseevropski. Tudi banke so zaradi
               razmer, v katerih smo, pogosto tarča posameznikovega ali pa skupinskega nezaupanja.
               To je še posebej zanimivo zaradi tega, ker so nekoč javnomnenjske raziskave kazale
               ravno visoko stopnjo zaupanja v banko, Banko Slovenije in v tedanjo valuto, tako kot
               tudi v novo valuto. Zakaj govorim o zaupanju in zakaj sem se te stvari lotila tako?
               Zaradi tega, ker se sprašujem, kaj pravzaprav lahko pričakujem od razprave, ki je
               oprta na tezo, da gre za problematiko reševanja zasebnih bank Probanke in Factor
               banke z denarjem slovenskih državljanov. V to točko dnevnega reda je pravzaprav
               vgrajena teza, ki jo hočete vi s svojimi strokovnimi pojasnili ves čas zavračati in
               demantirati, ker govorite o tem, da ne gre za reševanje, ampak gre za nadzorovano
               likvidacijo teh dveh bank. In ste nadzorovano likvidacijo pravzaprav izbrali kot manj
               slabo rešitev ob stečaju. Če je izhodiščna teza tako postavljena in če si stojita
               nasproti politični diskurz in strokovna argumentacija smo danes priča temu, kako se
               strokovna argumentacija težko prebije prek političnega diskurza, ki z nenehnim
               ponavljanjem izhodiščne teze utrjuje v ljudeh apriorno prepričanje, da je ravnanje
               banke in njihovih predstavnikov proti javnemu interesu, zlasti interesu malih
               varčevalcev. To je tisto, kar me ob današnji razpravi posebej skrbi, ker se
               sprašujem, ali bo današnja razprava utrdila zaupanje ljudi v to, da je država tista,
               ki jamči za depozite malih varčevalcev in ki ne bo prepričevala varčevalcev, da bi
               dvigovali svoje depozite iz slovenskih bank in jih selili kam drugam, ker sem sedaj
               slišala, da ste iz Slovenske Bistrice, se pravi na ono stran, zlasti v Avstrijo ali
               kam drugam. Ampak Avstrija se zdaj zadnje čase v razpravah kaže skoraj kot
               obljubljena dežela. Torej, to je zame tipičen problem.</p>
               <p>Sama pa sem vašo razpravo in vašo argumentacijo razumela kot pojasnjevanje neke zelo
               preudarne odločitve, ki jo od guvernerja banke tudi pričakujem. In ta preudarnost se
               potem povezuje tudi s tem, da je mogoče pričakovati počasno obnavljanje zaupanja. To
               je v teh časih potrebno, če naj bi se, tako kot radi govorimo, poenotili in
               ugotovili, katere so naše skupne točke, za katere bi vsi družno morali delovati, zato
               da bi se država izkopala iz krize. To je moj temeljni razmislek ob tej razpravi.
               Nisem ne finančnica ne ekonomistka, zato se v strokovno razpravo ne morem spustiti,
               ampak sem ob tem razmišljala politično kot političarka. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp149">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V nadaljevanju dajem besedo Evi Irgl, pripravi pa se gospa Maša Kociper.</p>
               <p>Izvolite, gospa Irgl.</p>
            </sp>
            <sp xml:id="SDZ6-Izredna-43-2013-09-20.sp150">

               <speaker>EVA IRGL (PS SDS):</speaker>

               <p>Najlepša hvala za besedo, gospod predsednik.</p>
               <p>Najprej se želim zahvaliti guvernerju Banke Slovenije, ki že ves dan tako
               potrpežljivo in tudi zelo korektno odgovarja na vsa naša vprašanja, česar pa ne
               moremo reči za ministra za finance, ki ga pravzaprav sploh ni v tej dvorani. Res je,
               da ima tukaj namestnika, državnega sekretarja, ki se vsake toliko časa oglasi, ampak
               ob tako pomembni temi, mislim, da bi minister za finance pa vendarle moral biti
               tukaj. Prav tako menim, da bi tukaj morala biti predsednica Vlade. Predsednica Vlade
               ima čas za vse druge stvari – ima čas za to, da jo 15 minut v živo gledamo, kako
               izstopa iz vlaka in se nato s kolesom pelje do Vlade, nima pa 15 minut časa za to, da
               bi prišla v ta Državni zbor in pojasnila, zakaj so se na Vladi, seveda skupaj z Banko
               Slovenije, odločili, da gredo v nadzorovano likvidacijo Factor banke in Probanke.
               Mislim, da gre za bistveno bolj pomembna vprašanja, kot pa je vožnja z vlakom ali s
               kolesom. Ampak danes ni tukaj ne ministra ne predsednice Vlade. In bi želela, če bi
               minister prišel nazaj, zastaviti vprašanje, kako si on predstavlja, da bodo
               državljani ob tem, ko jim Vlada že tako ali tako totalno zateguje pasove, ko nalaga
               vedno nove in nove davke, kako si minister, ki ga zdaj pozdravljam v dvorani,
               predstavlja, da bodo ti isti državljani danes še iz lastnih žepov reševali Probanko
               in Factor banko ali, če se bolj enostavno izrazim, reševali tajkunske kredite. To se
               mi zdi ključno vprašanje in upam, da bo minister nanj tudi odgovoril.</p>
               <p>Zanima me tudi in pričakujem, da mi bo minister pojasnil oziroma odgovoril, kakšne
               odpravnine bodo prejeli direktorji teh dveh bank, ali so jih že in če bo to spet na
               plečih državljank in državljanov. Zanima me, ali je minister že zahteval kakršnokoli
               odgovornost v tej zvezi. Meni se ne zdi tako pomembno, ali se je vlada odločila za
               to, da gre v nadzorovano likvidacijo, ali pa bi se odločila za stečaj ali kakšno
               drugo obliko. To se mi ne zdi tako bistveno, se mi zdi pa pomembno, da bi tisti, ki
               so sprejeli to odločitev, se najprej skupaj usedli in rekli: oprostite, kdo nam bo pa
               še verjel, če najprej ne terjamo odgovornosti za tiste, ki so bančni sistem
               pripeljali do tega, kar imamo zdaj. Zato pričakujem, da bo minister za finance
               pojasnil, ali je sprožil že kakršnekoli postopke glede odgovornosti. Mislim, da je
               tukaj ključen moment na ministru, guverner je postal guverner šele junija, če se ne
               motim, zelo argumentirano in korektno pojasnjuje naša vprašanja, daje korektne
               odgovore, minister pa žal, ne vem, če to zmore. Morda bo lahko kasneje sam pojasnil,
               ampak vendarle bi pričakovala, da se do teh stvari bolj odgovorno obnašamo.</p>
               <p>Vlada v tem trenutku uničuje socialno državo. To lahko vidimo, ampak tisti, ki so
               bili v preteklosti, so imeli polna usta socialne države, konkretno iz Pozitivne
               Slovenije se sedaj niti enkrat ne oglasijo na nobeni od sej. Najšibkejšim in
               najranljivejšim nalagate vedno nove davke, sedaj pa jim nalagate še to, da plačujejo
               oziroma rešujejo tajkunske kredite. Pričakujem, da bo minister pojasnil, ali je
               sprožen kakršenkoli postopek v zvezi z odgovornostjo. Seveda pa morajo biti potem
               speljani še ostali postopki, ki pa niso vezani na ministra, ampak na ostale organe.
               Hvala.</p>
            </sp>
            <sp xml:id="SDZ6-Izredna-43-2013-09-20.sp151">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod minister, želite odgovoriti na vprašanja? Boste še počakali. Naslednja
               razpravljavka je gospa Maša Kociper, pripravi naj se gospa Alenka Jeraj.</p>
               <p>Izvolite, gospa Kociper.</p>
            </sp>
            <sp xml:id="SDZ6-Izredna-43-2013-09-20.sp152">

               <speaker>MAŠA KOCIPER (PS PS):</speaker>

               <p>Predsednik, hvala lepa. Lep pozdrav tudi gospodu guvernerju, gospodu ministru za
               finance!</p>
               <p>Za razliko od kolegice Irgl in nekaterih drugih kolegov na levi strani res težko
               verjamem v izključno in samo dobronamernost vaše stranke, da se opravi ta tako
               pomembna debata, in v tako silno potrebo, da sta na njej ves čas prisotna minister za
               finance ali pa celo predsednica Vlade. Mislim, da imata morda predsednica Vlade in
               minister za finance v teh težkih časih tudi kaj drugega za početi, kot poslušati
               štiriurno razpravo, ki bi se po mojem mnenju brez težav zaključila po 30 minutah, ko
               sta guverner Banke Slovenije in pred njim minister za finance utemeljeno in natančno
               obrazložila celotno zadevo, tudi za vse tiste, ki zadnje dni niste brali časopisov in
               spremljali medijev. Ker mislim, da bolj kvalitetnega, jasnega, vsakomur razumljivega
               nastopa in utemeljitve, ki smo je bili danes deležni s strani ministra za finance in
               guvernerja Banke Slovenije, pa res težko pričakujemo. Mislim, da sta še enkrat s
               stališča strokovnjakov, kar brez dvoma sta, strokovnjakov na področju bančništva,
               obrazložila, zakaj je bil ta ukrep nujen in zakaj ga je bilo treba v teh okoliščinah
               storiti točno tako, kot je bil narejen, in točno na takšen način. Zelo poljudno za
               tiste, ki ne razumejo, sta obrazložila, kakšne so prednosti nadzorovane likvidacije v
               primerjavi s stečajem. Povedala sta tudi, da je takšna praksa v državah Evropske
               unije, ki se v principu poslužujejo samo takšnega načina nadzorovane likvidacije in
               praktično nikoli stečaja. Zato je naša država tudi pridobila dovoljenje Evropske
               unije v tej zadevi. Obrazložila sta še enkrat, kaj pomeni nadzorovana likvidacija. To
               je eden skrajnih ukrepov, ki jih lahko predlaga Banka Slovenije, ki je, kot vemo,
               regulator celotnega bančnega sistema in ki pri svojem nadzoru ne more razlikovati med
               lastništvom države ali zasebnim lastništvom, ampak opravlja vlogo regulatorja in
               nadzornika nad celotnim bančnim sistemom. V primeru te nadzorovane likvidacije je
               Banka Slovenije imenovala tudi izredno upravo, ki ima namen in nalogo narediti čim
               bolj tekoč, čim manj obremenjujoč način zapiranja tega poslovnega objekta, v primeru
               teh dveh bank. V tem času banka izpopolnjuje vse obveznosti do deponentov, kot so ti
               tudi zaščiteni z evropskimi pravnimi akti, kar pomeni, da varuje zlasti navadne
               upnike. Zato so vaše insinuacije o tem, komu se želi pomagati, povsem neprimerne.
               Poleg tega Banka Slovenije, ki imenuje izredno upravo, izredni upravi naloži tudi
               jasna pooblastila, med drugim to, kar je treba storiti za likvidacijo banke v
               postopku delovanja banke, in tudi, da mora v postopku likvidacije izredna uprava
               pregledati poslovanje in ukrepati v primeru nepravilnosti in pri tem sodelovati s
               policijo, NPU in drugimi organi pregona, recimo tožilstvom, po potrebi. Se pravi,
               tudi vaše insinuacije, da se želi kaj prikriti, zaščititi, niso povsem na mestu. Zato
               oprostite še enkrat, če ne morem verjeti v vašo dobronamernost pri tej zadevi.</p>
               <p>Ključna zadeva tukaj je bila zagotoviti stabilnost bančnega sistema in to je tudi
               ključna naloga Banke Slovenije in to je seveda tudi naloga finančnega ministra in
               države. Kaj bi se lahko zgodilo, če bi ljudje podvomili v naš bančni sistem do te
               mere, da bi res začeli dvigovati depozite na drugih bankah? Ali je res treba tvegati,
               da se kaj takšnega zgodi, tudi s takšnimi brezplodnimi razpravami? In poleg tega,
               skozi celotno štiriurno razpravo nihče od vas ni znal odgovoriti na vprašanje, ki ste
               ga postavili – v čem bi bil stečaj boljši od nadzorovane likvidacije? Gospod Potočnik
               je imel zadnjič v Odmevih dvakrat priložnost na vprašanje novinarja odgovoriti točno
               na to vprašanje. Odgovorite v imenu predlagatelja, v čem bi bil stečaj boljši od
               nadzorovane likvidacije. Žal tega odgovora nismo dobili in ga očitno tudi ne bomo
               dobili v tej razpravi. Zato ker tega odgovora ni mogoče dobiti, ker je ta razprava
               zopet namenjena samo temu, da pogrevate stare in stare zamere, zgodbe, nas delite na
               levico, desnico, tranzicijsko, takšno in drugačno ter netite spor med ljudmi. In
               navajate neke komentatorje, ki skriti pod komentatorskimi mnenji brez kakršnekoli
               kazenske ali odškodninske odgovornosti opletajo vse povprek in dajejo svoja ekspertna
               mnenja o tem, kaj bi moralo biti in kako. Škoda, da nobeden od teh komentatorjev ne
               upa stopiti naprej, zagrabiti in potegniti to državo ven iz težav. Nekateri so celo
               imeli možnost v preteklosti, pa žal tega niso naredili ali pa ni bilo iz njih vse
               skupaj nič.</p>
               <p>Kot običajno ne morem sesti na te vaše teze o tem, da je treba poiskati odgovorne
               zdaj in ta trenutek. Najboljše, da kar sami poslanci po principu <q>"kadija tuži, kadija
               sudi"</q> že kar tukaj izza govornice poslanci SDS poveste, kdo je kriv, za kaj je kriv,
               da ga je treba takoj zapreti, da je guverner kriminalec in tako naprej. V tej državi
               imamo organe, ki so odgovorni za to, da preganjajo ta kazniva dejanja. Vloga Banke
               Slovenije je tukaj nekaj povsem drugega in jo je guverner lepo obrazložil. Na tem
               mestu mu tudi sama čestitam za odličen debi v parlamentu in izjemno potrpežljivost v
               današnji razpravi.</p>
               <p>Potem pa seveda na koncu še vprašanje, zakaj, dragi kolegi, tako pametni, tako
               vsevedni, niste to, kar je treba narediti, da bi se naš bančni sistem saniral,
               naredili že pred časom. Problem teh dveh konkretnih bank je eskaliral že pred enim
               letom, ko ste bili na vladi točno vi. Zakaj niste takrat poskušali pregovoriti
               guvernerja Banke Slovenije ali v skupnem dogovoru – odgovornost je skupna, to so
               velike zadeve – najti rešitve? Zakaj ni takrat prišlo do primernih ukrepov? Nekateri
               med vami ste bili dolga leta vpeti v te postopke, pa ne bom zdaj naštevala po imenu,
               kdo in kje je bil državni sekretar, pa nadzornik in tako naprej – to ni moj stil, to
               je vaš stil. Ampak zakaj niste tega naredili takrat, ko je bilo treba. In zdaj
               zvračati spet krivdo na nekatere, ki smo tukaj v tem parlamentu leto in pol, ali pa
               na guvernerja, ki je tukaj še manj, ali pa na ministra, ki je tukaj pet mesecev, je
               pa res neprimerno.</p>
               <p>Skratka, zaključujem s tem, da je odgovornost treba najti in da je odgovornost treba
               najti na način, ki je v neki demokratični državi primeren, preko ustreznih organov.
               Do takrat pa morajo vsi drugi organi narediti to, kar je potrebno. V konkretnem
               primeru je 231 milijonov vlog v teh bankah pripadalo manjšim podjetjem, malim
               podjetnikom in fizičnim osebam. Če ste vi mnenja, da bi bilo treba te ljudi pustiti
               na cedilu, je to pač vaša pravica, mi mislimo drugače. Da je manjši strošek
               likvidacije, kot je strošek stečaja, pomeni tudi manjši strošek za državo, je tudi
               nekaj, kar je po našem mnenju dobro, po vašem mnenju pa očitno ne, ker je lov na
               čarovnice pač pomembnejši od vsega drugega. In če se argumenti, ki so bili danes več
               kot dobro predstavljeni s strani ministra in guvernerja, ne skladajo z vašimi
               stališči in navedbami, ponovno toliko slabše za argumente. Hvala.</p>
            </sp>
            <sp xml:id="SDZ6-Izredna-43-2013-09-20.sp153">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Šircelj kot predlagatelj, izvolite.</p>
            </sp>
            <sp xml:id="SDZ6-Izredna-43-2013-09-20.sp154">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Kolegica Kociper se pač postavi v pozo ocenjevanja drugih in njena beseda je verjetno
               nad vsemi in ona si vzame pravico, da ocenjuje celoten Državni zbor, vsakega
               posameznika, še posebej pa poslanke in poslance Slovenske demokratske stranke. To je
               poza, ki nekaj pove o sami osebi. Tu ni nobene brezplodne razprave. Tu je zelo
               konkretna razprava o največji težavi, ki jo ima danes Slovenija – to je bančni sistem
               in to je sanacija bančnega sistema. In odgovorno smo pristopili k temu vprašanju, ne
               na podlagi nekih govoric, ne na podlagi nečesa kar tako iz zraka. Je pa vedno treba
               pogledati lastniško strukturo. In ta lastniška struktura kaže določena podjetja,
               določene posameznike, ki so v preteklosti nastopali v tej ali drugi vlogi, na tej ali
               drugi strani, levi ali desni, saj ni nobene težave – je leva, je desna in sredinska
               in tako naprej. Ampak ta ocena, bom rekel, nekje zviška, kako je tu vse slabo in tako
               naprej, je popolnoma brez kakršnihkoli argumentov, je pač govor zaradi govora in
               očitanje nedobronamernosti je iz trte izvito.</p>
               <p>Večkrat sem že povedal glede obeh postopkov, likvidacije in stečaja. Stečaj je
               hitrejši. Pri stečaju se ne uporabi denarja davkoplačevalcev, veliko manj. Depoziti
               se pretvorijo v deleže. Hitreje je končano. In zaradi tega je lahko tudi bolj
               transparenten, upravlja ga stečajni upravitelj in tako naprej. Ima pozitivne
               lastnosti, ima pa verjetno tudi nekaj negativnih lastnosti, v kar sploh ne dvomim.
               Tako kot jih ima tudi likvidacija, takšna ali drugačna. Ima nekaj slabih lastnosti.
               Veliko denarja davkoplačevalcev se bo potrošilo, veliko bo napisanega, govorjenega
               nekaj let o tem in tako naprej. In tukaj se postavlja veliko vprašanj. Tako da ni ne
               leve ne desne in glede argumentov bi morali nekoliko omiliti svojo razpravo ali pa
               vzeti nekatere zadeve nazaj.</p>
               <p>Zakaj nismo naredili že pred časom? Zelo jasno. Poglejte, danes je bilo rečeno, da od
               leta 2009 Slovenska demokratska stranka predlaga razrešitev bančnega vprašanja in to
               s posebno Družbo za upravljanje terjatev bank ali, če želite, slabo banko. Ta
               razprava poteka v Sloveniji približno že od takrat. Vedno več je zdaj tistih ali pa
               vas je tistih, ki se nekako želite sprijazniti tudi s to ustanovo oziroma z
               reševanjem tega vprašanja preko neke posebne družbe. V letu 2011 je bilo to nemogoče.
               V letu 2012 je bilo rečeno, da ste popolnoma proti tej posebni instituciji, da jo
               zavračate in da na takšen način ni možno reševati slovenskega bančnega sistema, ampak
               samo z dokapitalizacijo. Odgovarjam na vaše vprašanje, zakaj nismo tega naredili prej
               – zaradi tega, ker ste blokirali te zadeve. Zaradi tega, ker ste šli na Ustavno
               sodišče, zaradi tega, ker so bile tu same blokade, ker ni bilo nikomur do
               transparentnosti postopkov. Zato se ni moglo tega narediti. Zaradi tega, ker je bil
               postopek zaustavljen za tri mesece, zaradi tega, ker so se zbirali podpisi, nosili
               podpisi in tako naprej. Ne bom šel sedaj v detajle – tudi zaradi tega. In zaradi tega
               je danes, ko zelo argumentirano govorimo o teh zadevah in ko tudi guverner Banke
               Slovenije argumentirano govori o teh zadevah, en tak večni nagovor – ne vem, če je
               ravno primeren, mislim, da je neprimeren. To je odgovor.</p>
               <p>Gospa Kociper, govorili ste tudi glede državne pomoči in Evrope. Evropa je dala
               dovoljenje, da tukaj ne gre za prepovedano državno pomoč, in nič več in nič manj.
               Mislim, da je tudi s strani Banke Slovenije in ministrstva prišla informacija, vsaj
               bila je v javnosti, da to ni model za vse ostale primere. Torej, kateri model pa še
               imamo? Poleg modela likvidacije še model stečaja. Zaradi tega sem že vnaprej povedal,
               da ni dobro za slovenski bančni sistem, za varnost slovensko bančnega sistema, za
               slovenske vlagatelje, da en model izključite iz tega, da bi ga bilo kadarkoli možno
               uporabiti. Ni dobro zaradi tega, ker ga bo morda kdaj treba še zagovarjati. Morda. Si
               ne želim, da bi ga, ampak morda. Tukaj ne gre za nobene insinuacije. Gre za konkretne
               zadeve. V čem je bistvena razlika? Kakorkoli že, saj danes se pogovarjamo, ali je
               toliko vlog gospodarstva, toliko posameznikov in tako naprej, ampak zaščiteni so vsi,
               tudi tisti, ki imajo vloge nad 100 tisoč evrov. Z drugimi besedami to pomeni, da smo
               imeli nek institut, ki ga imamo v tej državi, to je jamstvena shema, po kateri so
               zaščitene vloge le tiste do 100 tisoč evrov, in da ta institut enostavno ne
               uporabljamo ali pa v državi ne velja ali pa ni možno, da bi deloval, ker bi imele
               banke zelo velike težave, če bi morale namesto teh dveh bank poplačati 400 milijonov
               evrov, kot je bilo rečeno, in bi zaradi tega tako ali tako nastopila država. Veste,
               obstajajo velike vsebinske v zvezi s tem in ta razprava danes ni popolnoma nič
               insinuirana in ni popolnoma nič brezplodna. Navsezadnje je veliko govorcev samih
               priznalo, tudi z nasprotne strani, da je razprava plodna. Če vam ni, da v petek
               popoldan sedite tukaj in rešujete bančni sistem, vam pač ne morem pomagati, lahko
               kako boljše porabite ta čas.</p>
               <p>Druga zadeva je pa glede odgovornosti. Tukaj moram reči, da nihče, vsaj sam nisem
               mislil, da bi kdo na podlagi stresnih testov ugotavljal kakršnokoli odgovornost.
               Mislim, da to ni bilo nikoli rečeno. V tej dvorani nisem slišal, da bi bilo to
               rečeno, da bi kdo to delal. In tudi nihče nikoli ni govoril o levih in desnih bankah,
               čeprav mi je to sedaj prvič prišlo na misel in sem začel preštevati, katere so desne
               banke, če je kakšna desna banka. Za vse veljajo enaka merila, za vse velja enak
               zakon, iste institucije in tukaj ni na podlagi tega ničesar. Je pa res, 25 ali 24
               bank je v državi, sedaj jih bo 22, pa jih še nikoli nisem začel deliti na leve in
               desne, sedaj sem se pa začel spraševati, če lahko kdo pomaga, katera je desna in
               katera je leva banka. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp155">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Repliko želi gospa Maša Kociper.</p>
            </sp>
            <sp xml:id="SDZ6-Izredna-43-2013-09-20.sp156">

               <speaker>MAŠA KOCIPER (PS PS):</speaker>

               <p>Hvala lepa.</p>
               <p>Ko zmanjka argumentov, gremo pač na diskreditacijo, gospod Šircelj. Če vam moj način
               ni simpatičen, prosim, da me razumete, če se ne sekiram preveč. Vsem pač ne moremo
               biti všeč. Ne glede na to pa morate tudi meni dati pravico, da povem svoje mnenje. In
               moje mnenje je tako, kot sem ga povedala. Če lahko tukaj govorite že toliko in toliko
               ur ene in iste zadeve, dovolite, da tudi poslanec enkrat na sejo pove svoje mnenje na
               način, ki se njemu zdi ustrezen.</p>
               <p>Ampak nisem se zato oglasila. Oglasila sem se zato, ker ste zopet ponavljali to
               mantro, ki jo tudi v medijih sedaj ves čas ponavljate, da je PS, naša stranka,
               blokirala slabo banko in tako naprej. Glejte, podpisi so se zbirali do roka, ko bi
               bil zakon razglašen, prej zakon ne bi mogel biti razglašen in potem je predsednik
               Državnega zbora spoznal, da fotokopije podpisov niso veljavne. Prav nič nismo
               blokirali slabe banke in vsega, kar je v zvezi s sanacijo bančnega sistema treba
               narediti. Je pa res, da ste bili do nedavnega neizvršni direktor tam in mogoče ste pa
               vi kaj prispevali, da gre vse tako počasi. In glede na to, da ste lahko toliko časa
               opravljali dve plačani službi, predlagam, da mogoče glede na to, da je zdaj treba na
               hitro te odgovorne lastnike najti – to pa ste rekli, lastnike –, še to vi prevzamete,
               samo mogoče za dve plači, ne še za dodatno tretjo. Hvala.</p>
            </sp>
            <sp xml:id="SDZ6-Izredna-43-2013-09-20.sp157">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednja razpravljavka je gospa Alenka Jeraj.</p>
            </sp>
            <sp xml:id="SDZ6-Izredna-43-2013-09-20.sp158">

               <speaker>ALENKA JERAJ (PS SDS):</speaker>

               <p>Hvala za besedo.</p>
               <p>Danes že cel dan govorimo o bankah in kadar se pogovarjamo o bankah, je treba
               govoriti tudi o zaupanju. Če zaupanja ni, potem tudi ni dobrega bančnega poslovanja.
               Mi bi verjetno zaupali banki in tudi odločitvi ministra za finance in guvernerja
               banke, če ne bi bilo preveč čudnih naključij in vedno istih imen, ki jih
               srečujemo.</p>
               <p>Če beremo članke, in tega je kar precej, pridemo do imen. Eden izmed svetovalcev
               uprave Probanke je bil tudi gospod Borut Jamnik, nečak nekdanje poslanke SD, gospe
               Brede Pečan. Govori se tudi, da je tisti, ki je priskrbel stranke v Probanki –
               namreč, jaz in še nekdo se zmeniva, da bova ustanovila banko, potem pa je problem
               dobiti stranke, kako bodo stranke prišle v to zasebno banko, kako bodo zaupale takšni
               banki in zato je moral nekdo poskrbeti. Nekateri pravijo, da je bil to ravno gospod
               Jamnik. Kar verjetno ni bilo težko, ker ga najdemo povsod, v Kad, Modri
               zavarovalnici, bil je nadzornik v Zavarovalnici Triglav oziroma to mislim, da je še
               zdaj, v Pivovarni Laško, Mercatorju, Telekomu in najbrž še kje, pa niti vsega ne
               morem našteti. Potem se srečamo še z enim imenom, Herman Rigelnik, kar nekaj vas je o
               njem že govorilo, ki je tudi največji, 40 % lastnik Factor banke. V člankih lahko
               spet preberemo, da je gospod Herman Rigelnik odšel jeseni v zaslužen pokoj, za to
               dobil 390 tisoč bruto odpravnine, najbrž do danes že kaj zapravil od tega, ampak
               poglejmo, kaj se je pa dogajalo z njegovimi podjetji. Podjetje Protej – si je
               izplačal 6,9 milijona dividend. Potem tudi še eno podjetje, ki spada pod skupino ACH.
               V letih od 2009 do 2012 je skupina ustvarila za 22 milijonov evrov celotne izgube, o
               izgubi govorimo, medtem ko je bilo v istem obdobju za financiranje menedžerskega
               odkupa Proteju namenjeno kar 30 milijonov dividend. To je precej čudno poslovanje,
               najbrž pa gospod Rigelnik ve, zakaj tako. Potem srečamo ime gospe Romane Pajenk, ste
               tudi nekateri že omenili, dolgoletne predsednice uprave, tudi ustanovne članice
               Foruma 21, ki ga žal moramo omenjati, ker se ta ista imena pojavljajo tudi tam. Poleg
               tega je bil leta 2001 na njihovi prireditvi ob obletnici ustanovitve banke gospod
               Kučan, ki je takrat zelo pohvalil gospod Pajenk in takrat smo se začeli pogovarjati o
               nacionalnem interesu, ki je očitno privedel do takšnih rezultatov, ki jih imamo
               danes. Z njo je povezan še nek nečak ali nekdo, ampak zdaj tega imena ne najdem.
               Gospa je bila ovadena, tožilstvo je sicer ovadbo zavrglo, ampak na to se je k sreči
               Banka Slovenije pritožila, ker je očitno ocenila, da je prišlo do zlorab oziroma
               kaznivih dejanj. Potem je tukaj gospod Roman Glazer, dolgoletni predsednik nadzornega
               sveta Probanke, prvi mož Perutnine Ptuj, tudi ustanovni član Foruma 21 – ne boste
               verjeli. In ne vem, kaj je ta gospod delal, kako je nadzoroval svojo kolegico, da je
               banka prišla v rdeče številke oziroma da jo moramo danes reševati. Potem srečamo
               gospo Tatjano Fink, dolgoletno predsednica uprave Trima, tudi nadzornica v Probanki
               gospe Pajenk. Kako opravlja svoje delo? Očitno slabo, če se stvari dogajajo tako, kot
               lahko tukaj preberemo. In še nekaj takšnih imen bi lahko našli. Pred časom smo lahko
               prebrali, da so predstavniki Banke Slovenije, takrat sicer še pod vodstvom prejšnjega
               guvernerja – mimogrede, mislim, da bi si zaslužil kakšno kazensko ovadbo in je to
               najbrž naloga novega guvernerja, če je ugotovil, da svoje naloge ni opravil tako, kot
               bi jo moral, ker ima podatke, mi jih pa nimamo, razen kar vam zdaj berem, člankov –,
               prišli k predsedniku Vlade, gospodu Janši, in predlagali, da se obe banki pripojita k
               Novi Kreditni banki Maribor in se lepo dolgovi obesijo nekam drugam. Ker se zaveda,
               da je tisti, ki mora reševati privatne, zasebne banke, lastnik, je seveda to zavrnil,
               kar je tudi v skladu z EU smernicami in s tem, kar ste naredili, te smernice kršite
               in to dobro veste.</p>
               <p>In še enkrat k zaupanju. Članek Slovenska mafija, vam ne bom vsega prebrala:
               <q>"Koreličev varovanec Borut Jamnik ..., Tomaž Kuntarič vedno le desna roka Boruta
               Jamnika ... "</q> – si boste lahko prebrali. Potem naslednji članek: <q>"Gradis skupina G ne
               bo predočil bančne garancije za gradnjo garaže Kozolec 2, ker bo mestna občina
               prekinila pogodbo z njim, ker so imeli garancijo Factor banke, pa vsi vemo, kaj se je
               z njo zgodilo,"</q> je povedal gospod Janković. Mimogrede, podjetje KLM naložbe, ki je v
               večinski lasti gospoda Jankovića, Factor banki dolguje enajst milijonov evrov. In ta
               banka je sodelovala tudi pri velikem projektu v Ljubljani oziroma v konzorciju, bank,
               ki so financirale Stožice. Potem še nek članek, Banka Slovenije je priznala, Probanka
               v težavah že leta 2010: <q>"Banka Slovenije je prve težave Probanke opazila že pred
               tremi leti, kljub temu je leto dni pozneje dopustila, da se je banka, ki jo je vodila
               Romana Pajenk, v dokapitalizaciji še tesneje prepletla s svojimi strankami."</q></p>
               <p>Skratka, s tem, kar ste se odločili v Vladi in Banki Sloveniji, ste pokazali, da
               podpirate tajkune, najbogatejši razred, da bo nekdo, ki živi v štirideset kvadratov
               velikem stanovanju z minimalno plačo, plačeval za tistega, ki živi v vili z bazenom,
               ima vikend ali dva. Več o tem si lahko preberete v prejšnjem Reporterju z vsemi
               slikami, kdo in kje si je opomogel, odkar je bil povezan s Probanko ali Factor banko.
            </p>
            </sp>
            <sp xml:id="SDZ6-Izredna-43-2013-09-20.sp159">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji razpravljavec je mag. Marko Pogačnik.</p>
            </sp>
            <sp xml:id="SDZ6-Izredna-43-2013-09-20.sp160">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, bom zelo kratek.</p>
               <p>Glavno stališče sem povedal že v uvodni razpravi, še vedno pa sam ocenjujem, da
               glavno odgovornost za stanje v slovenskem bančništvu nosi Banka Slovenije kot
               regulator, kajti pri 14 milijardah izgube, ker če tega regulator ni mogel prej videti
               potencialnega tveganja za sanacijo bančnega sistema, mislim, da ni druge variante kot
               to. Tudi med besedami novega guvernerja smo lahko razbrali, da gredo nekateri očitki
               na račun prejšnjega vodstva, da se odredbe, ki so bile sprejete, niso dale
               spreminjati. Predvsem je zaskrbljujoče – in mislim, da je nujno potrebno, da se
               spremenita dva ključna zakona, in sicer Zakon o Banki Slovenije in Zakon o
               bančništvu, kar je tudi že navedel novi guverner –, da kljub izjavam oziroma kazni,
               prepovedi upravljanja poslov ene izmed nadzornic, da Banka Slovenije ni mogla
               odreagirati. Pričakujem, da bo Banka Slovenije pod novim vodstvom temeljito prenovila
               ta sistem in pa predvsem, da se bo odkrila neka odgovornost. Zdi se mi tudi nepošteno
               ali pa bi rekel zaskrbljujoče, da ste vi kot guverner danes priznali, da ste s to
               informacijo v zvezi z Agrobanko razpolagali, vaši predstavniki zadnjič na odboru so
               pa v magnetogramu dvakrat ponovili, da s to informacijo niso razpolagali.</p>
               <p>Še enkrat, pošteno do davkoplačevalcev bi pa bilo, glede na to, da sta šli dve
               zasebni banki v likvidacijo in da bomo davkoplačevalci krili te stroške, ki niso
               majhni, pogovarjamo se potencialno o eni milijardi poroštva, da se ta imena nad 100
               tisoč evrov depozitov tudi razkrijejo. Imamo samo še eno vprašanje, na katerega
               mislim, da nisem dobil odgovora od ministra za finance ali od guvernerja. Evropska
               komisija je dala začasno odredbo za to. Kakšen je lahko še naslednji postopek v
               primeru, da Evropska komisija ne bo zadovoljna z likvidacijskim načrtom, ki ga bosta
               pripravili izredni upravi obeh bank? Hvala.</p>
            </sp>
            <sp xml:id="SDZ6-Izredna-43-2013-09-20.sp161">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem dr. Boštjanu Jazbecu, izvolite.</p>
            </sp>
            <sp xml:id="SDZ6-Izredna-43-2013-09-20.sp162">

               <speaker>DR. BOŠTJAN JAZBEC:</speaker>

               <p>Najprej bi vas opozoril, da sem povedal, da je morebitni strošek, če zapremo vse
               slovenske banke, 14 milijard evrov, zato mislim, da ste napačno razumeli ali pa zdaj
               na svoj način razlagate ta strošek, ki je mogoč. To je mogoče, če zapremo vse banke
               in še to samo zajamčenih varčevalcev. Vseh vlog v slovenskem bančnem sistemu je pa 24
               milijard in takrat, če se dobro spomnite, sem povedal, da če zapremo vse banke, je
               takšen strošek. Zakon o Banki Slovenije in Zakon o bančništvu lahko spremenite in
               potem bomo edina država v Evropski uniji, ki bo imela zakone drugače napisane, kot so
               v skladu z direktivami in priporočili Evropske centralne banke. In tretja stvar.
               Povedal sem, da sem iz časopisov izvedel o gospe Mihatovič, kar pomeni, da moji
               kolegi iz Banke Slovenije niso lagali na seji odbora. Hvala.</p>
            </sp>
            <sp xml:id="SDZ6-Izredna-43-2013-09-20.sp163">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo gospod Roberto Battelli, pripravi naj se Marjana Kotnik
               Poropat.</p>
               <p>Izvolite, gospod Battelli.</p>
            </sp>
            <sp xml:id="SDZ6-Izredna-43-2013-09-20.sp164">

               <speaker>ROBERTO BATTELLI (PS NS):</speaker>

               <p>Hvala lepa, gospod predsednik.</p>
               <p>Jasno je, da ne gre za reševanje teh bank, ampak za tisto, za kar Banka Slovenije in
               Vlada menita, da je najbolj smotrn način, kako ublažiti posledice prenehanja
               delovanja teh bank in posledice tega na bančni sistem in posledično že spet znižanje
               škode za davkoplačevalce na takšen način. To je v redu s tem, da seveda prevzemate
               odgovornost za takšen način glede na primere, ki nas še čakajo, ampak to, kar bega,
               je na nek način defenzivnost institucij pred temi problemi. Kot da se je institucije
               ukvarjajo s posledicami, ne pa z vzroki. In če se ne ukvarjamo z vzroki, potem
               pomeni, da se bomo lahko tudi v bodoče stalno srečevali s potrebo po tem, da se ogenj
               gasi, ostane pa pogorišče. Gašenje pa dosti stane. Ta defenzivnost institucij je
               nekaj, kar skrbi. Vzroki so po navadi narejeni iz dveh elementov: kako in zakaj.
               Verjamem, da Banka Slovenije nima po svoji institucionalni vlogi vseh instrumentov za
               to, da ta kako in ta zakaj odpravi. Jih ima delno. Ampak ne morem pa verjeti, da, kot
               je bilo včeraj rečeno na Odboru za finance, Vlada nima teh instrumentov. Torej, dobro
               bi bilo, da se ne negira te možnosti, in dobro bi bilo, da Vlada začne javno in jasno
               delovati na način, da se kaj takega ne bo moglo več ponoviti.</p>
            </sp>
            <sp xml:id="SDZ6-Izredna-43-2013-09-20.sp165">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem gospe Marjani Kotnik Poropat. Pripravi naj se gospod Jože Tanko.</p>
            </sp>
            <sp xml:id="SDZ6-Izredna-43-2013-09-20.sp166">

               <speaker>MARJANA KOTNIK POROPAT (PS DeSUS):</speaker>

               <p>Hvala. Spoštovane, spoštovani!</p>
               <p>Danes je bilo že veliko povednega o problematiki reševanja obeh bank, to je Probanke
               in Factor banke, z denarjem davkoplačevalcev. Sama se ne morem postaviti na stališče
               tistih, ki menite, da je način reševanja obeh bank z likvidacijo neprimeren,
               nasprotno. Povedati moram, da me je prepričalo stališče Vlade, gospoda ministra,
               državnega sekretarja in argumenti, ki jih je navedel guverner Banke Slovenije,
               spoštovani gospod Jazbec. Nadzorovana likvidacija, katero je podprla Banka Slovenije,
               je tudi po mojem mnenju na podlagi prej navedenih stališč primernejša rešitev obeh
               bank od stečaja. Stečaj obeh bank bi najprej pomenil to, da bi po končanem stečajnem
               postopku vlagatelji prejeli zelo malo, ocenjeno je, da do 25 % vrednosti svojih vlog.
               Ker so med vlagatelji tudi gospodarske družbe, bi lahko pomenilo to tudi likvidacijo
               teh družb, posledično pa bi ostali brez dela številni zaposleni. Torej, posledica
               stečaja bi bila tudi povečana brezposelnost, ki je že tako zelo visoka v naši državi.
               To pa je problem. Povedano je že bilo tudi to, da bi lahko ob uvedbi stečaja nastal
               med državljani preplah in vlagatelji bi začeli dvigovati svoje vloge, in to dvigovati
               ne samo v teh dveh bankah, ampak nekdo je danes rekel tukaj, tudi v vseh drugih
               bankah v naši državi. Tudi to bi imelo zelo negativne posledice, saj bi se med
               državljani spodbudilo nezaupanje do bank in do kot bi to pripeljalo, lahko samo
               ugibamo.</p>
               <p>Zato bom podprla način reševanja obeh bank z nadzorovano likvidacijo. Pri tem pa
               želim povedati, da pričakujem, da bo Vlada naredila vse, da bodo lastniki, uprava in
               člani nadzornih svetov odgovarjali za vse kršitve zakonov, za nevestno delo in slabo
               vodenje obeh bank, ki je pripeljalo do situacije, v kakršni sta danes.</p>
               <p>In na koncu mi dovolite, spoštovani minister, še eno vprašanje. Želela bi odgovor;
               uprave so bile zamenjane, ali so v teh upravah zdaj novi ljudje. Ali so to ljudje, ki
               so vredni zaupanja in niso razpeti ne na levo in ne na desno in da politika nima in
               ne bo imela vpliva na njihovo delo. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp167">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite odgovoriti na ta vprašanja. Boste počakali še do konca?</p>
               <p>Gospa Poropat, izklopite mikrofon. Hvala.</p>
               <p>Gospod minister, imate besedo.</p>
            </sp>
            <sp xml:id="SDZ6-Izredna-43-2013-09-20.sp168">

               <speaker>DR. UROŠ ČUFER:</speaker>

               <p>Najlepša hvala.</p>
               <p>Bom izkoristil priložnost, da odgovorim kar na vsa tri vprašanja, ki so. Mogoče
               najprej kar se tiče vprašanje terjanja odgovornosti. Terjanje odgovornosti je
               pravzaprav zelo pomemben element pri reševanju težav v bančništvu. Samo po sebi to ne
               bo rešilo nobene težave, je pa zelo pomembno za naprej, kako se bo v nadaljevanju
               poslovalo in način, kako se bo to preprečevalo. Mislim, da se moramo vsi zavedati, da
               postopek terjanja odgovornosti ne sme biti v ničemer drugačen v primeru, če gre neka
               banka v stečaj ali pa če gre neka banka v kontrolirano likvidacijo. V obeh primerih
               je škoda povzročena in v obeh primerih je treba iskati odgovornost. To se mi zdi zelo
               pomemben element. Druga stvar, na katero bi razširil terjanje odgovornosti. Ne samo
               takrat, kadar neka banka preneha s svojim poslovanjem, ker gre pač v stečaj ali
               likvidacijo, tudi v primerih, ko se upravljajo javna sredstva, javni denar za
               dokapitalizacijo bank, za pokrivanje izgube, ki potem ne gredo v stečaj, je ravno
               tako treba terjati odgovornost. Tudi ta vidik je treba poudariti. Zato smo, ko smo z
               Banko Slovenije pripravljali mandatno pismo izredni upravi, dali še dodatno zavezo
               upravi, da kadar odkrije kakšno nepravilnost, in nepravilnosti mora iskati, potem
               tudi sproži ustrezne postopke. Slišali smo tudi, da to že tako ali tako piše v Zakonu
               o gospodarskih družbah, da je to odgovornost vsake uprave. Vendar ko smo se takrat o
               tem pogovarjali, se nam je zdelo pomembno, da to napišemo še v mandatnem pismu,
               zaradi tega, da damo temu ustrezno prioriteto, da bo izredna uprava vedela, da je to
               tudi za nas pomembno. Prepričan sem, da se bo izredna uprava obeh teh bank tega
               lotila na sistematičen način, da bo to delala dosledno in da bo tudi nadzorni svet,
               ki ga predstavlja Svet Banke Slovenije, to spremljal in da bodo dejansko vsi ti
               postopki stekli. <stage>/ oglašanje iz dvorane/</stage> Ne vem, ker to so interne informacije v
               banki, ampak prepričan sem, da so začeli to gledati, tako kot so začeli pripravljati
               vse ostalo.</p>
               <p>Drugo vprašanje je glede začasnega dovoljenja Evropske komisije. Postopek odobritve
               dovoljenja je dvofazen, tako kot je v vseh postopkih odobritve dovoljenja državne
               pomoči vsaki posamezni banki. V prvem delu postopka komisija dovoli, da se banko
               lahko rešuje, in v drugem delu postopka komisija pove in da odobritev za plan
               likvidacije. To je zelo pomembno zaradi tega, ker kaj bi bilo, če bi pripravili plan
               likvidacije, ki bi trajal 30 let, ki ne bi bil nikakršen plan likvidacije, pa bi ga
               lahko tako imenovali. Kar pomeni, da si pravzaprav komisija pridrži, da na koncu
               pogleda plan likvidacije, da vidi, da je ta plan likvidacije ustrezno hiter in da
               pripelje do ustreznih rezultatov. Zaradi tega je ta postopek dvofazen in zaradi tega
               je druga faza potem vezana na plan likvidacije.</p>
               <p>Kar se tiče novih izrednih uprav v teh dveh družbah, ali so to ljudje, ki so vredni
               zaupanja. Te nove izredne uprave je postavil nadzorni svet, Banka Slovenije v
               funkciji nadzornega sveta. Oni so opravili vse postopke in sem prepričan, da so te
               postopke opravili pravilno. Ne samo, da so to ljudje, zaupanja vredni, ampak imajo
               tudi ustrezne sposobnosti in znanje, da lahko to zadevo na tak način opravijo.</p>
            </sp>
            <sp xml:id="SDZ6-Izredna-43-2013-09-20.sp169">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo ima gospod Jože Tanko.</p>
            </sp>
            <sp xml:id="SDZ6-Izredna-43-2013-09-20.sp170">

               <speaker>JOŽE TANKO (PS SDS):</speaker>

               <p>Hvala lepa za besedo. Spoštovani kolegi!</p>
               <p>Pred nami je razprava o najpomembnejšem, največjem problemu Republike Slovenije ta
               trenutek. Žal moramo ugotoviti, da na tej seji ni predsednice Vlade, čeprav smo v
               svoji zahtevi posebej napisali, da se jo povabi na sejo Državnega zbora. Tudi ko smo
               opozorili, da bi bilo dobro, da bi bila tukaj, se je ni poiskalo, ni našlo. Gospod
               minister pa je v 7, 8 urah skupaj s svojim državnim sekretarjem porabil 10 ali 13
               minut za razpravo o vseh številnih vprašanjih, ki so bila naslovljena na gospoda
               guvernerja in Vlado Republike Slovenije. Mislim, da je guverner svoj del naloge, ki
               smo jo pričakovali, opravil korektno, solidno, je predstavil argumente. Vlada je pa
               izgubljena, ni predsednice Vlade, ni ministra, ni nikogar, ki bi kakorkoli odgovarjal
               na te stvari. Ne vem sicer, zakaj se je to zgodilo, ampak glede na to, da danes
               potekajo preiskave nekaterih oseb s strani NPU in so bila nekatera pridržanja, je
               morda pridržana tudi predsednica Vlade, če slučajno preiskujejo vlogo nadzornikov
               Nove Kreditne banke v vseh teh obtožnih predlogih, ki jih je novi direktor NKBM
               vložil. Najbrž zna biti tudi tukaj problem.</p>
               <p>Rad bi vas opozoril, da smo lani meseca julija imeli v Državnemu zboru izredno sejo
               Državnega zbora na zahtevo bivšega guvernerja, da smo obravnavali takrat stanje v
               slovenskem bančnem sistemu in kljub temu, da je tedanji guverner iniciral to
               razpravo, pravzaprav ni dal nobenih podatkov o stanju bremen v slovenskem bančnem
               sistemu. Bile so številke od dve milijardi do štiri in pol, odvisno od metodologije,
               zornega kota in tako naprej. Danes govorimo o številki sedem in pol milijard. Leto
               dni je minilo zadeva se je dvignila, povečala za 100 %. In tukaj vidim en del tega
               problema. Drugi del tega problema je tudi to, da se je v preiskavo bančnega sistema
               vtaknila Komisija za preprečevanje korupcije. Meseca marca je objavila bombastično
               poročilo o ugotovitvah v bančnem sistemu, ampak samo najavila, da so veliki problemi.
               Ni prišla ven z eno številko in z enim imenom. Tudi institucija, ki se je spotaknila
               v vse te malverzacije v bančnem sistemu, ni bila sposobna identificirati problema s
               številko, niti z imeni in priimki, ker ocenjujem, da je to izreden problem.</p>
               <p>Sicer smo v svojem sklepu za sejo odbora predlagali, da se razkrijejo tudi imena in
               bremena, tako kot je v skladu z Zakonom o bančništvu predvideno za te izredne
               primere, stečaje ali likvidacije. Žal je bila tudi koalicija tista, ki je ta naš
               predlog sklepa povozila in storila vse, da do teh razkritij v skladu z Zakonom o
               bančništvom ne pride. Tukaj v bistvu ne morem razmišljati drugače, kot da je ta naš
               bančni sistem nek strogo zaprt ekosistem, v katerega ne sme nihče niti pokukati, kaj
               šele, da bi kakorkoli kakšen list papirja v tem ekosistemu obrnil. To je Natura 2000
               v bančništvu ali pa nek sistem, ki smo ga poznali iz časa bivše Jugoslavije, ki se mu
               je reklo Gotenica. Kdo je vstopil v sistem, ni prišel več ven. In pravzaprav ta
               sistem v bančništvu deluje na podoben način.</p>
               <p>Kolega Veber je nedavno nekaj mesecev nazaj govoril o kraji stoletja in o veleizdaji.
               Smo pred konkretnimi številkami, pred konkretnimi ugotovitvami. Pričakoval sem, da bo
               gospod Veber na to temo odprl in razvil kakšno razpravo v Državnemu zboru, ampak ni
               bilo razprave in ni bilo niti soglasja koalicije zato, da bi prišlo do razkritij, kdo
               so osebe, ki so s svojim delovanjem povzročile luknjo v bančnemu sistemu. Žal tudi od
               predlagateljev tega ukrepa nismo dobili niti približno nobene SWOT analize, kaj je
               primernejši ukrep. Moramo se zadovoljiti z ustnimi interpretacijami, kaj bi se
               zgodilo, če bi se zgodilo in če bi izvedli nek ukrep. Mislim, da bi morala za resen
               problem, ki ga imamo v državi, tako Banka Slovenije kot Vlada Republike Slovenije
               pripraviti neko SWOT analizo, če je treba zapreti sejo, da o tem tudi Državni zbor
               lahko opravi razpravo in ve, da je to tako in da je to edini ukrep. Od nas v bistvu
               zahtevate, da gremo na zaupanje, ampak zaupanje je povzročilo to stanje, ki ga imamo
               sedaj, je povzročilo enormno bančno luknjo, enormni problem v državi. Glede na to, da
               je bilo delovanje obeh teh malih bank tipično za neko piramidalno shemo, ni bilo
               javnosti predstavljenega nobenega ukrepa proti odgovornim. Tipično za piramidalno
               shemo je, da so izjemno visoke obresti na depozite, na vloge in da se prijateljsko
               razporejajo krediti z nizkimi obrestnimi merami. To je tipično za piramidalno shemo.
               Upam, da je gospod Kranjec to ugotovil. Takrat, ko je predstavljal težave slovenskega
               bančnega sistema, ti dve bančici ni omenil z eno besedo. Sedaj sta glavni slovenski
               problem. Ko sem prej govoril o dediščini – tisti, ki prevzame funkcijo za svojim
               naslednikom, prevzame tudi dediščino. Zanima me v tem konkretnem primeru, kakšni bodo
               ukrepi, kakšne bodo sankcije proti tistim, ki so v Državni zbor prišli in niso
               iskreno povedali, za kakšne probleme gre v bančnem sistemu.</p>
               <p>Govorili ste o tem, da je Banka Slovenije sprejela 62 ukrepov proti tema dvema
               bankama v zadnjih dveh, treh letih. Če so bili ukrepi izpeljani v skladu z navodili
               Banke Slovenije, potem gre za problem Banke Slovenije. Če banki nista izvajali
               ukrepov Banke Slovenije, bi morale slediti sankcije, tudi odvzemi licenc. Zanima me,
               kdo iz teh bank kot nadzornik ali kot član uprave je izgubil licenco, če slučajno ni
               izvajal ukrepov, ki jih je predpisala Banka Slovenije. Ti podatki morajo
               obstajati.</p>
               <p>Gospod Čehovin je v svojem uvodu povedal, da če bomo kaj komplicirali, da bo imela
               težave Smučarska zveza Slovenije. On ve, kdo je komitent ene izmed teh bank. Zakaj ne
               razkrijemo še ostale komitente, da tudi mi to vidimo. To je predlagamo tudi v svojih
               sklepih. Moram reči, da je to pravzaprav po mojem mnenju velik problem. Nekdo nekaj
               ve, celo drži najbrž tole, kar je povedal, vse ostalo je pa skrito. Vlada Republike
               Slovenije, predsednica Vlade, gospod minister, Banka Slovenije ne dajo podatkov na
               mizo. Mislim, da je pošteno, če bo vsak od nas dal 200 evrov za sanacijo bančnega
               sistema, da vemo, za koga gre, za katerega reveža z jahto, vilo v tujini, na Cipru,
               gre teh 200 evrov, ki jih bomo darovali. To je ofer, po domače povedano.</p>
               <p>Glede zakonov, zakoni so dobri, samo izvajajo se ne. Za izvajanje Zakona o
               bančništvu, nadzornik je Banka Slovenije – bankirji so osebe, ki se jih ni dotaknilo
               čisto nič. Niti eden v bančnem sistemu, ne v teh malih bankah ne v velikih, ni
               izgubil licence. Tu je odgovornost regulatorja izjemno velika. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp171">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Guverner dr. Jazbec, izvolite.</p>
            </sp>
            <sp xml:id="SDZ6-Izredna-43-2013-09-20.sp172">

               <speaker>DR. BOŠTJAN JAZBEC:</speaker>

               <p>V bistvu so posledice ukrepov, ki so bili izdani proti obema bankama, pripeljale do
               tega, da sta tako predsednica kot članica uprave Probanke izgubili licenco. Lastniki
               Probanke pa so izgubili glasovalne pravice. Hkrati pa so bili vsi ukrepi izvajani,
               razen ukrepov dokapitalizacije, ki pa so na koncu pripeljali do tega, kar smo izvedli
               6. septembra, začetek postopka kontroliranega prenehanja delovanja Probanke.</p>
            </sp>
            <sp xml:id="SDZ6-Izredna-43-2013-09-20.sp173">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo gospod Jani Möderndorfer.</p>
            </sp>
            <sp xml:id="SDZ6-Izredna-43-2013-09-20.sp174">

               <speaker>JANI MÖDERNDORFER (PS PS):</speaker>

               <p>Dober dan. Spoštovani vsi!</p>
               <p>Glede na to, da smo že kar nekaj časa v tej dvorani in vsi v resnici ugotavljamo, da
               je že čas, da gremo počasi proti koncu, lahko z veseljem ugotovim naslednje;
               prepričan sem, da sta tako guverner kot minister na današnji seji odgovorila na
               večino vprašanj, zagotovo pa bosta v prihodnosti imela še možnost odgovarjati, kajti
               sam postopek nadzorovane likvidacije v resnici ni še končan. In zagotovo bo slej ko
               prej prišlo tudi vprašanje, kako in kaj se je pravzaprav zgodilo takrat, ko bo ta
               postopek zaključen. Zato sem prepričan, da je opozicija, ki ima vso pravico in
               nalogo, da opravlja svoje delo v Državnem zboru, sklicala izredno sejo v prvi vrsti
               prezgodaj, v drugi vrsti pa jo je predvsem sklicala izključno in samo z enim samim
               namenom, zlorabiti čas in še kar naprej uporabljati metodo, ki jo ima, strašiti in
               nagovarjati tiste, ki bi radi slišali, da je v tej državi res čisto vse, ampak res
               čisto vse narobe.</p>
               <p>Sem pa prepričan, ker sem se med današnjo razpravo v bistvu ukvarjal z enim samim
               vprašanjem, to pa je, kako bi izgledalo danes, če bi imeli istega guvernerja in
               prejšnjo vlado in bi se zgodil popolnoma enak postopek. Seveda izredne seje opozicija
               na tej strani ne bi sklicala. Zagotovo ne, ker nismo imeli nikoli nobenih resnih
               potreb po tem, je pa res, da bi prihajala drugačna sporočila z istim postopkom na
               drugačen način. Izgledalo bi približno takole: danes smo likvidirali dve tajkunski
               banki, razlastili tajkunske lastnike delnic in lastnike špekulativnih obveznic ter
               rešili mala in srednja podjetja in navadne vlagatelje ter nekatere občine. Izrednim
               upravam pa smo tudi naložili, da vsak najmanjši sum kaznivega dejanja le-tega
               naznani. Policija pa, kot že veste, danes tudi dela in je že na delu. Takšen proglas
               bi se lahko zgodil samo pri prejšnji vladi, ampak žalostno pri celi zgodbi je, da bi
               uporabljali popolnoma enak postopek. Tega, na katerega se danes obešate in pravite,
               da je vprašljiv, da je dvomljiv, da je preveč odprtih vprašanj. Daleč od tega. Z vami
               se popolnoma strinjam, vsako vprašanje je koristno, če le dobi svoj odgovor. Nekateri
               odgovori so danes prišli, za nekatere odgovore pa bo treba počakati. Kajti za to, kar
               si želi gospod Tanko, da bi imeli že danes nekatere na vislicah in jih dobesedno
               označili in peljali kot na neki kazenski poti in jih izobešali v prid nekim njihovim
               namenom za predvolilne boje, je jasno, da v tej državi tako ne gre. V tej državi smo
               se z ustavo in zakoni odločili, kdo in kdaj ima kakšno nalogo.</p>
               <p>Seveda smo v tej razpravi danes slišali tudi druge teme in moram reči, da sem bil na
               koncu presenečen nad gospodom Tankom, ki na eni strani pravi, da dajmo odpreti vsa
               imena in povedati, kdo je kdo, na drugi strani pa predlaga guvernerju in tistim, ki
               so za to pooblaščeni, da naj, če je potrebno, zapremo sejo. To dvoje ne gre skupaj.
               To dvoje preprosto ne gre skupaj iz enega razloga, če ste že zahtevali izredno sejo,
               je prav, da je odprta, zato da bodo Slovenci in Slovenke slišali tiste odgovore, ki
               so potrebni. Ne na način, kot se ga poslužuje SDS na Twitterju in potem ponovi že po
               vnaprej znanem scenariju še gospod Tanko v svoji razpravi, ampak predvsem tisto, kar
               je treba, da bančni sistem ni v najboljši kondiciji in, kar je najbolj pomembno, da
               se je sanacija bank s tem korakom tudi začela.</p>
               <p>Koliko bomo plačali in kaj vse bo, sem prepričan, da lahko danes samo ocenjujemo, ne
               moremo pa dati točnih številk, ker bo to s samim postopkom ugotovljeno šele na koncu
               in tudi razloženo. Zraven naj povem naslednje. Gospod Tanko, predsednico Vlade kar
               naprej vabite sem – moram reči, da danes v tej dvorani sedijo vsi, ki so potrebni, da
               legitimno dajejo odgovore na vaša vprašanja. Nihče drug ta trenutek ni dolžan še
               dodatno razlagati, lahko pa po institutu, ki ga kot opozicija in poslanec imate,
               postavite poslansko vprašanje predsednici Vlade in boste dobili odgovor. Tisto, kar
               je zame pomembno in za nas v naši poslanski skupini, je predvsem to, da se je
               postopek začel. Zraven tega pa, da bomo imeli več kot jasne rezultate in tudi
               poročilo. Osebno me predvsem zanima, kaj bo naprej. Kako bo izgledala sanacija
               bančnega sistema, kajti mislim, da, in to je tudi vaša pravilna ugotovitev, gospod
               Tanko, da je to najpomembnejše vprašanje v državi.</p>
               <p>Danes smo, upam, pomirili slovensko javnost, da stvari tečejo v pravi smeri, in to je
               zame edini pravi odgovor. Upam, da bomo danes čim prej zaključili sejo in si
               prišparali nekaj več energije še za ostale stvari, predvsem pa razbremenili tiste, ki
               delajo na tem postopku. Današnja razprava je – moram reči na koncu – zame žalostna
               predvsem zaradi tega, ker sem mislil, da boste po izkušnjah, ki jih imate, kaj
               drugačni. Vidim, da živite v istih vzorcih, pomembne so vam samo točke in kazanje na
               kamerah, zato sem v resnici žalosten. Obema, ministru in guvernerju, pa hvala lepa za
               dober postopek in za pravilno pot, predvsem pa za zelo jasne in suverene odgovore.
               Hvala lepa.</p>
            </sp>
            <sp xml:id="SDZ6-Izredna-43-2013-09-20.sp175">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Obveščam vas, da smo v okviru splošne razprave omogočili besedo vsem tistim, ki ste
               se prijavili k razpravi. Sprašujem pa, če želi še v okviru splošne razprave besedo
               Vlada? Ne želite. Mogoče guverner Banke Slovenije? <stage>(Ne.)</stage> Mogoče še predlagatelji?</p>
               <p>Mag. Andrej Šircelj.</p>
            </sp>
            <sp xml:id="SDZ6-Izredna-43-2013-09-20.sp176">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo. Spoštovani predsednik, kolegi in kolegice!</p>
               <p>Ne morem se strinjati s tem, da je bila ta razprava nepotrebna ali da se je zgodila
               prezgodaj in tudi ne s tem, da je v tej državi čisto vse narobe in da pač to mi
               govorimo, daleč od tega. Mislim, da je bila razprava zelo konkretna, dobili smo nekaj
               odgovorov, nekaj jih nismo dobili. Verjetno jih bomo dobili v prihodnje. Dobili smo
               nekaj podatkov, nekaj jih bomo verjetno še dobili. Tistega, kar smo dejansko
               zahtevali v naših zahtevah, nismo dobili. Mislim pa, glede na to, da je bila z vseh
               strani poudarjena odgovornost in poudarjeno predvsem to, da moramo odgovorno ravnati
               in da je treba v bančnem sistemu zahtevati tudi odgovornost drugih, da primerno
               ravnajo – predvsem uprave, nadzorni sveti, nadzorni organ Banka Slovenije in tako
               naprej –, da bodo seveda nekateri naši predlogi, ko bomo glasovali, sprejeti in ne
               zavrnjeni, tako kot so bili na Odboru za finance in monetarno politiko. Navsezadnje
               bi s tem vsi razpravljavci dokazali, da tisto, kar govorijo, dejansko tudi mislijo in
               potem naredijo. Kajti, nekaj je govoriti o odgovornosti v bančnem in finančnem
               sistemu, drugo pa je, da se to udejanji s tem, da določene ukrepe tudi sprejmeš.</p>
               <p>Težko je odgovarjati na hipotetična vprašanja; kaj bi bilo, če bi bilo, kaj bi bilo,
               če bi bila tukaj neka druga vlada, če bi bil nek drug guverner, kaj bi se zgodilo z
               bančnim sistemom in kako bi takrat dejansko reagirali. Mislim, da so to pač
               hipotetična vprašanja, ki želijo verjetno poslušalce ali gledalce odmakniti od
               dejanskih težav, ki jih imamo, odmakniti od tega, da bi lahko bilo še slabše ali da
               še ni dovolj slabo, mislim pa, da bi lahko bilo tudi veliko bolje, še posebej, če bi
               neka druga vlada naredila pred tem že marsikaj, kar tukaj ni bilo storjenega. Dvomim,
               da so Slovenci in Slovenke dobili odgovore, za katere določamo mi tukaj, da jih
               morajo dobiti oziroma da je potrebno, da jih dobijo. Spoštujem Slovence in Slovenke
               in mislim, da jim ne moremo povedati, kateri odgovori so tisti, ki pa so za njih
               pravilni in česa ne smejo pri tem izvedeti. Mislim tudi, da so dovolj pronicljivi in
               da lahko odgovore razberejo s samih razprav. Daleč od tega, da bi jim jaz določal,
               kaj smejo in kaj ne smejo izvedeti. Tisto, kar lahko rečem, je, da morajo izvedeti
               resnico in mi jim moramo povedati resnico. Upam tudi, da se slovenska javnost ni
               danes preveč pomirila, zato ker mislim, da tudi ni bila preveč razburjena. Kakorkoli
               že, ti postopki potekajo, kakor potekajo, in če ni razloga za pomiritev, potem
               mislim, da tudi ni treba, da o tem govorimo.</p>
               <p>Glede na to, da smo dobili nekatere odgovore, nekatere bomo verjetno še kasneje,
               verjetno bodo kakšni odgovori natančnejši, predvsem s strani vlade glede tega, kako
               se sredstva državnega proračuna dajejo v določene banke in kakšna je ta vloga.
               Verjetno bomo o tem razpravljali še ob kakšni razpravi o proračunu ali pa ob kakšnih
               drugih javnih razpravah, zato da tukaj niti ne bi vztrajal, ampak je še veliko
               odprtih vprašanj.</p>
               <p>¸ Bi pa, glede na to, da se vsi danes, vsaj tako sem razumel ali pa vsaj večina nas,
               zavzemamo za odgovornost in transparentnost postopkov, tudi glede tega mislim, da se
               strinjamo, predlagal, da ta spoštovani zbor, kolege in kolegice, enostavno zaveže
               Vlado in Banko Slovenije s tem, da v roku osmih dni podata pisno podrobno poročilo o
               razlogih, ki so vodili do odločitve za nadzorovano likvidacijo Probanke in Factor
               banke, ter zakaj se je ravno v tem času to sprejemalo. Mislim, da bo lahko.
               Navsezadnje so to že povedali in slišali smo, da je bila likvidnost izredno
               problematična. Mislim, da je to dobro tudi zaradi tega, da dejansko dokumentiramo te
               razloge, in da se bodo tudi kasneje, ko bodo zanamci ali kdorkoli že razpravljali o
               tem, imeli obrniti na to pisno podrobno poročilo. Poleg tega predlagamo, da se
               posreduje poimenski seznam oseb z depoziti nad 100 tisoč evrov, ki so jih imeli
               vlagatelji v Probanki in Factor banki. Tukaj se gre za poroštvo Vlade oziroma
               davkoplačevalcev, gre za to, da so ti depoziti nad 100 tisoč evrov izven jamstvene
               sheme, to je nekaj ekstra glede na zakonodajo. Razumem dejansko stanje, razumem
               težave bančnega sistema, da lahko nastanejo težave, če tudi ostale banke jamčijo s
               svojim denarjem oziroma s svojim denarjem poplačajo te depozite izven 100 tisoč
               evrov, ampak mislim, da bi bilo korektno, da to dobimo. Poleg tega predlagamo Vladi v
               sodelovanju z Banko Slovenije – Vlada je predlagatelj –, da takoj izvede ustrezne
               ukrepe oziroma predlaga ustrezno zakonodajo glede zamrznitve vseh vlog, ki jih imajo
               pri Probanki in Factor banki lastniki obeh bank, bivši člani uprave nadzornih svetov
               ter povezane osebe. Mislim, in to je bilo rečeno z več strani, da je treba te vloge,
               če pride do kakršnihkoli ugotovljenih kazenskih dejanj, ki jih bo ugotovilo sodišče,
               nameniti za sanacijo obeh bank oziroma proračunu Republike Slovenije. Poleg tega bi
               želeli dobiti tudi seznam oseb, ki so od leta 2000 naprej dobile izplačanih 100 tisoč
               evrov in, da Državnemu zboru Banka Slovenije predloži oziroma posreduje preglede,
               nadzore in sklepe, o katerih je govoril že guverner. Mislim, da je govoril o 62
               sklepih. Ne vem, ali je šlo za eno ali za dve banke, kakorkoli že – za obe banki 62
               sklepov. Razumem, da jih je težko vse povedati. Gre za precej zahtevno materijo in
               mislim, da bi to lahko dobili, kot razumem guvernerja, ni nobenih težav, da bi nam to
               posredoval. Poleg tega predlagam, da Državni zbor sprejme odločitev, da se od Vlade
               zahteva, da mu v roku osmih dni poda poročilo, ali je Republika Slovenija zmožna v
               skladu s 14. členom Ustave izvesti poplačilo depozitov vseh državljank in
               državljanov. O tem smo že nekaj slišali, lahko pa dobimo od Vlade ali od Banke
               Slovenije to tudi pisno. Slišali smo številke, kaj to pomeni za depozite do 100 tisoč
               evrov – da je to 14, 15 milijard. Mislim, da je to popolnoma razumljiv predlog. In še
               tisto, kar sem prej povedal, da bi želel dobiti od Vlade oziroma predlagam, da
               Državni zbor sprejme takšne sklepe, da se dobi poročilo o tem, zakaj je tako visok
               delež državnih depozitov naložen v Probanki oziroma Factor banki. Korektno poročilo
               bi bilo, da bi se takšno poročilo nanašalo na vse banke, govorimo o 3,2 ali 3,4, 3,6
               milijardah – različno, skratka več kot tri milijarde. In kakšno politiko vodi Vlada
               Republike Slovenije do teh bank – ali je to predvsem zato, da se pomaga pri
               likvidnosti – ter tudi po kakšnih pogojih je to dogovorjeno oziroma kakšne obresti
               dobi slovenski proračun za ta denar.</p>
               <p>Gospe in gospodje, to so predlogi, o katerih smo tudi danes posredno veliko govorili
               in če želimo preiti od besed k dejanjem, potem predlagam koaliciji, da te predloge
               podpre. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp177">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem smo opravili splošno razpravo in jo zaključujem. Prehajamo pa na razpravo o
               točkah dopolnjenega predloga sklepa in o vloženih amandmajih. Najprej dajem v
               razpravo amandma k prvi točki dopolnjenega predloga sklepa. Sprašujem, če želi kdo
               razpravljati o amandmaju k prvi točki? Ugotavljam, da ni prijavljenih k razpravi za
               obrazložitev prve točke.</p>
               <p>Gospod Šircelj, amandma k prvi točki.</p>
            </sp>
            <sp xml:id="SDZ6-Izredna-43-2013-09-20.sp178">

               <speaker>MAG. ANDREJ ŠIRCELJ (PS SDS):</speaker>

               <p>Še enkrat, amandma k prvi točki govori o tem, da Državni zbor zahteva od Vlade in
               Banke Slovenije podrobno poročilo o razlogih, ki so vodili do odločitve za
               nadzorovano likvidacijo Probanke in Factor banke. O tem smo danes že govorili,
               dopolnim lahko samo to, da je treba nadzorovano likvidacijo gledati tudi z zornega
               kota primera, če bi takšen sistem veljal tudi za druge banke in kaj to dejansko
               pomeni. Iz razprave sem razbral, da ni težav, da bi se amandma k prvi točki sprejel
               in zato pričakujem, da bo ta amandma Slovenske demokratske stranke sprejet.
               Hvala.</p>
            </sp>
            <sp xml:id="SDZ6-Izredna-43-2013-09-20.sp179">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati o amandmaju k prvi točki? Ugotavljam da ne in zaključujem
               razpravo o prvi točki. Odpiram razpravo o amandmaju k dopolnjenemu predlogu sklepa,
               in sicer k drugi točki. Želi kdo razpravljati o tem amandmaju?</p>
               <p>Predlagatelj Slovenska demokratska stranka, gospod Šircelj.</p>
            </sp>
            <sp xml:id="SDZ6-Izredna-43-2013-09-20.sp180">

               <speaker>MAG. ANDREJ ŠIRCELJ (PS SDS):</speaker>

               <p>Tudi k drugi točki je amandma, in sicer da se posreduje poimenski seznam vseh oseb z
               depoziti v višini nad 100 tisoč evrov. Ti depoziti bodo zavarovani s strani države,
               ti depoziti ne gredo v jamstveno shemo in je to neka ekstra storitev države do
               lastnikov teh depozitov. Ekstra, zakaj? Zato, ker niso v jamstveni shemi. Mislim, da
               bi bilo potrebno, da tiste osebe, pravne ali fizične, ki imajo depozite nad 100 tisoč
               evrov, Banka Slovenije posreduje, da bomo vedeli, koliko jih je in kateri so ter ali
               obstajajo pri teh depozitih kakršnekoli povezave z lastništvom, povezave z nadzornimi
               sveti, povezave z upravami in tako naprej. Navsezadnje Banka Slovenije dobiva od
               posameznih bank podatke o tem, koliko delnic in ostalih ugodnosti imajo člani uprav
               in člani nadzornih svetov. Ti podatki obstajajo in že po Zakonu o bančništvu jih
               Banka Slovenije ima. To bi tudi pomenilo, da bi lažje preprečili, kot sem že omenil,
               tako imenovana incestna razmerja, ko je največji depozitar lahko tudi glavni lastnik,
               glavni nadzornik in zraven vpliva še na upravo. Skratka, ta razmerja je morda
               zaslediti tudi v teh dveh bankah, zato mislim, da je to potrebno. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp181">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi še kdo razpravljati o 2. točki oziroma o amandmaju k tej točki? Ugotavljam, da
               ne. Zaključujem razpravo k 2. točki. Prehajamo na obravnavo amandmaja k 3. točki
               dopolnjenega predloga sklepa, predlagatelj Slovenska demokratska stranka. Želi kdo
               besedo?</p>
               <p>Mag. Šircelj.</p>
            </sp>
            <sp xml:id="SDZ6-Izredna-43-2013-09-20.sp182">

               <speaker>MAG. ANDREJ ŠIRCELJ (PS SDS):</speaker>

               <p>Amandma k 3. točki glasi, da Državni zbor predlaga Vladi in Banki Slovenije, da
               predlagata ustrezno zakonodajo z namenom zamrznitve vseh vlog, ki jih imajo pri
               Probanki in Factor banki lastniki obeh bank, bivši člani uprave, nadzornih svetov ter
               povezane osebe. Mislim, da je bilo danes o tem veliko razprave. Mislim, da je tudi
               veliko razpravljavcev reklo, da morajo lastniki odgovarjati s celotnim premoženjem.
               Ne bom še enkrat ponavljal vseh razprav o tem, kje je sedaj to premoženje. Ne bom
               komentiral člankov iz različnih revij, ki slikajo jahte, vile in tako naprej. Bi pa
               apeliral na vse vas, da podprete ta amandma zaradi tega, ker je to dobro za slovenski
               bančni sistem, slovenske državljane in državljanke ter za to, da bodo vsi postopki
               potekali transparentno. Hvala.</p>
            </sp>
            <sp xml:id="SDZ6-Izredna-43-2013-09-20.sp183">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi še kdo razpravljati o 3. točki? Ugotavljam, da ne. Zaključujem razpravo k 3.
               točki. Odpiram razpravo o amandmaju k 4. točki, predlagatelj Slovenska demokratska
               stranka. Želi kdo besedo? Mag. Šircelj.</p>
            </sp>
            <sp xml:id="SDZ6-Izredna-43-2013-09-20.sp184">

               <speaker>MAG. ANDREJ ŠIRCELJ (PS SDS):</speaker>

               <p>Hvala, gospod predsednik. Še enkrat na kratko.</p>
               <p>Predlagamo poimenski seznam oseb, ki so iz naslova depozitov dobile izplačanih več
               kot 100 tisoč evrov ter v povezavi s tem, ali gre za upravo, nadzorni svet, lastnike,
               povezane osebe. Mislim, da bi bilo prav, da se ugotovi, kako je uprava poslovala v
               zadnjem obdobju, kako je nadzorni svet nadzoroval ta izplačila in komu so bila
               posredovana, še posebej zaradi tega, ker je javno znano, da so bile izplačane
               določene dividende lastnikom. Skratka, najprej dividenda, potem pa tako imenovana
               nadzorovana likvidacija, s katero se prenese breme na davkoplačevalce.</p>
            </sp>
            <sp xml:id="SDZ6-Izredna-43-2013-09-20.sp185">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati k 4. točki?</p>
               <p>Gospa Maša Kociper.</p>
            </sp>
            <sp xml:id="SDZ6-Izredna-43-2013-09-20.sp186">

               <speaker>MAŠA KOCIPER (PS PS):</speaker>

               <p>Hvala lepa.</p>
               <p>Glede na ta izvajanja bi vendarle opozorila na mnenje Zakonodajno-pravne službe, ki
               je v svojem mnenju v zvezi s priporočili izpostavila institucionalno neodvisnost
               Banke Slovenije v skladu s katero, to je po 152. členu Ustave, je Banka Slovenija kot
               institucija samostojna in ni dolžna upoštevati navodil Vlade, parlamenta ali drugih
               organov in tudi drugi organi v skladu s tem načelom ne smejo spreminjati ukrepov
               Banke Slovenije. Zato so ta priporočila povsem v nasprotju s temi načeli in posegajo
               tudi v obveznosti Banke Slovenije, da varuje podatke, da varuje zaupnost vlog – o tem
               je bilo danes veliko povedanega. Banka Slovenije je k tej zaupnosti zavezana po
               zakonu. Ta zakon lahko poslanci, če se vas bo dovolj nabralo, seveda spremenite. Bomo
               pa pač, kot je povedal guverner, edina država na svetu, ki bo imela takšno
               zakonodajo.</p>
               <p>V delu, v katerem predlagatelji predlagajo izvedbo nekaterih ukrepov, pa je
               Zakonodajno-pravna služba poudarila, da gre ponovno za poseg v izključno pristojnost
               Banke Slovenije kot samostojnega in neodvisnega regulatorja, tako da bi bila lahko
               celotna priporočila morda v kakšnem drugem primeru spoznana kot neustrezna za sejo
               zbora.</p>
            </sp>
            <sp xml:id="SDZ6-Izredna-43-2013-09-20.sp187">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Mag. Šircelj.</p>
            </sp>
            <sp xml:id="SDZ6-Izredna-43-2013-09-20.sp188">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Spoštujem neodvisnost Banke Slovenije. Vem, da je Banka Slovenije neodvisna in ne
               vidim nobenega problema. Danes govorimo o likvidacijskih in stečajnih postopkih. V
               stečajnih in likvidacijskih postopkih se bančna tajnost obravnava nekoliko drugače.
               To je prvič.</p>
               <p>Drugič. Glede na to, kar je povedal guverner Banke Slovenije, glede na načela
               transparentnosti, glede na načela pravičnosti, ker bodo vsi davkoplačevalci plačevali
               izgube sanacije teh bank in imajo pravico vedeti, prosimo Banko Slovenije, da
               Državnemu zboru posreduje te podatke, o katerih sem govoril – z vso neodvisnostjo.
               Vendar bančna tajnost pada, ko se začnejo stečaji in likvidacije. Tako ali drugače.
               Postavljajo se moralna in etična vprašanja – kako so poslovale banke, komu so dajale
               kredite, kdo se je okoristil in če se je, kdo. Lahko se ni nihče. Dokler sodišče tega
               ne dokaže, so vsi nedolžni. Vendar glede na toliko razprave, glede na vsebino
               razprave, mislim, da je primerno, da Državni zbor pridobi te podatke. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp189">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati o amandmaju k 4. točki? Ne. Zaključujem razpravo o amandmaju
               k 4. točki in odpiram razpravo o amandmaju k 5. točki, predlagatelj Slovenska
               demokratska stranka. Želi kdo besedo?</p>
               <p>Mag. Šircelj.</p>
            </sp>
            <sp xml:id="SDZ6-Izredna-43-2013-09-20.sp190">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Danes je bilo omenjenih 62 ukrepov, ki jih je Banka Slovenije izvedla v teh dveh
               bankah oziroma priporočila banki, kako morajo ravnati. Teh 62 ukrepov želimo
               pridobiti v Državnem zboru. Glede na to, da jih je guverner Banke Slovenije že začel
               razlagati, glede na časovno omejenost, mislim, da ne bi smelo biti nobenih težav, da
               nam Banka Slovenije posreduje njene sklepe o teh 62 ukrepih. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp191">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem smo izčrpali razpravo o amandmajih k posameznim točkam, zato zaključujem
               razpravo. Prehajamo na odločanje o vloženih amandmajih. Odločanje bomo opravili na
               podlagi pregleda vloženih amandmajev z dne 20. 9. 2013. Pregled ste prejeli na
               e-klop. Prosim vas, da preverite delovanje glasovalnih naprav.</p>
               <p>Prehajamo na odločanje o amandmaju k 1. točki dopolnjenega predloga sklepa. Lahko
               glasujemo?</p>
               <p>Glasujemo. Navzočih je 78 poslank in poslancev, za je glasovalo 33, proti 43.</p>
               <p><stage>(Za je glasovalo 33.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 2. točki dopolnjenega predloga sklepa. Lahko
               glasujemo? Obrazložitev glasu v imenu poslanske skupine ali lastnem, gospod Tanko?
               Poslanske skupine. Izvolite.</p>
            </sp>
            <sp xml:id="SDZ6-Izredna-43-2013-09-20.sp192">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Ta amandma se nanaša na to, da se v skladu z Zakonom o Banki Slovenije – v amandmaju
               so tudi citirane določbe – na podlagi drugega in tretjega odstavka 228. člena Zakona
               o bančništvu in pete točke prvega odstavka 231. člena Zakona o bančništvu v roku 8
               dni posreduje poimenski seznam oseb z depoziti v višini nad 100 tisoč evrov in z
               njimi povezanimi osebami, ki jih imajo v Probanki in Factor banki in bodo s poroštvom
               države poplačani iz javnih sredstev. V primeru, da Državni zbor tega amandmaja ne
               izglasuje, potem glasuje tudi proti določbi 228. in 231. člena Zakona o bančništvu,
               ki to za primere stečajev ali likvidacij izrecno nalaga. In sprašujem se, čemu so
               potrebne takšne skrivnosti in koga se ščiti v primeru, da se takšen amandma na
               priporočilo ne izglasuje. Koga se ščiti? Celo če zakon določa, bo očitno koalicija
               glasovala za to, da se te osebe ne razkrije, te in z njimi povezane osebe. Vprašamo
               se lahko, ali še lahko govorimo o zaupanju v slovenskem bančnem sistemu, ali so
               izredne uprave, ki so imenovane, vredne zaupanja pri tej likvidaciji obeh bank in
               tako naprej. Skratka, očitno je, da gre za neko zgodbo, v kateri se ne želi priti na
               nek transparenten način do seznanitve s tistimi, ki imajo deleže, ki imajo vloge nad
               100 tisoč evrov in bodo poplačani z davkoplačevalskim denarjem. Teh 100 tisoč evrov
               je krepko nadpovprečna vloga v Republiki Sloveniji, plačevali bodo pa tisti z
               morebitnimi znižanimi socialnimi transferji, z morebitnimi znižanimi pokojninami, z
               morebitnimi dodatnimi obdavčitvami premoženja, zato da se bo zagotovilo tistih 160
               milijonov evrov za poplačilo vlog, ki so višje od povprečne.</p>
               <p>In mimogrede, spoštovani gospod minister, ta višina oziroma ta znesek je približno
               polovica zneska, ki ga boste iskali v proračunu s stiskanjem drugih davkoplačevalcev
               oziroma z iskanjem novih virov. Približno polovico boste podelili ljudem, ki imajo
               nadpovprečno visoke depozite. Zato predlagamo, da se te osebe razkrijejo.</p>
            </sp>
            <sp xml:id="SDZ6-Izredna-43-2013-09-20.sp193">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo obrazložiti glas?</p>
               <p>Gospod Jani Möderndorfer v imenu Poslanske skupine Pozitivne Slovenije, izvolite.</p>
            </sp>
            <sp xml:id="SDZ6-Izredna-43-2013-09-20.sp194">

               <speaker>JANI MÖDERNDORFER (PS PS):</speaker>

               <p>Saj bom zelo kratek. Danes smo sedeli tukaj osem ur in smo poslušali, zakaj to ni
               mogoče. Ne vem, zakaj se zdaj sprenevedamo in zavajamo, kako bomo razkrili nekaj
               všečnega. Verjamem, da bi rad vsak moj stric in teta z veseljem vedel, kdo ima te
               depozite nad 100 tisoč, če pa to zakonsko ni mogoče. Dajmo preprosto povedati. Ni
               problem, vložite zakon – pozval vas je guverner – in dajmo to spremeniti, ta trenutek
               je neizvedljivo. Takšnega predloga oziroma amandmaja ne bomo podprli. Hvala.</p>
            </sp>
            <sp xml:id="SDZ6-Izredna-43-2013-09-20.sp195">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še katera od poslanskih skupin obrazložiti svoj glas? Ne želi. Vidim, da je
               nekaj zainteresiranih za obrazložitev glasu.</p>
               <p>Gospod Jerovšek, izvolite.</p>
            </sp>
            <sp xml:id="SDZ6-Izredna-43-2013-09-20.sp196">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Ker gre tukaj za amandma, ki pravi, da se objavijo lastniki depozitov nad 100 tisoč
               in z njimi povezane osebe; ker gre v tem primeru v Factor banki in Probanki za ljudi
               in povezane osebe, ki so v celoti del paradržave, z največjim vplivom, ki so jo
               spravili na kolena; ker smo slišali, da je ena takšnih oseb gospa Vera Mihatovič, ki
               jo kar naprej kadrujejo; ker zadnje čase minister za finance kadruje zelo sumljive
               ljudi v razne institucije in tudi po incestnih zvezah, je izjemno pomembno, da se to
               objavi, da se ta bacil nekje ustavi, da najdemo nek antibiotik, ki bo na to
               bolezensko motnjo učinkoval. In zaradi tega se tako branite tega razkritja, tega
               komplota! Vem, da morate ščititi, da ste bili ustanovljeni zaradi tega, da to
               ščitite, ampak zaradi državljanov, ki so pred revščino na račun tega, da bomo to
               pokrivali, je pa to treba objaviti in naj bodo državljani obveščeni in osveščeni. Kdo
               jim lepo govoriči, je pomemben v družbi, v bistvu jim pa vsak dan krade iz žepa.
               Hvala.</p>
            </sp>
            <sp xml:id="SDZ6-Izredna-43-2013-09-20.sp197">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu, mag. Marko Pogačnik.</p>
            </sp>
            <sp xml:id="SDZ6-Izredna-43-2013-09-20.sp198">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo. Kolegice in kolegi!</p>
               <p>V SDS smo absolutno za to, da se spoštuje Zakon o Banki Slovenije in Zakon o
               bančništvu, predvsem pri delujočih bankah, tu se moramo pa zavedati, da gre za dve
               nedelujoči banki, ki sta šli v likvidacijo. Ti dve banki se bosta sanirali na račun
               davkoplačevalcev. Rešuje se tiste, ki imajo depozite nad 100 tisoč evrov, na račun
               davkoplačevalcev. Gre za nedelujoči banki, likvidacijski postopek in druge stvari. In
               mislim, da bi bilo pošteno do vseh davkoplačevalcev, gre za priporočilo, da se
               pridobi seznam, ki ga Banka Slovenije posreduje Državnemu zboru. Pri spremembi
               določenih delov Zakona o bančništvu pa mislim, da bo ta zakon potreben spremembe
               predvsem pri tem, kdo je lahko nadzornik, kdaj se nadzorniku izteče mandat in
               predvsem, kdo je lahko član uprave in kdaj se kakšno upravo odpokliče. Če bi to zakon
               vseboval, verjamem, da ne bi govorili o 80-milijardnih luknjah, ampak bi bila zadeva
               drugače sanirana. Osebno bom ta predlog podprl. Še enkrat, pošteno se mi zdi do vseh
               davkoplačevalcev. Gre za dve nedelujoči banki, ki sta šli v likvidacijo in kjer se
               bodo depoziti nad 100 tisoč evrov reševali na račun davkoplačevalcev. Hvala.</p>
            </sp>
            <sp xml:id="SDZ6-Izredna-43-2013-09-20.sp199">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Lahko preidemo na glasovanje?</p>
               <p>Obrazložitev glasu še gospod Tanko.</p>
            </sp>
            <sp xml:id="SDZ6-Izredna-43-2013-09-20.sp200">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>V obrazložitvi tega člena oziroma tega priporočila smo zapisali tudi določbo člena –
               upam, da je gospod Möderndorfer to prebral. Glede prepovedi ali dovolitve razkritja.
               Razkritje teh zaupnih informacij je dopuščeno v primeru kazenskega postopka in v
               primeru stečaja ali prisilne likvidacije banke, to je določba zakona, tretji odstavek
               228. člena. Ne potrebujemo popolnoma nobene spremembe zakona. Tu samo naložimo Banki
               Slovenije, da to izvede, ko pravite, da imamo ne vem kakšne zakone, neučinkovite in
               ne vem kakšne. Imamo zakonsko rešitev. Koalicija z nepodporo temu amandmaju pa se
               zavestno izogiba in blokira objavo oseb, ki so udeležene v postopku stečaja oziroma
               prisilne likvidacije banke. Torej, kaj se gremo? Zakaj se sprenevedate? Koga se
               ščiti? Katera imena so tista, ki ne smejo priti na dan v tem poračunu? Navsezadnje
               bomo vsi pri poskusih finančne sanacije udeleženi, ker bomo plačali preko novih
               davkov, preko proračuna, za pokritje teh stvari. In navsezadnje je poroštvo Republike
               Slovenije naše. Žal mi je, da je koalicija tako trda pri teh zadevah, da zavestno
               blokira sprejetje priporočila, ki je skladno z določbo Zakona o bančništvu. Gospod
               minister najbrž to ve, zato se je verjetno tudi izognil razpravi, ki smo jo imeli
               prej, ampak tako je to pri nas urejeno. Mislim, da je minimalni standard, da se to
               spoštuje.</p>
            </sp>
            <sp xml:id="SDZ6-Izredna-43-2013-09-20.sp201">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu, gospod Jani Möderndorfer.</p>
            </sp>
            <sp xml:id="SDZ6-Izredna-43-2013-09-20.sp202">

               <speaker>JANI MÖDERNDORFER (PS PS):</speaker>

               <p>Seveda sem proti tudi sam osebno. Ampak to, kar je rekel gospod Tanko, je nekaj
               nezaslišanega – v hramu demokracije pozivamo na nezakonitost. Še enkrat, preprosto to
               tako ne gre. Imate preiskovalno komisijo o bankah, dajte tam pogledat vse, kar lahko,
               seveda bo zaprta seja, pa nihče ne bo vedel, razen vi, in dajte tam to vse pogledat.
               Istočasno, po uradni dolžnosti vsi, ki so naredili karkoli nezakonitega, morajo to
               ustreznim organom prijaviti. Tako da tu ne gre za nobeno trdost koalicije, ampak gre
               samo za tisto, kar bi moralo biti v parlamentu dejansko vsem primarno, to pa je
               zakonitost, gospod Tanko, nič drugega.</p>
            </sp>
            <sp xml:id="SDZ6-Izredna-43-2013-09-20.sp203">

               <speaker>PREDSEDNIK JANKO VEBER:</speaker>

               <p>Preden dam naprej besedo za obrazložitev glasu, seveda so ta opozorila iz klopi
               umestna, polemiziranje ni dovoljeno. Vendar če se ga že v prejšnji fazi poslužujejo
               govorniki, ki so obrazložili glas, potem je za pričakovati, da bo nekdo poskušal
               odreagirati. Lepo vas prosim, dajmo se zavedati, da smo v fazi obrazložitve glasu in
               povejte, zakaj boste glasovali za ali proti amandmaju k 2. točki predlogov
               sklepov.</p>
               <p>Gospod Brulc, obrazložitev glasu.</p>
            </sp>
            <sp xml:id="SDZ6-Izredna-43-2013-09-20.sp204">

               <speaker>MIRKO BRULC (PS SD):</speaker>

               <p>Spoštovani! Glasoval bom proti temu amandmaju iz preprostega razloga, ker ni
               potrebno, da v tem priporočilu ukazujemo komurkoli, da upošteva zakon, ki je v
               veljavi. In če je ta zakon v veljavi, zakaj pa potem ne napišete tudi, da iz ustave
               prepišemo nekaj v ta zakon in rečemo, da mora to Banka Slovenije upoštevati. Ni
               potrebe. Glasoval bom proti temu predlogu.</p>
            </sp>
            <sp xml:id="SDZ6-Izredna-43-2013-09-20.sp205">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu še gospod Golubovič.</p>
            </sp>
            <sp xml:id="SDZ6-Izredna-43-2013-09-20.sp206">

               <speaker>BRANE GOLUBOVIČ (PS PS):</speaker>

               <p>Lep pozdrav! Trikrat, štirikrat je guverner, ki ga je podprla tudi SDS – mislim, da
               je samo SD takrat javno rekla, da ne bo –, povedal, da teh podatkov ne more dati. Da
               napeljujemo Državni zbor na nekaj nezakonitega, ko nam reče spoštovana oseba,
               guverner, ki ima veliko podporo, da tega ne more narediti, da lahko sicer spremenimo
               zakon in to naredimo in bomo edina država v Evropi, potem zelo težko podprem nekaj,
               kljub temu da bi želel mogoče tudi sam videti te podatke. In še nekaj je. Pa dajmo
               konec koncev, ker je bilo danes toliko govora o tej odgovornosti, narediti, da
               Državni zbor sprejme zakon, da vsa kazniva dejanja na področju bančništva,
               privatizacije, pa dodajmo še orožarske posle, ne zastarajo. Tudi to lahko naredimo in
               se bo odgovornost odkrila z neko novo generacijo, ki bo želela to odkriti. Tako da
               bom glasoval proti temu amandmaju, verjamem pa, da znotraj preiskovalne komisije o
               nadzoru nad bankami odpremo tudi to vprašanje. Hvala.</p>
            </sp>
            <sp xml:id="SDZ6-Izredna-43-2013-09-20.sp207">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko preidemo na glasovanje? Še ne.</p>
               <p>Obrazložitev glasu, gospa Alenka Jeraj.</p>
            </sp>
            <sp xml:id="SDZ6-Izredna-43-2013-09-20.sp208">

               <speaker>ALENKA JERAJ (PS SDS):</speaker>

               <p>Kolege bi rada opomnila, da je preiskovalna komisija o bankah, govori o bankah v
               državni lasti. Pomeni, da zasebnih bank v okviru preiskovalne komisije ne moremo
               preiskovati. Očitno ste slabo prebrali naš predlog, tako ali tako pa se nekateri
               trudijo, da bi komisija čim manj naredila. Še enkrat. Državni zbor predlaga Banki
               Slovenije, da mu na podlagi drugega in tretjega odstavka 228. člena Zakona o bankah
               ter 5. točke prvega odstavka 231. člena Zakona o bankah v roku osmih dni posreduje
               poimenski seznam vseh oseb z depoziti v višini nad 100 tisoč evrov in z njimi
               povezanimi osebami, ki jih imajo v Probanki d. d. in Factor banki d. d., in bodo v
               zvezi z izdanim poroštvom Vlade poplačani iz javnih sredstev. Ta dva člena, ki sem ju
               navedla, govorita o tem, da morajo varovati podatke in so tajni, razen v primeru –
               torej, ta prepoved, da morajo varovati podatke in jih ne smejo nikomur posredovati,
               velja, prepoved iz drugega odstavka pa ne velja za zaupne informacije, ki so potrebne
               za izvedbo kazenskega postopka in v primeru stečaja ali prisilne likvidacije bank. O
               tem se danes pogovarjamo. Obe banki sta v prisilni likvidaciji, torej imamo na
               podlagi zakona pravico te podatke dobiti. Sedaj je samo vprašanje, kdo jih želi
               dobiti, kdo pa ne ali pa jih nekateri že imate, nekateri pa nikoli ne moremo priti do
               tistih podatkov, da bi lahko ukrepali. Se nam pa vedno potem očita, da nismo svojega
               posla naredili. Tako da bom predlog, ki smo ga dali v SDS, podprla.</p>
            </sp>
            <sp xml:id="SDZ6-Izredna-43-2013-09-20.sp209">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu, gospod Pojbič.</p>
            </sp>
            <sp xml:id="SDZ6-Izredna-43-2013-09-20.sp210">

               <speaker>MARIJAN POJBIČ (PS SDS):</speaker>

               <p>Spoštovani gospod predsednik, hvala lepa!</p>
               <p>Sam bom tudi ta predlog Slovenske demokratske stranke podprl. Mislim, da sta vodja
               poslanske skupine Jože Tanko in Alenka Jeraj zelo jasno obrazložila, zakaj je to
               mogoče. In ne morem verjeti, da sedijo v tem parlamentu vodje poslanskih skupin, ki
               ne razumejo in ne poznajo zakonodaje. To je neverjetno! To je skrajno neverjetno. Jaz
               sem zaprepaščen! Moram reči, da mi je nerodno, da sedim v takšnem parlamentu, kjer
               vodja ene največjih poslanskih skupin ne pozna zakonodaje in govori popolne
               neumnosti.</p>
            </sp>
            <sp xml:id="SDZ6-Izredna-43-2013-09-20.sp211">

               <speaker>PREDSEDNIK JANKO VEBER:</speaker>

               <p>Gospod Pojbič, sem že opozoril, da polemike niso dovoljene. Kako bodo glasovali, so
               povedali. Vi povejte svoje stališče.</p>
            </sp>
            <sp xml:id="SDZ6-Izredna-43-2013-09-20.sp212">

               <speaker>MARIJAN POJBIČ (PS SDS):</speaker>

               <p>Samo še zaključim.</p>
               <p>Kot sem že povedal, bom glasoval za to in rad bi povedal, da je za to državo, za
               slovenski narod izjemnega pomena, da izvemo, kdo so tisti, ki imajo kapital nad 100
               tisoč evrov, in z njimi povezane osebe. S tem bi lahko ta država in vsi tisti, ki bi
               morali razkriti sivo eminenco, ki ruši slovensko državo – da jo razkrijemo pred
               slovensko javnostjo in enkrat vidimo, kdo so tisti, ki v ozadju manipulirajo s
               slovensko državo in kradejo denar vsakemu posamezniku, vsakemu Slovencu in Slovenki.
               Temu moramo narediti konec. Prepričan sem, da ga ni v tem parlamentu, ki nima
               interesa, da bi enkrat prišli do tega cilja. To sivo eminenco je treba nujno razkriti
               in slovenska javnost mora to vedeti. Ker če vse te probleme plačujemo, je prav, da
               vemo tudi, kdo so tisti, ki nam iz žepov kradejo denar.</p>
            </sp>
            <sp xml:id="SDZ6-Izredna-43-2013-09-20.sp213">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glas bo obrazložila še gospa Maša Kociper.</p>
            </sp>
            <sp xml:id="SDZ6-Izredna-43-2013-09-20.sp214">

               <speaker>MAŠA KOCIPER (PS PS):</speaker>

               <p>Seveda bom glasovala proti temu amandmaju tudi zato, ker prej člen, na katerega se
               sklicuje opozicija ni bil pravilno tolmačen. To navodilo o uporabi podatkov za
               potrebe kazenskega postopka zavezuje člane izredne uprave, da pri opravljanju svoje
               funkcije pri upravljanju banke v tem prehodnem obdobju o morebitnih odklonih in sumih
               kaznivih dejanj obvestijo ustrezne organe. Za razliko od SDS, ki bi ljudi zapirala,
               da ne rečem kaj drugega, že ko bi bili samo omenjeni na listi komitentov, se v pravni
               državi najprej počaka, da se ustrezni postopki procesirajo. Ko bodo pa ljudje na
               sodišču na podlagi teh postopkov na javnem sojenju, boste pa lahko za vse tiste, pri
               katerih je podana dovolj visoka stopnja suma, tudi videli, kdo so bili. Je pa res, da
               o tem ne boste sodili vi, ampak tisti, ki so za to po zakonu pooblaščeni.</p>
            </sp>
            <sp xml:id="SDZ6-Izredna-43-2013-09-20.sp215">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ugotavljam, da lahko preidemo na glasovanje o amandmaju k 2. točki.</p>
               <p>Glasujemo. Navzočih je 75 poslank in poslancev, za je glasovalo 31, proti 43.</p>
               <p><stage>(Za je glasovalo 31.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 3. točki dopolnjenega predloga sklepa. Lahko
               glasujemo? Prehajamo na glasovanje.</p>
               <p>Glasujemo. Navzočih je 76 poslank in poslancev, za je glasovalo 32, proti 43.</p>
               <p><stage>(Za je glasovalo 32.)</stage> <stage>(Proti 43.)</stage></p>
               <p>Ugotavljam, da sklep ni sprejet.</p>
               <p>Prehajamo na odločanje k 4. točki dopolnjenega predloga sklepa. Lahko glasujemo?</p>
               <p>Glasujemo. Navzočih je 74 poslank in poslancev, za je glasovalo 31, proti 43.</p>
               <p><stage>(Za je glasovalo 31.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Prehajamo še na odločanje o amandmaju k 5. točki dopolnjenega predloga sklepa. Lahko
               glasujemo?</p>
               <p>Obrazložitev glasu v imenu Poslanske skupine Slovenske demokratske stranke, gospod
               Jože Tanko.</p>
            </sp>
            <sp xml:id="SDZ6-Izredna-43-2013-09-20.sp216">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Tu je prej guverner govoril o 62 ukrepih, ki so bili v zadnjih letih sprejeti na
               Banki Slovenije zoper obe banki. Predlagamo, da dobimo poročilo o vseh teh sklepih
               Banke Slovenije oziroma ukrepih, ki so bili sprejeti od 1. 1. 2009 naprej, ko se je
               začela ta kriza, in tudi predlagamo, da nam Vlada, najbrž bo to v njenem imenu
               pripravil minister za finance, poroča o tem, zakaj je delež državnih depozitov v
               Probanki in Factor banki tako nesorazmerno visok in kdo je to odobril. To bo
               pravzaprav edina naloga, ki jo bo danes dobil gospod minister, do sedaj je imel tri
               minute razprave v dvanajstih urah in vsaj poročilo o tem, zakaj so ti deleži tako
               nesorazmerno visoki, kar zadeva depozitve v strukturi te banke, bi lahko
               pripravili.</p>
               <p>Banka Slovenije, kot je bilo prej rečeno, je sprejela 62 ukrepov, vendar bi bilo
               zanimivo, kakšni so bili ti ukrepi, kako so se stopnjevali in kdaj so se izpeljale
               prve sankcije – ali zdaj, ko so šli ti predsedniki uprav, so se upokojili, ali pa so
               jim bile te licence odvzete leta 2010, ko so še aktivno vodili banko, eno ali drugo.
               In mislim, da bi bila z vidika zaupanja v institucijo, zaupanja v Banko Slovenije,
               zaupanje v Vlado Republike Slovenije dolžnost, da se Državnemu zboru, ne da jih
               prosi, ti podatki posredujejo. Ker očitno volje ni, predlagamo, da se v priporočilu
               sprejme to, da dobimo od obeh institucij obe vrsti zahtevanih podatkov in to v osmih
               dneh. Seveda, če bo gospod minister ocenil, da to nam ne gre, potem najbrž ne bomo
               dobili, ampak Državni zbor pa neke sklepe le mora sprejeti.</p>
            </sp>
            <sp xml:id="SDZ6-Izredna-43-2013-09-20.sp217">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo obrazložiti glas v imenu poslanske skupine? Ne.</p>
               <p>Obrazložitev glasu v lastnem imenu, gospa Alenka Jeraj.</p>
            </sp>
            <sp xml:id="SDZ6-Izredna-43-2013-09-20.sp218">

               <speaker>ALENKA JERAJ (PS SDS):</speaker>

               <p>Hvala lepa.</p>
               <p>Tudi ta predlog, ki ga predlagamo k peti točki, bom podprla. Namreč, v literaturi, ki
               jo berem, v časopisih in tako naprej sem prebrala tudi to, da je menda Pahorjeva
               vlada, vlada v času finančnega ministra Franca Križaniča – vemo, da mu je takrat
               svetoval gospod Isajlovič in bila je cela razprava o tem in kdo je večji šef na
               finančnem ministrstvu –, da se je v tistem času v obe banki vložilo več 100 milijonov
               evrov, denar za to smo pa takrat pridobili z zadolževanjem v tujini. Zdaj, to lahko
               drži, lahko ne drži, ampak mislim, da imamo poslanke in poslanci pravico vedeti, ali
               drži, da smo se zadolžili, dobili denar in ga potem vložili v dve zasebni banki.</p>
            </sp>
            <sp xml:id="SDZ6-Izredna-43-2013-09-20.sp219">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu še mag. Vogrin, izvolite.</p>
            </sp>
            <sp xml:id="SDZ6-Izredna-43-2013-09-20.sp220">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik.</p>
               <p>Poglejte, menim tako: v uspešni državi bi se odgovoren parlament temeljito seznanil
               in raziskal vzroke za bankrot banke, podjetij, lastni bankrot in tako dalje. Ležijo
               vzroki za bankrot v korpokraciji, je vprašanje. To je v škodljivi povezavi pajdaških
               kapitalistov, bank in vlade, ki so v želji za lastno korist pozabili na poslanstvo
               institucij, ki jih predstavljajo. In seveda so ustvarili pošastni aparat, ki je požrl
               lastno državo in institucijo sistema. To si nisem pripravil danes, to sem napisal že
               pred pol leta v knjigi, zakaj je Slovenija bankrotirala. Kolega Lojze Potočnik mi je
               rekel, da bo moja knjiga Brodolom na kopnem zdaj postala aktualna, ker to je
               brodolom. Še toliko bolj je ta brodolom boleč, ker nismo sposobni raziskati temeljnih
               vzrokov in namesto da obtožujemo drug drugega in se delamo pametne, bi morali
               raziskati vzroke. Vzroki so globoki, bodo boleči.</p>
               <p>Že pred pol leta, letom sem to govoril – v bankrot gredo nekatere banke, plaz se bo
               vsul, verjemite mi, ker se nismo sposobni soočiti z resnico. In se človek sprašuje,
               kaj dela v tem parlamentu. Karkoli se predlaga s strani opozicije, je to vsakokratna
               pozicija preslišala. Dobronamerni predlogi so preslišani, zato je najboljše, da ne
               glasujem, in sem se odločil, da najbrž sploh ne bom več glasoval. Hvala lepa.</p>
            </sp>
            <sp xml:id="SDZ6-Izredna-43-2013-09-20.sp221">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko preidemo na glasovanje? Glasujemo o amandmaju k 5. točki.</p>
               <p>Glasujemo. Navzočih je 76 poslank in poslancev, za je glasovalo 33, proti 43.</p>
               <p><stage>(Za je glasovalo 33.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>S tem smo končali z glasovanjem o amandmajih. Prehajamo na odločanje o Predlogu
               sklepa o problematiki reševanja zasebnih bank, Probanke in Factor banke, z denarjem
               slovenskih državljanov v celoti. Obveščam vas, da me Zakonodajno-pravna služba
               oziroma Vlada nista opozorili, da bi bil zaradi amandmajev sprejetih na seji
               matičnega delovnega telesa predlog sklepa neusklajen. Prehajamo na odločanje o sklepu
               v celoti.</p>
               <p>Glasujemo. Navzočih je 75 poslank in poslancev, za je glasovalo 40, proti 6.</p>
               <p><stage>(Za je glasovalo 40.)</stage> <stage>(Proti 6.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. Zaključujem tudi 43. izredno sejo Državnega
               zbora. Hvala in nasvidenje do naslednje seje. <stage type="time">Seja je bila končana 20. septembra
                  2013 ob 18.48.</stage>
               </p>
            </sp>
         </div>
      </body>
   </text>
</TEI>