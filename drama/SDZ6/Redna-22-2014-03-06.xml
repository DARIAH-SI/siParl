<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-22-2014-03-06">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|559126591C31C90FC1257D1600489C41</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=559126591C31C90FC1257D1600489C41</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-22-2014-03-06.DZ" n="22">
               <name>Redna</name>
               <date when="2014-03-06"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-22-2014-03-06.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 22. seje</stage>
            <stage type="chairman">Sejo sta vodila predsednik Državnega zbora Janko Veber in podpredsednica Polonca
            Komar.</stage>
            <stage type="time">Seja se je začela ob 9. uri.</stage>
         

            <sp xml:id="SDZ6-Redna-22-2014-03-06.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 22. seje Državnega zbora. Obveščen sem, da se današnje seje
               ne morejo udeležiti naslednje poslanke in poslanci: gospa Alenka Jeraj, gospa Eva
               Irgl, gospa Irena Tavčar, gospa Janja Napast, gospa Jasmina Opec, gospa Ljudmila
               Novak, mag. Stanko Stepišnik, gospod Franc Bogovič, mag. Matej Tonin, gospa Sonja
               Ramšak.</p>
               <p>Vse ostale lepo pozdravljam.</p>
               <p>Prehajamo na <title>1.A TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O JAVNEM NAROČANJU PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade mag. Mitji
               Mavku, državnemu sekretarju na Ministrstvu za finance.</p>
            </sp>
            <sp xml:id="SDZ6-Redna-22-2014-03-06.sp2">

               <speaker>MAG. MITJA MAVKO:</speaker>

               <p>Gospod predsednik, spoštovane poslanke in poslanci, hvala lepa za besedo.</p>
               <p>Če dovolite, bi uvodno predstavitev podal k obema zakonoma skupaj, glede na to, da
               sta medsebojno povezana, tako spremembe in dopolnitve zakona o javnem naročanju kot
               spremembe in dopolnitve zakona o javnem naročanju na infrastrukturnem področju.</p>
               <p>Ključna cilja, ki ju Vlada zasleduje z obema predlogoma zakonov, sta dva. Prvi je
               soočanje s posledicami žledu in učinkovito ukrepanje po ledeni ujmi. S spremembo
               zakonodaje želimo hitro oddajo in izvedbo javnih naročil za odpravo posledic naravnih
               nesreč. Drugi sklop vprašanj, ki jih naslavljajo spremembe in dopolnitve zakona, pa
               gredo na račun poenostavitev, na račun manj birokratskih zahtev in uvedbe
               obsežnejšega skupnega javnega naročanja, kar gotovo prispeva k večji gospodarnosti in
               učinkovitosti.</p>
               <p>Naj se najprej dotaknem soočanja s posledicami ujme. Predloga zakonov omogočata na
               novo opredelitev izjem za naročila za preživetje in življenje ob naravni nesreči tudi
               v zakonu, ki ga uporabljajo energetska podjetja, torej neposredno za soočanje s
               posledicami ujme, za zagotavljanje normalnega delovanja energetskega omrežja. Hkrati
               s spremembo Vlada omogoča, da se ta izjema po obeh zakonih uporabi tudi za naročila
               za preprečitev neposredno grozeče škode ob naravni ali drugi nesreči. To pomeni, da
               lahko s spremembo zakonodaje ukrepamo tudi preventivno in da javna naročila niso
               ovira za preventivno ukrepanje v primeru naravnih nesreč. Za primere naravnih nesreč
               spremembe zakonodaje omogočajo tudi hitrejše postopanje. Kadar naročnik oddaja nujno
               naročilo, se z novelama obeh zakonov omogoča, da se pogodba sklene nemudoma, torej
               brez upoštevanja obdobja mirovanja.</p>
               <p>Na področju bolj gospodarnega in učinkovitega javnega naročanja spremembe obeh
               zakonov uvajajo en poenostavljen, vendar transparenten postopek za naročila pod
               mejnimi vrednostmi EU. Menimo, da se s tem odpravljajo določene administrativne
               ovire, določene zbirokratiziranosti postopka in hitrejše ter bolj učinkovito
               delovanje. To pomeni, da naročnikom ni treba sprejeti sklepa o začetku postopka
               javnega naročanja, namesto dokazil je dovolj izjava ponudnika o izpolnjevanju zahtev,
               in s spremembami ni dopustno zahtevati dodatnih obrazložitev odločitve o oddaji
               javnega naročila, zaradi česar bodo po našem mnenju postopki hitrejši.</p>
               <p>S spremembami Zakona o javnem naročanju uvajamo tudi obvezno skupno javno naročanje
               javnih zavodov, katerih ustanoviteljica je Republika Slovenija. Menimo, da na ta
               način preko doseganja ekonomij obsega lahko dosežemo znatne racionalnosti v sistemu
               predvsem na področju zdravstva.</p>
               <p>Z novelama obeh zakonov se uvaja tudi pravna podlaga za sprejetje podzakonskega akta,
               ki bi lahko uredil področje finančnih zavarovanj pri javnem naročanju. Ugotovili smo
               namreč, da se večkrat pri naročnikih uvajajo nesorazmerne, mogoče celo pretirane
               zahteve, ki dražijo javno naročanje. In še zadnja sprememba na področju
               učinkovitejšega in bolj enostavnega sistema javnega naročanja. V skladu z novimi
               direktivami in uveljavljeno prakso sodišč EU pri vseh postopkih javnega naročanja
               omogočamo poleg dopolnitve ponudbe tudi spremembo ponudbe, ki jo odda posamezni
               ponudnik, če se z njo odpravi neka formalna pomanjkljivost ali pa napaka v ponudbi.
               Menimo, da na ta način sistem javnih naročil delamo bolj enostaven, učinkovitejši,
               racionalnejši in ga opremljamo z vsemi potrebnimi atributi, ki bodo omogočali tudi
               soočanje s posledicami naravnih nesreč, kot smo jim bili priče nedavno. Hvala.</p>
            </sp>
            <sp xml:id="SDZ6-Redna-22-2014-03-06.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval tudi Odbor za finance in monetarno politiko kot matično
               delovno telo.</p>
               <p>Za predstavitev poročila Odbora dajem besedo predsedniku gospodu Bojanu Starmanu.
            </p>
            </sp>
            <sp xml:id="SDZ6-Redna-22-2014-03-06.sp4">

               <speaker>BOJAN STARMAN (PS DL):</speaker>

               <p>Hvala lepa za besedo, gospod predsednik, in lep pozdrav vsem skupaj!</p>
               <p>Odbor za finance in monetarno politiko je na 84. nujni seji dne 28. 2. 2014 kot
               matično delovno telo obravnaval Predlog zakona o spremembah in dopolnitvah Zakona o
               javnem naročanju. Tega je Državnemu zboru v obravnavo predložila Vlada, s predlogom
               za obravnavo in sprejetje po nujnem postopku, ki ga je Kolegij predsednika državnega
               zbora na svoji 84. seji dne 24. 2. 2014 potrdil.</p>
               <p>Odboru je bilo posredovano mnenje Zakonodajno-pravne službe, ki je dala pripombe k
               1.,5.,7.,8.,10.,25. in 27. členu zakonskega predloga. 27. 2. 2014 so štiri poslanske
               skupine koalicije vložile amandmaje k 1. ,8., 25. in 27. členu. V okviru dodatnega
               gradiva je Odbor prejel še mnenje Komisije Državnega sveta za gospodarstvo, obrt,
               turizem in finance z dne 28. 2. 2014, ki predlog podpira.</p>
               <p>Seji so prisostvovali predstavnice in državni sekretar z Ministrstva za finance,
               direktor Direktorata za javno naročanje, predstavnica Zakonodajno-pravne službe ter
               predstavnica in predsednik Državne revizijske komisije. Uvodno obrazložitev je podal
               državni sekretar gospod Mavko. Povedal je, da predlog zasleduje dva osnovna cilja, ki
               naj bi po eni strani zagotovila hitro oddajo in izvedbo javnih naročil za odpravo
               posledic naravnih nesreč predvsem po zadnji ujmi. ob hkratnih poenostavitvah in
               debirokratizaciji postopkov v začrtani smeri gospodarnejšega in učinkovitejšega
               javnega naročanja. Predstavnica Zakonodajno-pravne službe je poudarila, da amandmaji
               koalicijskih poslanskih skupin k 1., 8., 25. in 27. členu sledijo pisnemu mnenju, s
               tem da bo Zakonodajno-pravna služba v končni redakciji še pred objavo uradnih listin
               odpravila posamezne pomanjkljivosti še k 5. in 10.členu. V razpravi je predsednik
               Državne revizijske komisije v zvezi s predlogom izrazil pomisleke oziroma postavil
               okvirno vprašanje, ali spremenjeno besedilo dejansko pomeni poenostavitev
               zastavljenih smeri hitrejšega postopka javnega naročanja.</p>
               <p>Potem se je razvila precej široka in dolga razprava. Predvsem predstavniki opozicije
               so spraševali, če so spremembe dejansko v pravi smeri in pozitivne glede hitrejšega
               izvajanja javnega naročanja. Državni sekretar je pojasnil, da je to tako, vendar
               kljub temu opozicija ni podprla na koncu tega zakona.</p>
               <p>Ob obravnavi je Odbor na podlagi 131. člena na pobudo in predlog Pozitivne Slovenije
               oblikoval in sprejel amandma k 27. členu. V skladu s 130. členom Poslovnika Državnega
               zbora se je Odbor opredelil do vseh predloženih amandmajev poslanskih skupin k 1.,
               8., 25. in 27. členu in jih sprejel. Odbor je v skladu s 128. členom Poslovnika
               Državnega zbora glasoval o vseh členih predloga in jih sprejel. Glede na sprejete
               amandmaje je na podlagi prvega odstavka 133. člena Poslovnika Državnega zbora
               pripravljeno besedilo dopolnjenega predloga zakona, v katerega so vključeni vsi
               sprejeti amandmaji. Tak predlog predlagamo v sprejetje Državnemu zboru. Hvala
               lepa.</p>
            </sp>
            <sp xml:id="SDZ6-Redna-22-2014-03-06.sp5">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na predstavitev stališč poslanskih skupin.</p>
               <p>Gospod Jožef Horvat bo predstavil stališče Poslanske skupine Nove Slovenije.</p>
            </sp>
            <sp xml:id="SDZ6-Redna-22-2014-03-06.sp6">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod predsednik. Spoštovani državni sekretar gospod Mitja
               Mavko s sodelavcema, spoštovane kolegice in kolegi!</p>
               <p>Uvodoma naj povem, da bom predstavil stališče Poslanske skupine Nove Slovenije k
               obema predlogoma zakonov s področja javnega naročanja, to je k Predlogu zakona o
               spremembah in dopolnitvah Zakona o javnem naročanju in k Predlogu zakona o javnem
               naročanju na vodnem, energetskem, transportnem področju in področju poštnih storitev,
               ki vsebujeta vsebinsko identične oziroma sorodne rešitve. Smisel in namen zakonodaje
               s področja javnega naročanja je zagotavljati transparentno in zlasti gospodarno
               ravnanje z denarnimi sredstvi pravnih subjektov, ki opravljajo z javnimi sredstvi. V
               ta namen zakon podrobneje predpisuje pravila, na kakšen način se izvede postopek
               posamične vrste javnega naročila. Ta mora biti izveden na način, da se zagotovi vsem
               ponudnikom enakopraven položaj za udeležbo v postopku javnega naročanja. Do tu vse
               lepo in prav. Imamo zakon o javnem naročanju in njegov dvojček, zakon o javnem
               naročanju na vodnem, energetskem, transportnem področju in področju poštnih storitev,
               ki zelo podrobno, poudarjam, zelo podrobno predpisuje pravila oddaje javnega naročila
               in znotraj tega pravila različnih vrst in načinov oddaje javnih naročil. Pri tem
               predpisovanju pravil, postopkov smo tako natančni, da je celoten zakon postal skoraj
               neuporaben. Področje javnega naročanja zato zahteva vrhunsko usposobljene
               specialiste, ki so sploh sposobni obvladati teoretske podlage javnega naročanja. Za
               tem potrebujemo tudi strokovnjake, ki so usposobljeni za oblikovanje tehničnih zahtev
               za oddajo posameznega javnega naročila oziroma posamičnih sklopov javnega naročila,
               in potem spet vrhunsko usposobljene strokovnjake, ki opravljajo nadzor nad izvajanjem
               zakona o javnem naročanju. Skratka, v Sloveniji smo področje javnega naročanja
               razvili v pravo vrsto znanosti, ki jo obvlada malo število uslužbencev oziroma
               strokovnjakov. Ta prenormiranost je torej postala sama v sebi nasprotje, saj je
               namesto zagotavljanja širšega dostopa ponudnikov do posamičnega javnega naročila
               povzročila stanje, ko v postopku javnega naročanja lahko ponudnik sodeluje le, če ima
               zaposlenega strokovnjaka s tega področja ali ima dovolj sredstev za plačilo zunanjega
               sodelavca za področje javnega naročanja tako pri naročniku kot tudi pri ponudnikih.
               Razen tega ugotavljamo, da kljub zelo natančni zakonski ureditvi področja javnega
               naročanja prihaja do številnih nepravilnosti, predvsem pa izigravanj predpisov in da
               predpisi pogosto predstavljajo le kritje za siceršnje negospodarno ravnanje z javnim
               denarjem, za neupravičeno preferiranje vnaprej izbranega ponudnika, kar predstavlja
               že elemente kaznivega dejanja, korupcije, negospodarnega ravnanja z javnimi sredstvi
               in podobno. Na ta način se v postopkih javnega naročanja namesto prihrankov
               izgubljajo milijoni in desetine milijonov javnega denarja. Tako stanje je treba
               preseči. Krščanski demokrati Nove Slovenije opozarjamo na potrebo po popolnoma novih
               zakonskih podlagah za urejanje postopkov javnega naročanja. Zakon, ki ureja javno
               naročanje, mora biti enostaven, usklajen z evropsko zakonodajo in mora biti podlaga
               za dejansko realizacijo temeljnega načela gospodarnega ravnanja z javnimi sredstvi.
               Vzpostaviti mora tudi podlage za odgovornost vseh udeležencev v postopkih javnega
               naročanja, tako materialne kot tudi kazenske. Pri tem bi se bilo smiselno zgledovati
               po ureditvi področja javnega naročanja pri tistih evropskih državah, ki so na tem
               področju sedaj uspešne.</p>
               <p>Danes obravnavamo predloga sprememb in dopolnitev Zakona o javnem naročanju in tudi
               Zakona o javnem naročanju na vodnem, energetskem, transportnem področju in področju
               poštnih storitev. Oba prinašata le popravke obstoječe zakonodaje, in sicer
               poenostavitve postopkov zlasti na področju javnih naročil male vrednosti. Ideje o
               poenostavitvi teh postopkov v Novi Sloveniji sicer pozdravljamo. Smo pa pozorno
               prisluhnili pomislekom in pripombam Državne revizijske komisije, ki opozarja na možne
               posledice takim, po njihovem mnenju, pretiranim poenostavitvam. Problematizirali so
               zlasti odpravo obvezne izdaje sklepa o začetku postopka oddaje javnega naročila male
               vrednosti, ki vsebinsko opredeljuje predmet, odgovorno osebo in okvirno vrednost
               javnega naročila. Odprava tega akta bo zelo otežila delo nadzornega organa v
               revizijskih postopkih. Po mnenju krščanskih demokratov Nove Slovenije bi morali že v
               postopkih priprav sprememb in dopolnitev zakonodaje s področja javnega naročanja k
               sodelovanju povabiti Državno revizijsko komisijo, ki pri nadzoru izvajanja zakonodaje
               s področja javnega naročanja zaznava pomanjkljivosti in nedoslednosti in nato v
               parlamentarno proceduro vložiti usklajen predlog sprememb in dopolnitev zakona, kar
               pa v konkretnem primeru ni bilo storjeno. Tako sedaj že v naprej vemo, da bodo pri
               izvajanju predlaganih sprememb in dopolnitev Zakona o javnem naročanju in njegovega
               dvojčka, zakona o javnem naročanju na vodnem, energetskem transportnem področju in
               področju poštnih storitev, težave in takih zakonskih predlogo ne moremo podpreti.</p>
               <p>Poslanci Poslanske skupine Nove Slovenije – krščanski demokrati Predloga zakona o
               spremembah in dopolnitvah Zakona o javnem naročanju in Predloga zakona o javnem
               naročanju na vodnem, energetskem, transportnem področju in področju poštnih storitev
               ne bomo podprli. Se opravičujem, da sem porabil nekoliko več kot 5 minut, sem pa
               uvodoma povedal, da stališči združujem, torej sem prihranil štiri minute.</p>
            </sp>
            <sp xml:id="SDZ6-Redna-22-2014-03-06.sp7">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ravno to sem vas želel tudi povprašati še enkrat. Se odpovedujete potem posebej
               predstavitve, ki je napovedana pri 1.b točki? Hvala.</p>
               <p>Aleksandra Osterman bo predstavila stališče Poslanske skupine Pozitivna Slovenija.
            </p>
            </sp>
            <sp xml:id="SDZ6-Redna-22-2014-03-06.sp8">

               <speaker>ALEKSANDRA OSTERMAN (PS PS):</speaker>

               <p>Hvala za besedo gospod predsednik. Spoštovani vsi prisotni!</p>
               <p>Kršitve oziroma problemi v povezavi z javnimi naročili so problem, ki če jim rečem
               zimzelen problem, mislim, da vsi vemo, o čem govorim. Letno se preko javnih naročil
               na nivoju celotne države obrne do 5 milijard evrov. Tako bomo danes odločali o
               Predlogu zakona in o spremembah in dopolnitvah Zakona o javnem naročanju. Novela
               zasleduje predvsem tri cilje. Vzpostavitev take ureditve, ki bo omogočala
               gospodarnejšo in hitrejšo oddajo ter izvedbo javnih naročil. Poenotenje in
               poenostavitev javnega naročanja pod mejnimi vrednostmi. In ne nazadnje,
               debirokratizacija postopka javnega naročanja in tako zagotavljanje nižjih stroškov
               ponudnikov za sodelovanje v postopkih javnega naročanja ter cenejše in hitrejše
               naročanje. Bistvene novosti, ki jih novela uvaja, so tako ukinitev obveznega sklepa o
               začetku postopka javnega naročanja. Na samem odboru za finance je bilo slišati
               kritike na ta račun, a postavila bom retorično vprašanje – kakšna je dodana vrednost
               takega sklepa recimo v organu s petimi zaposlenimi, kjer si ista oseba najprej izda
               sklep o začetku postopka, potem pa ta sklep začne izvajati z objavo razpisa? Kako se
               organ lahko hitro odzove in na primer nastopa v stečajnih postopkih kot kupec, če pa
               mora najprej izdati sklep o začetku postopka in šele nato začeti z nabavo? Seveda so
               to zgolj retorična vprašanja in nesmisli, ki, če kaj ne, ne zagotavljajo
               transparentnosti ali gospodarnosti oziroma, kot smo celo slišali, sledljivosti. Pač
               to ne drži. Kar drži, je, da bo organ še vedno dolžan vse dokumente, ki vplivajo na
               odločitev o začetku postopka ali okvirni vrednosti naročila, ohraniti, in to deset
               let. Novost, ki jo uvaja novela, je tudi izjava ponudnika in ne več zahtevana
               dokazila s strani naročnika, ki jih je ponudnik moral prilagati k ponudbi. Naročnik
               bo sedaj lahko sam preverjal v primeru dvoma. Glavna novost predstavlja dopustnost
               dopolnitve ponudb, ki dosedanji institut dopolnitve formalno nepopolnih ponudb
               razširja z možnostjo spremembe ponudb. Ponudbeniki bodo lahko svoje ponudbe ne le
               dopolnili, ampak spremenili, tako da se odpravijo napake, ki so jih vsebovale ob
               predložitvi. Zaradi potrebe po preprečevanju zlorab, dopolnitev in sprememb ponudb
               predlog zakona določa pogoje, pod katerimi je ponudbo mogoče spremeniti ali
               dopolniti. Ne bo je možno dopolniti ali spremeniti v tistem delu, ki vpliva na
               razvrstitev glede na merila za izbor in razmerje do morebitnih drugih ponudb v delih,
               ki se nanašajo na predmet ponudbe in tehnične specifikacije, s čimer se preprečuje,
               da bi ponudnik na podlagi informacij iz odpiranja ponudb zamenjal predmet, ki ga
               ponuja, z namenom, da bi bila njegova ponudba ugodnejša. Tudi ne bo več možno
               zahtevati dodatne obrazložitve o odločitvi o oddaji naročila, saj se je s tem po
               nepotrebnem in včasih špekulativno podaljševal rok za oddajo javnega naročila. Pa
               dosedanje obvezno soglasje nadzornega organa oziroma Vlade k sklenitvi aneksa, s
               katerim se spreminja predmet oziroma obseg predmeta naročanja ali se povečujejo cene
               oziroma vrednost pogodbe, in soglasja nadzornega organa oziroma Vlade k odstopu od
               izvedbe javnega naročila. Vse to se nadomesti z obveznim pisnim obvestilom nadzornega
               organa oziroma Vlade. Določene so tudi izjeme od obveznega mirovanja. V postopkih,
               kjer naročnik prejme le eno ponudbo, upoštevanje obdobja mirovanja ni smiselno.</p>
               <p>Za zagotovitev nadzora nad postopki javnega naročanja, v katerih se uporabljajo
               izjeme od obdobja mirovanja, predlog zakona določa, da morajo naročniki o obvestilu o
               oddaji naročila uporabo izjeme posebej utemeljiti. Zelo pomembna novost, ki jo novela
               uvaja, je obvezno skupno javno naročanje na ravni javnih zavodov, katerih
               ustanoviteljica je Republike Slovenija.</p>
               <p>Spoštovani! V Poslanski skupini Pozitivna Slovenija menimo, da so predlagane novosti
               skladne z našim videnjem nadaljnjega razvoja področja urejanja javnega naročanja,
               zato bomo predlog zakona podprli.</p>
               <p>Hvala.</p>
            </sp>
            <sp xml:id="SDZ6-Redna-22-2014-03-06.sp9">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Ivan Grill bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-22-2014-03-06.sp10">

               <speaker>IVAN GRILL (PS SDS):</speaker>

               <p>Hvala lepa za besedo. Prav lep pozdrav vsem skupaj!</p>
               <p>Naj tudi jaz uvodoma pojasnim, da je to stališče naše poslanske skupine namenjeno
               tudi naslednjemu zakonu, ki ga bomo obravnavali, pomeni za oba skupaj.</p>
               <p>Predlog zakona o spremembah in dopolnitvah Zakona o javnem naročanju in prav tako
               tudi Predlog zakona o spremembah in dopolnitvah Zakona o javnem naročanju na vodnem,
               energetskem, transportnem področju in področju poštnih storitev v Slovenski
               demokratski stranki žal ne bomo podprli, čeprav v Slovenski demokratski stranki
               verjamemo, da je predlagatelj želel s temi spremembami preprečiti težko popravljive
               posledice za delovanje države in zagotoviti smotrnejšo in gospodarnejšo rabo javnih
               sredstev. Kot so v obrazložitvi zakonov zapisali, je cilj teh zakonov tudi hitrejša
               in gospodarnejša oddaja ter izvedba javnih naročil. To naj bi potem zagotovilo tudi
               učinkovitejše črpanje sredstev EU, večjo raven fleksibilnosti, ki naročnikom omogoča,
               da pri oddaji javnih naročil upoštevajo okoliščine posameznega naročanja. Prav tako
               naj bi bil cilj debirokratizirati postopke javnega naročanja in cenejše ter hitrejše
               naročanje. Ob samem prebiranju členov teh zakonov na prvi pogled ni moč enostavno
               zaslediti, da te navedene rešitve ne zasledujejo tistih ciljev, ki so jih
               predlagatelji tudi navedli, vendar pa se velikokrat izkaže, da se najbolj realno
               posamezen zakon lahko preveri samo v praksi.</p>
               <p>Ob obravnavi teh zakonov na matičnem delovnem telesu smo bili s strani predsednika
               Državne revizijske komisije opozorjeni na nekatere nevarnosti, ki jih bodo v praksi
               takšne določbe lahko prinesle. To je navedel v konkretnih primerih. Glede na to, da
               so imeli oni v kratkem roku tudi nekaj pripomb, ki so jih posredovali Vladi, le-ti
               skozi pripravljene amandmaje niso bili posredovani in jih zato tudi predlagatelj ni
               upošteval. Po mnenju Državne revizijske komisije nekatere rešitve v tem zakonu ne
               bodo dale pričakovanih rezultatov oziroma so prepričani, da bodo učinki ravno
               nasprotni. Za njih so problematični trije sklopi, in sicer: odprava sklepa o začetku
               postopkov pri naročilih malih vrednosti, potem odprava možnosti zahtevane dodatne
               obrazložitve pri naročilih male vrednosti in možnosti spreminjanja ponudb, ki jih ta
               zakon dopušča.</p>
               <p>Kot sem omenil, je predsednik Državne revizijske komisije na povsem praktičnih
               primerih predstavil, kakšne so lahko nevarnosti takšnih sprememb. Po njegovem mnenju
               se bo to dogajalo in bo pripeljalo lahko do številnih nevšečnosti.</p>
               <p>V Poslanski skupini Slovenske demokratske stranke smo mnenja, da so bila opozorila
               Državne revizijske komisije upravičene in bi jih morali upoštevati. Glede na to, da
               skozi sprejete amandmaje ni bil upoštevana prav nobena pripomba Državne revizijske
               komisije, v poslanski skupini teh zakonov žal ne bomo podprli, kljub temu da
               verjamemo, da je bil namen predlagatelja povsem korekten in da se to področje tudi
               bolj uredi. Hvala lepa.</p>
            </sp>
            <sp xml:id="SDZ6-Redna-22-2014-03-06.sp11">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Mirko Brulc bo predstavil stališče Poslanske skupine Socialnih demokratov.
            </p>
            </sp>
            <sp xml:id="SDZ6-Redna-22-2014-03-06.sp12">

               <speaker>MIRKO BRULC (PS SD):</speaker>

               <p>Spoštovani!</p>
               <p>Dvojček že omenjenega zakona o javnem naročanju na vodnem, energetskem, transportnem
               področju in področju poštnih storitev omogoča podobne izjeme, s katerimi bo omogočeno
               hitro dajati in izvesti naročila, za katera so potrebe že nastale ali še bodo, če so
               naročila zaradi posledic vremenske ujme nujno potrebna za zagotovitev osnovnih
               pogojev za preživetje oziroma življenja ali preprečitev nastanka neposredno grozeče
               škode ob naravnih in drugih nesrečah. Poleg tega se z zakonom določa, da je mogoče
               ponudbe ne le dopolniti, temveč tudi spremeniti, s čimer se zagotavlja večja
               gospodarnost, učinkovitost in uspešnost javnega naročanja. Hitra oddaja in izvedba
               javnih naročil sta namreč še posebej pomembni pri javnih naročilih, ki se
               sofinancirajo iz evropskih sredstev, učinkovito črpanje sredstev iz Evropske unije pa
               je vključen element za konsolidacijo javnih financ.</p>
               <p>Z zakonom se uvaja tudi obvezno skupno javno naročanje v javnih zavodih, katerih
               ustanoviteljica je Republika Slovenija. To je na posameznih področjih nujno za
               poenotenje predmetov javnih naročil, predvsem pa za doseganje večjih prihrankov v
               javnih blagajnah. Na podlagi predlaganih sprememb se pričakuje administrativna
               razbremenitev ponudnikov, ki sodelujejo v postopkih javnega naročanja. Zaradi
               ukinitve postopka zbiranja ponudb po predhodni objavi in uvedbi možnosti preverjanja
               zahtev iz razpisne dokumentacije z izjavo ponudnika pri vseh naročilih pod mejnimi
               vrednostmi Evropske unije, pa tudi zaradi možnosti dopolnitve ponudbe, s čimer se
               dopušča odprava pomanjkljivosti in napak prvotno predložene ponudbe, pa se bodo
               stroški ponudnikom za sodelovanje v postopkih javnega naročanja znižali. Zlasti
               zaradi možnosti spremembe ponudb je pričakovati, da bodo naročniki v praksi tudi pri
               naročilih, ki so predmet objav v Uradnem listu, pogosteje uporabljali možnosti, ki
               jim jih Zakon o javnih naročilih številka 2 že omogoča. To je preverjanje le
               najugodnejše ponudbe in zahtevanja dokazil le od najugodnejših ponudnikov. Na podlagi
               ocene stroškov veljavne in nove ureditve je na letni ravni ob predpostavki, da bodo
               naročniki v praksi upoštevali poenostavitve, ki so predmet tega zakona, pričakovati
               za 635 tisoč evrov nižje stroške ponudnikov.</p>
               <p>Na podlagi predlaganih rešitev bo Poslanska skupina Socialnih demokratov podprla
               spremembe Zakona o javnem naročanju, ki bo omogočil hitro reševanje posledic ujme,
               hitrejše črpanje evropskih sredstev ter pocenitev javnega naročanja.</p>
               <p>Spoštovani predsednik, tukaj sta samo dva poslanca SDS, ostali zbirajo ponudbe in jih
               ni na delovnem mestu. Sprašujem, ali imate informacijo, če bodo prišli na glasovanje.
               Hvala lepa.</p>
            </sp>
            <sp xml:id="SDZ6-Redna-22-2014-03-06.sp13">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Državljanske liste ima besedo gospod Branko Kurnjek.</p>
            </sp>
            <sp xml:id="SDZ6-Redna-22-2014-03-06.sp14">

               <speaker>BRANKO KURNJEK (PS DL):</speaker>

               <p>Hvala za besedo spoštovana podpredsednica. Gospod državni sekretar s sodelavko in
               sodelavcem, spoštovane poslanke in poslanci!</p>
               <p>Ideja javnega naročanja je racionalna poraba javnih sredstev. V smislu te
               racionalnosti smo v Državljanski listi združili obe stališči tega zakonodajnega
               dvojčka. Se pravi Zakona o javnem naročanju in Zakona o javnem naročanju na vodnem,
               energetskem, transportnem področju in področju poštnih storitev. Zato, spoštovana
               podpredsednica, odpovedujem stališče pri slednjem zakonu.</p>
               <p>Spremembe zasledujejo dva osnovna cilja. Prvi za to izvedbo javnih naročil za odpravo
               posledic naravnih nesreč predvsem po zadnji ujmi je tudi glavni razlog za nujno
               obravnavo zakona. Druga bistvena sprememba pa je delno debirokratizacija in
               poenostavitev postopkov javnega naročanja. Zaradi težav elektropodjetij ob soočenju z
               žledom s predlogom zakona opredeljujemo izjemo za naročila za preživetje in življenje
               ob naravni nesreči. Hkrati pa omogočamo, da se ta izjema po obeh zakonih uporabi tudi
               za naročila za preprečitev neposredno grozeče škode v naravni ali drugi nesreči. V
               primerih, kadar naročnik odda nujno naročilo, pa se z novelo omogoča, da se pogodba
               sklene nemudoma. Na Odboru je kar nekaj neutemeljenih očitkov doživela sprememba, ki
               odpravlja obvezo sprejemanja sklepa o začetku postopka javnega naročanja v nekaterih
               primerih. Res je, da se za tovrsten sklep ne potrebuje veliko časa, ampak ravno iz
               razloga, da posamezen obrazec ne potrebuje veliko časa, smo uvedli že veliko
               različnih obrazcev, sklepov in dokumentov. In v veliki večini primerov je resnično
               odveč, da najprej izdaš sklep, kakšen javni razpis boš pripravil, nato pa takšen
               javni razpis pripraviš. V primeru večjih organizacij pa ta sklep lahko tudi ostane,
               saj ga z zakonom ne prepovedujemo, temveč le odpravljamo kot obveznega. Gre za majhen
               korak pri debirokratizaciji. Odpravlja se tudi obvezno prilaganje dokazil, zadošča
               izjava ponudnika o izpolnjevanju zahtev. Pomembnejša dopolnitev zakona je tudi
               možnost, ki dovoljuje poleg dopolnitve in pojasnitve ponudbe tudi spremembo ponudbe.
               Ta izhaja iz obstoječe prakse Sodišča evropske skupnosti. Ta za razliko od naše
               obstoječe prakse spremembe ponudbe dopušča. Namenjena je deformalizaciji postopkov,
               torej temu, da morebitni ponudnik, četudi se v ponudbi zmoti, to ponudbo lahko
               dopolni. Seveda pa je takšna sprememba prepovedana v delih, ki bi lahko vplivali na
               špekulacijo ponudnikov, torej ne sme spreminjati cene, dela ponudbe, ki se tiče meril
               ali vsebine. Lahko zaključimo, da je takšna sprememba bolj človeška in manj
               birokratska. V Državljanski listi si želimo večjih sprememb na področju javnih
               naročil, ki lahko z racionalizacijo postane pomemben vir proračunskih prihrankov.
               Potrebne so zakonodajne in organizacijske spremembe, potrebno je povečati tako
               strokovnost dela, predvsem pa vpeljavo osebne, moralne in materialne odgovornosti
               vseh sodelujočih v postopkih javnega naročanja.</p>
               <p>So pa predlagane spremembe vsekakor korak naprej, zato jih bomo v poslanski skupini
               Državljanska lita podprli. Hvala lepa.</p>
            </sp>
            <sp xml:id="SDZ6-Redna-22-2014-03-06.sp15">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednje je stališče poslanske skupine Slovenske ljudske stranke, ki ga bo
               predstavil gospod Franc Pukšič.</p>
            </sp>
            <sp xml:id="SDZ6-Redna-22-2014-03-06.sp16">

               <speaker>FRANC PUKŠIČ (PS SLS):</speaker>

               <p>Lep pozdrav kolegice, kolegi, podpredsednica, predstavniki Vlade!</p>
               <p>Predlog zakona o spremembi in dopolnitvi Zakona o javnem naročanju in Predlog zakona
               o spremembi in dopolnitvi Zakona o javnem naročanju na vodnem, energetskem in
               transportnem področju in področju poštnih storitev, dvojček. Bom v nadaljevanju
               povedal, zakaj sem oba naslova prebral. Področje javnega naročanja je vedno
               občutljiva stvar, in iskreno povedano, zakon spreminjamo vsaj enkrat na leto, kar
               seveda nam ni v čast in ponos. Pa še danes ne moremo trditi, da je zakon dober in
               učinkovit. Pravzaprav bi lahko prej rekli, da je Zakon o javnem naročanju prej motor
               korupcije kot pa resnično javno naročanje. Zakaj je temu tako, bi se spraševali. Ker
               se seveda v zakon preprosto ne da zapisati vseh možnosti in izjem ter različnih
               postopkov, ki spremljajo javna naročanja. Hkrati pa se preko teh naročil po nekaterih
               navedbah obrne preko 4 milijarde evrov denarja. Jasno. Zelo hitro po sprejetju novega
               zakona izvajalci javnih naročil najdejo zakonske luknje. Za to imajo denar in razne
               odvetniške pisarne, ki jim omogočijo nadaljevanje z do sedaj uveljavljenim konceptom.
               Saj se spomnimo raznih daril in tako dalje. Glede na to, da gre tudi pri naslednjem
               obravnavanem zakonu za enako vsebino, enake rešitve, zgolj v sferi vodovodnega,
               energetskega in transportnega področja, bomo v Slovenski ljudski stranki oziroma bom
               v imenu Slovenske ljudske stranke podal stališči za oba zakona hkrati, zato se pri
               naslednji točki ne bomo več oglašali.</p>
               <p>Danes imamo ta dva zakona na mizi zato, da bi poenostavili postopke javnega naročanja
               – v največji meri gre za naročila manjšin vrednosti – in s tem pripomogli k čim
               hitrejši odpravi posledic ledene ujme, ki je pred nekaj dnevi prizadela Slovenijo. Če
               bi v ta zakon vnesli več osebne in materialne odgovornosti – ker gre za ujmo po
               celotni državi in za odpravljanje posledic po občinah – na župane, bi lahko bil zakon
               boljši in bistveno manj zbirokratiziran. V smislu odprave birokratizacije bi
               pričakovali, to bi bila priložnost in tudi dober test, da bodo šle spremembe v tej
               smeri. Dejstvo je, da je pri javnem naročanju še vedno vse preveč papirologije in vse
               preveč postopkovnih faz za naročanje. Udeleženci si takšne birokratizacije ne želijo,
               saj s tem samo izgubljajo dragoceni čas in denar, namesto da bi bilo več osebne
               odgovornosti. Tu bi bilo treba prisluhniti tako Državni revizijski komisiji kot
               ostalim akterjem, ki so vključeni v javno naročanje. Zato bi bil pravzaprav skrajni
               čas, da bi sprejeli sodoben, moderen zakon o javnem naročanju, kot sem že omenil, z
               bistveno večjo osebno odgovornostjo. Pa ne samo z osebno odgovornostjo, tudi z
               materialno odgovornostjo, ker dokler tistih, ki odločajo, ne udari tudi po žepu, tako
               dolgo se ne bodo obnašali dovolj gospodarno, v veliki večini, seveda ne velja za vse,
               ne gre posploševati.</p>
               <p>Kot že omenjeno, v Slovenski ljudski stranki podpiramo poenostavitve postopkov,
               vendar dejstvo je, da je kar nekaj vprašanj ostalo neodgovorjenih. Učinki so
               vprašljivi, ravno tako posledice. Zelo nas skrbijo pripombe vodje Državne revizijske
               komisije, ki jih je podal pri obravnavi predlogov zakonov na matičnem delovnem telesu
               in med samo obravnavo niso bile razčiščene. Omenjena komisija, ki se po službeni
               dolžnosti ukvarja z javnimi razpisi, je v tem primeru pri nekaterih členih ostala na
               svojem bregu. In to nas zelo skrbi. Zato upamo, da bomo dobili danes s strani Vlade
               dovolj pojasnil prav na te odprte dileme, od tega pa bo odvisna tudi naša podpora.
               Povsem razumljivo je, da gre pri odpravi posledic ledene ujme oziroma v primerih
               naravnih nesreč za izredne razmere in v takšnem kontekstu zakon tudi podpiramo. Večji
               problem pa se pojavi, ker te spremembe ne veljajo samo za javno naročanje v okviru
               odprave posledic, temveč gre za trajne spremembe. Kot sem že povedal v stališču,
               zavzemamo se, da bi dobili moderen zakon o javnem naročanju, kjer bi upoštevali in
               vanj vnesli bistveno manj birokratizacije ter bistveno več osebne in materialne
               odgovornosti akterjev javnega naročanja.</p>
               <p>Zato upamo, da bodo danes med razpravo, v kateri pristojno ministrstvo pozivamo, naj
               zelo aktivno sodeluje, ti dvomi tudi dokončno odpravljeni. Šele takrat se bomo v
               Poslanski skupini Slovenske ljudske stranke odločili, ali je zakon ustrezen in ali ga
               bomo podprli. Hvala.</p>
            </sp>
            <sp xml:id="SDZ6-Redna-22-2014-03-06.sp17">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Stališče Poslanske skupine Demokratične stranke upokojencev Slovenije bo predstavila
               gospa Marija Plevčak.</p>
            </sp>
            <sp xml:id="SDZ6-Redna-22-2014-03-06.sp18">

               <speaker>MARIJA PLEVČAK (DeSUS):</speaker>

               <p>Hvala za besedo. Prisrčen pozdrav vsem prisotnim. Tudi moje stališče bo zajemalo oba
               predlagana zakona, tako da se v naslednji razpravi ne bom oglašala.</p>
               <p>Pred nami sta dva predloga novel, ki sta namenjena hitrejšemu odpravljanju škode, ki
               jo je v začetku povzročila ledena ujma. Vlada je pripravila spremembe zakona o javnem
               naročanju ter zakona o javnem naročanju na vodnem, energetskem, transportnem področju
               in področju poštnih storitev. Namen obeh zakonov je poenostavitev in
               debirokratizacija postopkov. Tako se poenostavlja in enotno ureja oddajanje javnih
               naročil malih vrednosti, ki jih zakonodaja EU ne ureja in jih lahko države članice
               uredijo samostojno. V oba predloga novel so tako vključene rešitve, ki bodo omogočile
               hitro izvedbo in oddajo javnih naročil za odpravo posledic naravnih in drugih nesreč.
               Kadar gre za nujno javno naročilo, bo lahko naročnik pogodbo o oddaji javnega
               naročila sklenil nemudoma, torej brez obdobja mirovanja, v katerem lahko ponudniki
               običajno vložijo zahtevke za revizijo. Na podlagi te izjeme bo mogoče hitro oddati in
               izvesti naročila, za katera so potrebe že nastale ali pa bodo šele nastale, če so
               naročila zaradi posledic vremenske ujme nujno potrebna za zagotovitev osnovnih
               pogojev za preživetje oziroma za življenje ali za preprečitev nastanka neposredne
               grozeče škode ob naravni ali kakšni drugi nesreči. Med predlaganimi rešitvami najdemo
               tudi ukinitev postopka zbiranja ponudb po predhodni objavi, nadomestitev doslej
               obveznega soglasja nadzornega organa oziroma Vlade z obveznim obveščanjem ter možnost
               spremembe ponudbe in ne le njenih dopolnitev. Doslej so morali naročniki te ponudbe
               kot nepopolne izločiti, čeprav so bile pogosto cenovno najugodnejše. Predlagatelj
               ocenjuje, da bodo te rešitve zagotovile bolj učinkovito in gospodarno javno
               naročanje. Predlog novele zakona o javnem naročanju določa tudi obvezno skupno javno
               naročanje v javnih zavodih, katerih ustanoviteljica je država.</p>
               <p>V Poslanski skupini Demokratične stranke upokojencev predlagane spremembe
               pozdravljamo, zato bomo oba predloga novel, torej zakona o javnem naročanju in zakona
               o javnem naročanju na vodnem, energetskem, transportnem področju in področju poštnih
               storitev tudi podprli. Ob tem pa ne moremo mimo opozoril predsednika Državne
               revizijske komisije, ki jih je predstavil na matičnem delovnem telesu. Opozoril je
               namreč, da se preglednost postopkov oddaje javnih naročil z opustitvijo zahteve po
               nekaterih dokumentih in obrazložitvah zmanjšuje. Ali so ta utemeljena, v Poslanski
               skupini Demokratični stranki upokojencev ne moremo soditi. Če pa se bodo izkazala za
               upravičena pričakujemo, da bo Vlada nemudoma odreagirala s spremembo spornih določil,
               saj je zadnja stvar, ki si jo želimo, da bi se na področju javnega naročanja spet
               omogočilo netransparentno, klientelistično ter prijateljsko izvajanje javnih naročil.
            </p>
            </sp>
            <sp xml:id="SDZ6-Redna-22-2014-03-06.sp19">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členih in vloženih amandmajih.</p>
               <p>V razpravo dajem 27. člen ter amandma koalicije. Sprašujem, ali želi kdo razpravljati
               o tem členu. Ne vidim želje po razpravi, zato zaključujem razpravo.</p>
               <p>O amandmaju bomo v skladu s časovnim potekom seje zbora odločali danes v okviru
               glasovanj, pol ure po prekinjeni 2. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>1.B TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O JAVNEM NAROČANJU NA VODNEM, ENERGETSKEM,
                  TRANSPORTNEM PODROČJU IN PODROČJU POŠTNIH STORITEV PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, ki se
               besedi odpoveduje. Hvala lepa. Nadaljujemo s stališčem Odbora za finance in monetarno
               politiko, ki je matično delovno telo.</p>
               <p>Za predstavitev poročila odbora dajem besedo predsedniku gospodu Bojanu Starmanu.
            </p>
            </sp>
            <sp xml:id="SDZ6-Redna-22-2014-03-06.sp20">

               <speaker>BOJAN STARMAN (PS DL):</speaker>

               <p> Gospa podpredsednica, tudi jaz bom zelo kratek.</p>
               <p>Ta zakon je dvojček zakona o javnem naročanju, ki samo ureja to isto tematiko na
               vodnem, energetskem, transportnem področju in področju poštnih storitev. Način
               sprejemanja po nujnem postopku je predviden enako. Vsebina je praktično enaka. Tudi
               pripombe so bile k nekaterim drugim členom, ampak vsebinsko enake. Tudi na odboru ni
               bilo razprave in smo sprejeli amandmaje, ki jih je posredovala koalicija in gospod
               Frangež in jih vgradili v besedilo zakona, ki ga predlagamo tukaj v sprejetje. Hvala
               lepa.</p>
            </sp>
            <sp xml:id="SDZ6-Redna-22-2014-03-06.sp21">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sledi predstavitev stališč poslanskih skupin.</p>
               <p>Kot prva bo stališče poslanske skupine Pozitivne Slovenije predstavila gospa
               Aleksandra Osterman.</p>
            </sp>
            <sp xml:id="SDZ6-Redna-22-2014-03-06.sp22">

               <speaker>ALEKSANDRA OSTERMAN (PS PS):</speaker>

               <p>Hvala za besedo, gospa podpredsednica. Spoštovani vsi prisotni!</p>
               <p>Danes bomo odločali tudi o Predlogu zakona o spremembah in dopolnitvah Zakona o
               javnem naročanju na vodnem, energetskem, transportnem področju in področju poštnih
               storitev, ki ga predvsem v luči zadnje ujme obravnavamo po nujnem postopku. Vsekakor
               pa smiselno enako, kot njegov zakon dvojček.</p>
               <p>Bistvene novosti, ki jih novela uvaja, sem naštela v predstavitvi stališč pri noveli
               Zakona o javnem naročanju, ki smo jo danes obravnavali kot prvo. Če na hitro
               povzamem. Ukinitev obveznega sklepa o začetku postopka javnega naročanja se ukinja.
               Naročnik bo namesto dokazil lahko zahteval le izjavo ponudnika in jo preverjal, če bo
               ocenil, da jo je treba preveriti, ali pa podvomil v resničnost podatkov oziroma
               navedb v izjavi. V postopku oddaje naročila male vrednosti po novem ne bo več
               dopustno zahtevati dodatne obrazložitve odločbe o oddaji naročila. Zaradi potrebe po
               preprečevanju zlorab in dopolnitev in sprememb ponudb predlog zakona določa tudi
               pogoje, pod katerimi je ponudbo mogoče spremeniti ali dopolniti. Poudarjam, da tudi
               po novem ne bo dopustno spreminjanje cene na enoto, vrednosti postavke ali skupne
               vrednosti ponudbe, razen če bo naročnik na način, previden v zakonu, v soglasju s
               ponudnikom popravljal računsko napako v ponudbi. Določene so tudi izjeme od obveznega
               mirovanja. V postopkih, kjer naročnik sprejme le eno ponudbo, je upoštevanje obdobja
               mirovanja popolnoma nesmiselno. S predlogom zakona se omogoča sprejetje podzakonskega
               akta Vlade, ki bo natančneje uredil finančna zavarovanja pri javnem naročanju. Zaradi
               zaostrenih razmer v finančnem sektorju, ki zaradi visokih stroškov in pogojev za
               izdajo finančnih zavarovanj slabijo konkurenčnost pri javnem naročanju, kar
               neposredno vpliva na gospodarnost naročanja, in zaradi dosedanje prakse javnih
               naročnikov v zvezi z obsežnimi, ponekod tudi večkratnimi nesorazmernimi in
               nepotrebnimi zahtevami za finančna zavarovanja, za resnost ponudbe, dobre izvedbe
               pogodbenih obveznosti ali odpravo napak v garancijski dobi, se s predlogom zakona
               omogoča sprejetje podzakonskega akta Vlade, ki bo natančneje uredil finančno
               zavarovanje pri javnem naročanju. V zvezi s tem sta finančni minister in vlada že
               sprejela priporočila in z njim seznanila javne naročnike, vendar je prenos teh
               priporočil počasen, saj ni zavezujoč.</p>
               <p>Spoštovani zbrani! Tudi ta predlog bo Poslanska skupina Pozitivna Slovenija podprla.
               Hvala.</p>
            </sp>
            <sp xml:id="SDZ6-Redna-22-2014-03-06.sp23">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Ivan Grill bo predstavil stališče. Ste že imeli skupno? V redu.</p>
               <p>Nadaljujemo z naslednjim poslanskim stališče.</p>
               <p>Gospod Mirko Brulc bo predstavil stališče Poslanske skupine Socialnih demokratov.
            </p>
            </sp>
            <sp xml:id="SDZ6-Redna-22-2014-03-06.sp24">

               <speaker>MIRKO BRULC (PS SD):</speaker>

               <p>Hvala lepa za besedo.</p>
               <p>V Poslanski skupini Socialnih demokratov podpiramo predlagane spremembe Zakona o
               javnem naročanju na vodnem, energetskem, transportnem področju in na področju poštnih
               storitev, s katerim se opredeljuje izjema od pravil javnega naročanja, na podlagi
               katere bo mogoče hitro oddati in izvesti naročila, naročila, za katera so potrebe že
               nastale ali še bodo, če so naročila zaradi posledic vremenske ujme nujno potrebna za
               zagotovitev osnovnih pogojev za preživetje oziroma življenje ali za preprečitev
               nastanka neposredne grozeče škode ob naravnih in drugih nesrečah. Javna naročila
               ostajajo pomemben generator gospodarske rasti, saj znaša delež javnih naročil v letu
               212 skoraj 8 % BDP v skupni vrednosti približno milijarda 806 milijonov evrov, kar
               pomeni, da je možno ustvariti pomembne prihranke na javnih sredstvih. Tako zakon na
               primer določa, da je mogoče ponudbe ne le dopolniti, temveč tudi spremeniti, s čimer
               se zagotavlja večja gospodarnost, učinkovitost in uspešnost javnega naročanja. Z
               zakonom se poenostavlja in enotno ureja oddaja javnih naročil, ki jih zakonodaja
               Evropske unije ne ureja, in jih lahko države članice uredijo samostojno.
               Gospodarnejše in učinkovitejše javno naročanje se zagotavlja tudi z uvedbo instituta
               spremembe ponudbe. S to pomembno spremembo zakona se namreč omogoča, da ponudniki
               napake iz ponudbe, ki ne vplivajo na razvrstitev ponudbe glede na merila za izbor in
               se ne vežejo na predmet ponudbe oziroma tehnične specifikacije, ne le dopolnijo,
               temveč tudi spremenijo. Z zakonom se ureja tudi izjema od pravil javnega naročanja za
               javna naročila za zagotavljanje preživetja in življenja ali preprečitev nastanka
               neposredne grozeče škode ob naravni ali drugi nesreči tudi pri nujnih postopkih s
               pogajanji brez predhodne objave.</p>
               <p>V Poslanski skupini SD bomo predlog zakon podprli, ker omogoča poenostavitev,
               pospešitev in tudi pocenite javnega naročanja. Seveda pa pričakujemo, da bo v
               prihodnje javno naročanje usmerjeno v porabo zelenih tehnologij z večjo izvedbo tako
               imenovanega javnega naročanja. V letu 2012 je bilo oddanih 272 javnih naročil, za
               katere okoljske zahteve določa uredba. Skupna vrednost je bila 72 milijonov evrov in
               pomeni 4 % vrednosti vseh oddanih javnih naročil, kar pomeni, da se počasi uveljavlja
               zeleno javno naročanje. Prav tako bo moralo javno naročanje dati v prihodnje večjo
               vlogo spodbujanju določenih gospodarskih oblik, socialno komponento, kot je na primer
               socialno podjetništvo. Hvala lepa.</p>
            </sp>
            <sp xml:id="SDZ6-Redna-22-2014-03-06.sp25">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>S tem smo končali s predstavitvijo stališč poslanskih skupin. Prehajamo na razpravo o
               členih in vloženih amandmajih.</p>
               <p>Imamo en amandma, zato v razpravo dajem 25. člen ter amandma koalicije. Sprašujem,
               ali želi kdo razpravljati o tem amandmaju. Ne vidim želje po razpravi, zato
               zaključujem razpravo. O amandmajih bomo v skladu s časovnim potekom seje zbora
               odločali danes v okviru glasovanj, pol ure po prekinjeni 2. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREPREČEVANJU PRANJA DENARJA IN FINANCIRANJA
                  TERORIZMA PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade.</p>
               <p>Izvolite, mag. Mitja Mavko, državni sekretar na Ministrstvu za finance.</p>
            </sp>
            <sp xml:id="SDZ6-Redna-22-2014-03-06.sp26">

               <speaker>MAG. MITJA MAVKO:</speaker>

               <p>Hvala lepa, gospa podpredsednica. Spoštovane poslanke in poslanci!</p>
               <p>Predlog zakona o spremembah in dopolnitvah Zakona o preprečevanju pranja denarja in
               financiranja terorizma ima za glavni namen omejitev gotovinskega poslovanja v
               zneskih, ki presegajo 5 tisoč evrov, in pa razširitev te prepovedi s prodaje blaga
               tudi na upravljanje storitev. Posledično cilja vlada s predlagano spremembo
               preusmeritev plačevanja višjih zneskov preko nadzorovanih kreditnih in pa finančnih
               institucij, ki so že vključene v sistem odkrivanja in pa preprečevanja pranja
               denarja. Omenjena sprememba uvaja torej znižanje praga gotovinskega poslovanja s
               sedanjih 15 tisoč na 5 tisoč evrov in jo, kot smo omenili, širi tudi na opravljanje
               storitev. Predlagana rešitev je popolnoma skladna z direktivo Evropskega parlamenta
               in Sveta glede preprečevanja uporabe finančnega sistema za pranje denarja. Ta
               direktiva namreč državam članicam omogoča, da se lahko odločijo sprejeti strožje
               predpise, če presodijo, da je to potrebno.</p>
               <p>Splošna težnja mednarodne skupnosti na področju izvajanja preventivnih ukrepov s
               področja pranja denarja in financiranja terorizma namreč je, da se zaradi omogočanja
               sledljivosti izvora denarja plačevanje z gotovino čim bolj omeji. Po ugotovitvah
               mnogih drugih držav, pa tudi naših lastnih ugotovitvah in mednarodnih organizacij, je
               gotovina kot plačilno sredstvo z vidika pranja denarja še vedno razmeroma visoko
               tvegan produkt, zato uvajamo njeno omejitev. Prav tako so izkušnje našega Urada za
               preprečevanje pranja denarja pri obravnavanju konkretnih zadev s področja sumljivih
               transakcij pokazale, da so gotovinske transakcije ene tistih, ki predstavljajo
               povečano tveganje. Med kaznivimi dejanji, povezanimi z gotovinskimi transakcijami,
               zagotovo izstopajo davčne zatajitve z uporabo slamnatih podjetij. Posebej velja
               izpostaviti, da predlagana ureditev ne posega bistveno v redno poslovanje pravnih in
               fizičnih oseb, saj omejitev gotovinskega poslovanja nad določenim zneskom oziroma
               njegova preusmeritev na kreditne in finančne institucije za subjekte, ki trgujejo z
               blagom in opravljajo dejavnost storitev, ne predstavlja dodatnih administrativnih
               obremenitev, povezanih z izvajanjem ukrepov odkrivanja in preprečevanja pranja
               denarja.</p>
               <p>Zaradi navedenega predlagamo, da Državni zbor podpre predlagane spremembe zakona.
               Hvala lepa.</p>
            </sp>
            <sp xml:id="SDZ6-Redna-22-2014-03-06.sp27">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Predlog zakona je obravnaval Odbor za finance in monetarno politiko kot matično
               delovno telo, zato za njegovo predstavitev dajem besedo predsedniku odbora gospodu
               Bojanu Starmanu.</p>
            </sp>
            <sp xml:id="SDZ6-Redna-22-2014-03-06.sp28">

               <speaker>BOJAN STARMAN (PS DL):</speaker>

               <p>Še enkrat hvala za besedo, gospa podpredsednica.</p>
               <p>Odbor za finance in monetarno politiko je na 24. seji 11. 2. obravnaval Predlog
               zakona o spremembah in dopolnitvah Zakona o preprečevanju pranja denarja in
               financiranja terorizma. Ta predlog je Državnemu zboru v obravnavo predložila Vlada.
               Kolegij predsednika Državnega zbora je na 78. redni seji 10. 1. 2014 sklenil, da se
               predlog obravnava po skrajšanem postopku.</p>
               <p>Odbor je prejel dodatno delovno gradivo ter mnenje Zakonodajno-pravne službe z dne
               10. 2. 2014 ter mnenje Komisije Državnega sveta za gospodarstvo, obrt, turizem in
               finance z dne 10. 2., ki predlog podpira. Zakonodajno-pravna služba je podala
               pripombo k 1. členu ter opozarja na ne predvsem dosledno obrazložitev namere o
               predvideni omejitvi gotovinskega poslovanja. Na seji so prisostvovali predstavniki
               Ministrstva za finance, državni sekretar gospod Mitja Mavko, direktor Urada za
               preprečevanje pranja denarja Darko Muženič in predstavnica Zakonodajno-pravne službe
               Državnega zbora mag. Sonja Bien Karlovšek.</p>
               <p>V uvodni obrazložitvi je sekretar izpostavil osnovni namen predloženega besedila, s
               katerim se znižuje oziroma prepoveduje gotovinsko poslovanje s trenutnih 15 tisoč
               evrov na 5 tisoč evrov in poudaril širitev napovedane prepovedi na opravljanje
               storitev, vse z intenco preprečevanja malverzacij z gotovinskim poslovanjem. Po
               krajši obravnavi je bil sprejet amandma gospoda Frangeža, ki sem ga pomotoma omenil
               že pri prejšnji točki in potem je odbor glasoval o vseh členih predlaganega zakona
               skupaj.</p>
               <p>Glede na sprejeti amandma odbora je na podlagi prvega odstavka 133. člena Poslovnika
               Državnega zbora pripravljeno besedo dopolnjenega predloga zakona, v katerega je
               amandma odbora k 1. členu tudi vključen. Državnemu zboru predlagamo tak zakon tudi v
               sprejetje. Hvala lepa.</p>
            </sp>
            <sp xml:id="SDZ6-Redna-22-2014-03-06.sp29">

               <speaker>PODPREDSEDNICA POLONCA KOMAR:</speaker>

               <p>Hvala tudi vam.</p>
               <p>Sledi predstavitev stališč poslanskih skupin.</p>
               <p>Gospod Ivan Grill bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-22-2014-03-06.sp30">

               <speaker>IVAN GRILL (PS SDS):</speaker>

               <p>Hvala za besedo. Prav lep pozdrav še enkrat vsem skupaj!</p>
               <p>V Slovenski demokratski stranki bomo zakon o spremembah Zakona o preprečevanju pranja
               denarja in financiranja terorizma podprli. Kot je bilo povedano, sam zakon v bistvu
               samo zmanjšuje dovoljeni znesek za plačilo blaga in storitev z dosedanjih 15 tisoč
               evrov na 5 tisoč evrov. Vse blago in storitve nad tem zneskom, pomeni nad 5 tisoč
               evrov, se bodo morale plačevati preko pristojnih kreditnih in finančnih institucij,
               kar naj bi seveda prispevalo k manjšemu tveganju za možnost pranja denarja in s tem
               posredno tudi možnost financiranja terorizma. Žal pa v Slovenski demokratski stranki
               pri tej zakonodaji pogrešamo, da so pristojnosti preiskovalnega urada za
               preprečevanje pranja denarja omejene, zato smo že vložili v proceduro spremembo
               zakona, ki bo temu uradu omogočil tudi preiskovalno dejavnost, prav tako bo urad
               moral poročati enkrat letno državnemu zboru in širil bi se krog kvalificiranih
               ponudnikov uradu, da ta lahko začne zbirati in analizirati podatke, informacije in
               dokumentacijo v zvezi z neko transakcijo ali osebo, če obstaja sum pranja denarja ali
               financiranja terorizma, in to na državni zbor, delovno telo državnega zbora in
               preiskovalno komisijo državnega zbora. 
                   Kot sem omenil bomo pa ta zakon tudi podprli. Hvala lepa. 
               
            </p>
            </sp>
            <sp xml:id="SDZ6-Redna-22-2014-03-06.sp31">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu poslanske skupine Državljanske liste bo stališče predstavil gospod Branko
               Kurnjek.</p>
            </sp>
            <sp xml:id="SDZ6-Redna-22-2014-03-06.sp32">

               <speaker>BRANKO KURNJEK (PS DL):</speaker>

               <p>Hvala za besedo, spoštovana podpredsednica. Še enkrat lep pozdrav!</p>
               <p>Pred nami je sprememba Zakona o preprečevanju pranja denarja in financiranja
               terorizma. Kot je običajno, so spremembe pri zakonu, ki se sprejema po skrajšanem
               postopku, manjše. Bistvo je znižanje mejnega zneska za gotovinsko poslovanje, ki se s
               trenutno določenih 15 tisoč evrov znižuje na 5 tisoč evrov, in pa širitev te
               prepovedi od nakupa blaga tudi na opravljanje storitev. Namen predlagatelja je
               preprečevanje malverzacij z gotovinskim poslovanjem. Nekatere evropske države so to
               mejo postavile še nižje.</p>
               <p>Gotovina kot plačilno sredstvo je visoko tvegan produkt z vidika preprečevanja pranja
               denarja, zato v Državljanski listi omenjene spremembe podpiramo. Hvala.</p>
            </sp>
            <sp xml:id="SDZ6-Redna-22-2014-03-06.sp33">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske ljudske stranke bo stališče predstavil gospod
               Franc Pukšič.</p>
            </sp>
            <sp xml:id="SDZ6-Redna-22-2014-03-06.sp34">

               <speaker>FRANC PUKŠIČ (PS SLS):</speaker>

               <p>Hvala lepa, gospa podpredsednica. Kolegice in kolegi, predstavnik Vlade!</p>
               <p>V Slovenski ljudski stranki bomo tudi to spremembo in dopolnitev Zakona o
               preprečevanju pranja denarja in financiranja terorizma podprli. Gre za zelo majhne
               spremembe, majhne korake na tem področju, tako kot je bilo tudi rečeno, usklajevanje
               z evropsko direktivo, potem sledljivost izvora denarja. Če ni gotovinskega plačila,
               je sledljivost lahko večja in boljša. Povsem normalno je, da so tudi v Državnem svetu
               podprli sledljivost pri toku denarja za opravljene storitve ali prodajo blaga.
               Nekateri so že omenili, da bi bilo treba povečati pristojnosti Urada za preprečevanja
               pranja denarja in poročanje v Državnem zboru. Glede na kriminaliteto in korupcijo, ki
               se v naši državi dogaja, bi bilo to nujno potrebno. Upam, da bo do tega prišlo in da
               bo vlada temu naklonjena. Dejstvo pa je, da bo treba še pri marsikateri zadevi stvari
               spremeniti tudi na zakonodajnem področju. Pa da ne rečem samo to, tudi v kakšni drugi
               veji oblasti, kot je tretja veja oblasti, pravna, kjer iz nekaterih dokumentov jasno
               izhaja, da nekateri iz sodniških vrst nekako ne sledijo našim kriminalistom, ki
               sledijo posameznike, pa jim ne dajo možnosti uporabe posebnih preiskovalnih ukrepov,
               velikokrat pa tudi kakšnega manjšega zahtevka, to je recimo kakšnega izpisa
               telefonskih pogovorov. Vse to bi lahko pripomoglo k zniževanju kriminalitete,
               terorizma, vendar pa so to bistveno večje zadeve, kot pa so ti majhni popravki.</p>
               <p>Kot rečeno, v Slovenski ljudski stranki bomo te spremembe podprli. Hvala.</p>
            </sp>
            <sp xml:id="SDZ6-Redna-22-2014-03-06.sp35">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev Slovenije bo stališče
               predstavila gospa Marija Plevčak.</p>
            </sp>
            <sp xml:id="SDZ6-Redna-22-2014-03-06.sp36">

               <speaker>MARIJA PLEVČAK (PS DeSUS):</speaker>

               <p>Hvala za besedo.</p>
               <p>V Poslanski skupini Demokratične stranke upokojencev bomo podprli Predlog zakona o
               spremembah in dopolnitvah Zakona o preprečevanju pranja denarja in financiranja
               terorizma.</p>
               <p>Predlagane dopolnitve glede preprečevanja pranja denarja in financiranja terorizma so
               po našem mnenju vsekakor zelo na mestu, in to predvsem zaradi sledljivosti transakcij
               zneskov pri prodaji blaga in storitev enakih in večjih od 5 tisoč evrov. Tako si na
               področju gotovinskega poslovanja lahko vsaka država članica v okviru evropske
               direktive v svojih pristojnostih določa svoje še strožje kriterije tudi v smislu
               nadzorovanja, kontrole in ne nazadnje sankcioniranja. Ugotavljamo, da je vladni
               predlog spremembe zneska s 15 tisoč na 5 tisoč evrov nedvomno primeren in
               ustreznejši, še posebej pri ugotavljanju, preiskovanju nepravilnosti in odtekanja
               denarja iz države. Prepričani smo, da bomo s takšnimi rešitvami pripomogli k
               zagotavljanju večje transparentnosti denarnih tokov vseh poslovnih subjektov in
               krčenju sive ekonomije. To razumemo kot obvezno izvajajočo nalogo nadzorovanja
               kreditnih in finančnih institucij. Glede na navedeno gre za osnovni cilj, in tudi po
               naši oceni je tako, saj je znižan znesek primernejši in ustreznejši za naš pravni
               red. Menimo, da s takšnim načinom pripomoremo h krčenju manevrskega prostora sive
               ekonomije.</p>
               <p>V Poslanski skupini Demokratične stranke upokojencev smo sledili tudi mnenju
               Zakonodajno-pravne službe, ki je opozorila predvsem na potrebne nomotehnične
               izboljšave, pa tudi mnenju Državnega sveta, ki podpira takšen predlog. Zatorej bomo
               poslanke in poslanca Poslanske skupine Demokratične stranke upokojencev podprli
               Predlog zakona o spremembah in dopolnitvah Zakona o preprečevanju pranja denarja in
               financiranja terorizma.</p>
            </sp>
            <sp xml:id="SDZ6-Redna-22-2014-03-06.sp37">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednji bo stališče Poslanske skupine Nove Slovenije predstavil gospod Jožef
               Horvat.</p>
            </sp>
            <sp xml:id="SDZ6-Redna-22-2014-03-06.sp38">

               <speaker>JOŽEF HORVAT (PS NSi):</speaker>

               <p>Hvala lepa še enkrat za besedo. Še enkrat vsem prav lep pozdrav!</p>
               <p>Pranje denarja je operacija, s katero se zakrije nezakonit izvor denarja in navidezno
               prikaže, da denar izvira iz zakonitih poslov. Posamične države z notranjo zakonodajo
               preprečujejo pranje denarja na način, da omejujejo zneske gotovinskega poslovanja in
               tako preprečujejo pretvorbo nedefinirane gotovine v knjižni denar, s katerim se nato
               lažje izvajajo transakcije in se zakrije sled do nezakonitega izvora gotovine. V
               Sloveniji to področje ureja Zakon o preprečevanju pranja denarja in financiranja
               terorizma. Sedaj veljavni zakon je usklajen z evropsko direktivo, tretjo direktivo,
               in je že uvedel prepoved gotovinskega poslovanja za zneske nad 15 tisoč evrov. Po
               oceni Evropske unije je to tista primerna meja, kjer se začne visoko tveganje za
               pranje denarja in financiranje terorizma. Veljavni zakon je torej usklajen z evropsko
               zakonodajo. To je zelo pomembna ugotovitev.</p>
               <p>Z danes obravnavano novelo zakona se znižuje znesek dopustnega gotovinskega
               poslovanja s sedanjih 15 tisoč evrov na 5 tisoč evrov. Izenačujejo se tudi pogoji za
               gotovinsko poslovanje pri dejavnosti prodaje blaga in pri opravljanju storitev.
               Doslej je bila namreč v zakonu določena zgornja meja gotovinskega poslovanja le za
               prodajo blaga, ne pa tudi za storitve. Vlada v predlogu navedenega zakona navaja, da
               želi s spremembo zakonodaje utrditi učinkovito izvajanje pristojnosti Urada Republike
               Slovenije za preprečevanje pranja denarja in druge nadzorne institucije v zvezi s
               preiskovanjem kaznivega dejanja preprečevanja pranja denarja in postopki odvzema
               premoženja nezakonitega izvora. Kljub taki obrazložitvi pa Vlada s predlogi sprememb
               in dopolnitev zakona ni posegla v 8. člen tega zakona, ki ureja obvezen pregled
               poslovnega subjekta s strani banke oziroma druge plačilne organizacije pri vsaki
               transakciji nad 15 tisoč evrov o namenu in naravi poslovnega razmerja, na podlagi
               katerega se izvrši transakcija in nato poročanje uradu o takih transakcijah. Vlada
               torej ni znižala meje za obvezen nadzor nad plačilnimi transakcijami s sedanjim 15
               tisoč evrov na 5 tisoč evrov. Očitno se torej pri spremembah in dopolnitvah tega
               zakona ne zasleduje namen povečanja učinkovitosti države na področju preiskovanja
               kaznivih dejanj pranja denarja, pač pa želi Vlada povečati nadzor države nad
               finančnimi tokovi v državi. Predvsem pa je pravi namen tega zakona na prikrit način
               dodatno sanirati bančni sistem na račun državljanov. Namreč vsak nakup blaga ali
               plačilo izvedene storitve nad 5 tisoč evrov, kar predstavlja že nakup nekoliko
               boljšega pohištva, avtomobila, storitve manjših popravil objektov in podobno, bo
               moralo biti izvršeno prek banke oziroma druge plačilne organizacije, kar pomeni, da
               bo moral vsak državljan izvršeno plačilno storitev banke tudi plačati v obliki
               provizije. Ker je število finančnih transakcij največje prav pri manjših zneskih, se
               bo taka spremembe zakonodaje poznala v bančnih finančnih prilivih, ponovno pa bo
               obremenila s stroškom državljane oziroma potrošnike. Krščanski demokrati Nove
               Slovenije takega dodatnega obremenjevanje davkoplačevalcev ne podpiramo. Predvsem pa
               ne podpiramo takega prikritega načina sanacije bančnega sistema na način, da se jim
               zakonsko zagotavljajo dodatni prilivi z nebančnimi storitvami. Davkoplačevalci smo in
               bomo svoj prispevek k sanaciji bančnega sistema že pokrili z izvedenimi
               dokapitalizacijami in preko slabe banke. Banke pa se morajo financirati pretežno z
               bančnimi storitvami, saj te pravzaprav opravičujejo njihov obstoj.</p>
               <p>Predloga zakona o spremembah in dopolnitvah Zakona o preprečevanju pranja denarja in
               financiranja terorizma krščanski demokrati Nove Slovenije ne bomo podprli, ne bomo pa
               mu tudi nasprotovali.</p>
            </sp>
            <sp xml:id="SDZ6-Redna-22-2014-03-06.sp39">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Pozitivna Slovenija bo stališče predstavila gospa
               Aleksandra Osterman.</p>
            </sp>
            <sp xml:id="SDZ6-Redna-22-2014-03-06.sp40">

               <speaker>ALEKSANDRA OSTERMAN (PS PS):</speaker>

               <p>Hvala za besedo, gospa podpredsednica. Spoštovani vsi prisotni!</p>
               <p>Delovanje institucij države je ključno za njeno delovanje in stanje demokracije. Urad
               za preprečevanje pranja denarja, tak je občutek, lahko se motimo, deluje, če uporabim
               ta izraz, v senci. Eden od vzrokov, če opravim digresijo, je v pomanjkljivih
               pooblastilih, ker nima jasnih preiskovalnih pristojnosti. Zato navsezadnje ni težko
               in brez zadržka podpreti domala vsako spremembo obstoječega zakona, če bo uveljavitev
               spremembe korak naprej. Novela, ki se nanaša na gotovinsko plačevanje, ne bo
               onemogočala običajnih poslov prometa blaga in storitev. Ne bo onemogočala, zna pa
               prispevati k zaostrenemu nadzoru in transparentnosti.</p>
               <p>Poslanska skupina Pozitivna Slovenija bo novelo vsekakor podprla. Hvala.</p>
            </sp>
            <sp xml:id="SDZ6-Redna-22-2014-03-06.sp41">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>S tem smo končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga
               zakona. Odločanje o predlogu zakona bomo v skladu s časovnim potekom seje zbora
               opravili v okviru glasovanj. 
                   S tem prekinjam to točko dnevnega reda. 
                Prekinjam tudi 22. sejo zbora, ki jo bomo z glasovanji nadaljevali ob 11.
               uri.</p>
               <stage type="time">(Seja je bila prekinjena ob 10.19 in se je nadaljevala ob 10.58.)</stage>
            </sp>
            <sp xml:id="SDZ6-Redna-22-2014-03-06.sp42">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje, nadaljujemo s
               prekinjeno sejo zbora. Prehajamo na glasovanja zbora o predlogih odločitev. Prosim
               vas, da preverite delovanje glasovalnih naprav. <title>Nadaljujemo s prekinjeno 1.a točko dnevnega reda, to je z obravnavo Predloga zakona o
                  spremembah in dopolnitvah Zakona o javnem naročanju po nujnem postopku.</title>
               </p>
               <p>Nadaljujemo z <title>drugo obravnavo</title>, to je z odločanjem o vloženem amandmaju, ki
               ga bomo opravili na podlagi pregleda vloženega amandmaja z dne 6. 3. 2014, ki je
               objavljen na e-klopi. Prehajamo na odločanje o amandmaju poslanskih skupin koalicije
               k 27. členu.
                   Postopkovno želi besedo gospa Barbara Žgajner Tavš 
               
            </p>
            </sp>
            <sp xml:id="SDZ6-Redna-22-2014-03-06.sp43">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa, predsednik.</p>
               <p>Jaz prosim v imenu Poslanske skupine Pozitivne Slovenije, da skladno s poslovnikom
               pred glasovanjem odredite 45 minut odmora. Hvala.</p>
            </sp>
            <sp xml:id="SDZ6-Redna-22-2014-03-06.sp44">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Prosim za mir v dvorani. Preden bom odredil 45 minutni odmor, sprašujem, če želi kdo
               obrazložiti glas v imenu poslanskih skupin k amandmaju k 27. Členu. Ugotavljam, da
               ne. V lastnem imenu želi kdo obrazložiti glas? Ne. Zaključujem z obrazložitvijo glasu
               in prekinjam sejo. Nadaljevali jo bomo ob 11.45.</p>
               <stage type="time">(Seja je bila prekinjena ob 11.02 in se je nadaljevala ob 11.45.)</stage>
            </sp>
            <sp xml:id="SDZ6-Redna-22-2014-03-06.sp45">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!Nadaljujemo z
               delom.</p>
               <p>Sprašujem, če želi mogoče vodja poslanske skupine, ki je predlagala odmor, podati
               poročilo s posveta. Ne želi.</p>
               <p>Predlagam, da preverite delovanje glasovalnih naprav, ker prehajamo na odločanje o
               amandmaju poslanskih skupin koalicije k 27. členu.</p>
               <p>Glasujemo. Navzočih 57 poslank in poslancev, za je glasovalo 37, proti nihče.</p>
               <p><stage>(Za je glasovalo 37.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               nujnega postopka.</p>
               <p>Prehajamo na <title>tretjo obravnavo</title> predloga zakona. Ugotavljam, da je zbor v
               drugi obravnavi sprejel amandma k 27. členu dopolnjenega predloga zakona in sprašujem
               kvalificirane predlagatelje, ali nameravajo k temu členu vložiti amandma. Ugotavljam,
               da ni izražen interes. Zato prehajamo na tretjo obravnavo predloga zakona.
               Ugotavljam, da za tretjo obravnavo ni bilo vloženih amandmajev. Hkrati vas obveščam,
               da me Zakonodajno-pravna služba oziroma Vlada nista obvestili, da bi bil zaradi
               amandmajev, sprejetih v drugi obravnavi, predlog zakona neusklajen. Zato prehajamo na
               odločanje o predlogu zakona<gap n=".."/></p>
               <p>Glasujemo o zakonu. Navzočih je 75 poslank in poslancev, za je glasovalo 48, proti
               nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 1.b točko
                  dnevnega reda, to je z obravnavno Predloga zakona o spremembah in dopolnitvah
                  Zakona o javnem naročanju na vodnem, energetskem, transportnem področju in
                  področju poštnih storitev po nujnem postopku.</title>
               </p>
               <p>Nadaljujemo z <title>drugo obravnavo,</title> to je z odločanjem o vloženem amandmaju, ki
               ga bomo opravili na podlagi pregleda vloženih amandmajev z dne 6. 3. 2014, ki je
               objavljen na e-klopi. Prehajamo na odločanje o amandmaju poslanskih skupin koalicije
               k 25. členu. Lahko odločimo?</p>
               <p>Glasujemo. Navzočih je 75 poslank in poslancev, za je glasovalo 49, , proti
               nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               nujnega postopka. Ker je bil v drugi obravnavi sprejet amandma k 25. členu
               dopolnjenega predloga zakona, sprašujem kvalificirane predlagatelje, če nameravajo
               vložiti amandma k temu členu. Ugotavljam, da ne.</p>
               <p>Prehajamo na <title>tretjo obravnavo</title> predloga zakona. Ponovno ugotavljam, da k
               predlogu zakona za tretjo obravnavo ni bilo vloženih amandmajev, hkrati vas tudi
               obveščam, da me Zakonodajno-pravna služba oziroma Vlada nista obvestili, da bi bil
               zaradi amandmajev, sprejetih v drugi obravnavi, predlog zakona neusklajen, zato
               prehajamo na odločanje o predlogu zakona.</p>
               <p>Obrazložitev glasu v imenu Poslanske skupine Slovenske ljudske stranke ima gospod
               Franc Pukšič.</p>
            </sp>
            <sp xml:id="SDZ6-Redna-22-2014-03-06.sp46">

               <speaker>FRANC PUKŠIČ (PS SLS):</speaker>

               <p>Hvala lepa, gospod predsednik.</p>
               <p>Saj mogoče bi bilo prav, da bi pri 1.a, ampak pri 1.b, ker smo tudi poslanske skupine
               stališča o obeh zakonih povedale skupaj <gap n="…"/></p>
            </sp>
            <sp xml:id="SDZ6-Redna-22-2014-03-06.sp47">

               <speaker>PREDSEDNIK JANKO VEBER:</speaker>

               <p>Gospod Pukšič, smo opravili obrazložitev glasu, tako da je bilo to izvedeno. Tudi pri
               1.a točki.</p>
            </sp>
            <sp xml:id="SDZ6-Redna-22-2014-03-06.sp48">

               <speaker>FRANC PUKŠIČ (PS SLS):</speaker>

               <p>Predsednik, ja, vi ste svojo nalogo naredili. Jaz svoje naloge nisem naredil. Ampak
               če bi takrat povedal, potem ne bi sedaj, se pa v bistvu navezuje na oba dva zakona. V
               tem smislu sem hotel povedati. V stališču Slovenske ljudske stranke smo povedali, da
               se bomo o podpori ali nepodpori obema zakonoma odločali v skladu s pojasnitvami, ki
               so se dogajale na samem matičnem delovnem telesu, ko je predsednik Državne revizijske
               komisije v treh točkah opozoril na nedoslednost spreminjanja teh dveh zakonov. Prvič.
               Povedal je, da odprava sklepa o začetku postopka ni dobra, da bo s to odpravo sklepa
               o začetku postopka lahko prišlo do določenih anomalij, ki so pa vendarle ključne tako
               pri zagotavljanju sredstev kot pri pripravi dokumentacije in izogibanju javnega
               naročanja. Drugič. Povedano je bilo, da vsi predpisi na nivoju Evropske unije
               zahtevajo, da morajo imeti ponudniki, ki sodelujejo v postopku, možnost seznanitve z
               razlogi, ki so pripeljali do tega, ali je nekdo bil izbran ali ni bil izbran. In
               tretjič, kar je verjetno ključna sprememba, ki jo ta zakon prinaša, je vprašanje
               spreminjanja ponudb. Ker je bilo veliko na tej seji delovnega telesa povedanega tudi
               okrog koruptivnosti, korupciji in manipulacijah, ki se dogajajo z javnim naročanjem,
               je pravzaprav predsednik revizijske komisije opozoril, da takšne spremembe teh dveh
               zakonov ne bodo prispevale k zmanjševanju in tudi cilju, kateremu bi naj bile
               namenjene. Ne, to pomeni zmanjševanje ali odpravljanje določenih administrativnih
               ovir v smislu hitrejšega javnega naročila za odpravljanje posledic ujme. Bistveno
               bolje bi bilo, da bi to sprejeli z nekim interventnim zakonom, ne pa da se na ta
               način spreminja sistemska zakonodaja.</p>
               <p>V Slovenski ljudski strani, kot sem že povedal v stališču, zakona ne bomo podpirali,
               ne bomo sicer nasprotovali, ker gre za ujmo, ampak s tem pa se zavedamo, da delate
               katastrofalno napako na sistemski zakonodaji.</p>
            </sp>
            <sp xml:id="SDZ6-Redna-22-2014-03-06.sp49">

               <speaker>PREDSEDNIK JANKO VEBER:</speaker>

               <p>Hvala. Lahko odločimo?</p>
               <p>V lastnem imenu ima obrazložitev glasu gospod Grill.</p>
            </sp>
            <sp xml:id="SDZ6-Redna-22-2014-03-06.sp50">

               <speaker>IVAN GRILL (PS SDS):</speaker>

               <p>Hvala lepa.</p>
               <p>Tudi sam tega zakona ne morem podpreti, tudi nasprotoval ne bom, kajti na odboru
               matičnega delovnega telesa je bila tukaj res razprava s strani predsednika Državne
               revizijske komisije dobronamerna. Prav na praktičnih primerih je obrazložil, kakšne
               nevarnosti predstavlja ta zakon, kljub temu da verjame, da je bil namen predlagatelja
               dobronameren in da želi, da se to področje uredi, da so javna naročila hitrejša,
               stroškovno bolj učinkovita, vendar pa je na treh področjih izpostavil zadeve, ki bodo
               v praksi zagotovo pokazale, da bo to pripeljalo do nedoslednosti in določenih
               težav.</p>
               <p>Ravno iz tega razloga smo se potem odločili, da tega zakona ne bomo podprli, tudi sam
               ga ne bom podprl, kljub temu da smo prvotno, ko smo ta zakon brali, imeli namen
               podpreti ga. Vendar je tekst zakona tako zapleten, da se skozi branje členov ne da
               vseh pomanjkljivosti razbrati in se lahko šele skozi izvajanje v praksi pokaže, kje
               so pasti. Državna revizijska komisija ima na tem področju največ izkušenj,
               vsakodnevno se soočajo s številnimi pritožbami in nedoslednostmi, zato so tudi na to
               opozorili. To je ključni razlog, zaradi katerega tega zakona ne morem podpreti. Hvala
               lepa.</p>
            </sp>
            <sp xml:id="SDZ6-Redna-22-2014-03-06.sp51">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Glasujemo. Navzočih je 76 poslank in poslancev, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 2. točko dnevnega reda, to je Predlog zakona o spremembah in
                  dopolnitvah Zakona o preprečevanju pranja denarja in financiranju terorizma po
                  skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Obrazložitev glasu v imenu Poslanske skupine Nove Slovenije ima gospod Horvat.</p>
            </sp>
            <sp xml:id="SDZ6-Redna-22-2014-03-06.sp52">

               <speaker>JOŽEF HORVAT (PS NSi):</speaker>

               <p>Hvala, gospod predsednik. Kolegice in kolegi, gospod državni sekretar, državna
               sekretarka!</p>
               <p>Naj ponovim, s kolegico Ivo Dimic ne bova podprla tega zakona, ne bova mu pa tudi
               nasprotovala. Tisti, ki smo natančno preštudirali ta zakon, vemo, da gre, lahko
               rečemo, za nek novi davek, gre za novo obremenitev državljank in državljanov oziroma
               bančnih komitentov. Evropa dopušča gotovinsko poslovanje do 15 tisoč evrov. Včasih
               pravimo, <q>"joj, ta grda Evropa, kako nas duši"</q>. Zdaj mi dušimo sami sebe. Mi gremo s
               tem limitom na 5 tisoč. Lepo in prav, namera zakona je v osnovi v redu. Poglejte,
               tisti, ki perejo denar, se pogovarjajo o milijonih. Ja, milijon je tudi več kot 15
               tisoč in več kot 5 tisoč. Gre za to, da boste morali, ko boste plačevali nek rabljen
               avto za 5 tisoč pa nekaj evrov ali 5 tisoč 500 evrov, ko boste plačevali pohištvo za
               5 tisoč 100 evrov ali kaj drugega, bo vse to moralo iti preko banke. Saj običajno to
               delamo, ja, normalno, normalno, da delamo, seveda. Lahko pa imamo tudi gotovino, iz
               takšnih in drugačnih razlogov, in imajo gotovino. In zdaj bo vse moralo iti preko
               tega, da boste morali banki plačati provizijo.</p>
               <p>Tu govorim o novem davku, o novi obremenitvi, zato z naše strani ta zakon ne zasluži
               podpore. Hvala lepa.</p>
            </sp>
            <sp xml:id="SDZ6-Redna-22-2014-03-06.sp53">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi še kdo besedo? Lahko odločimo zakonu.</p>
               <p>Glasujemo. Navzočih 74 poslank in poslancev, za je glasovalo 67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Prehajamo na prekinjeno 1. točko dnevnega reda, to so Vprašanja poslank in poslancev.</title>
               </p>
               <p>V skladu s predlogom poslanca Franca Bogoviča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednice
               Vlade mag. Alenke Bratušek na poslansko vprašanje Franca Bogoviča v zvezi z
               nepotrebnimi stroški državljank in državljanov zaradi uvedbe nepremičninskega
               davka.</p>
               <p>Obrazložitev glasu v imenu Poslanske skupine Slovenske ljudske stranke ima gospod
               Franc Pukšič.</p>
            </sp>
            <sp xml:id="SDZ6-Redna-22-2014-03-06.sp54">

               <speaker>FRANC PUKŠIČ (PS SLS):</speaker>

               <p>Hvala lepa.</p>
               <p>Okrog nepremičninskega zakona smo v tej dvorani že toliko govorili, da bi, če bi bilo
               kaj koristi, že zdavnaj lahko kakih 400 milijonov evrov pognal koristi. Pa se to ni
               zgodilo prav zaradi vlade in njenega trmastega vztrajanja na nenormalno slabo
               pripravljenem zakonu in na nenormalnem postopku.</p>
               <p>Če govorimo o sistemskem zakonu, je nujno treba tudi sistemsko k temu pristopiti in
               odpraviti možne pomanjkljivosti, preden zakon začne veljati. Še več. Zakon je na
               Ustavnem sodišču in še preden se je karkoli zgodilo, vlada napoveduje popravke. V tem
               delu je dobro, da je spoznala svoje grehe, pokleknila pred državljani in je rekla,
               <q>"drage državljanke in državljani, oprostite, mi smo to delali po neki inerciji,
               nekako smo upali, da boste tiho in da boste dali še zadnji ficko iz svojega žepa"</q>.
               Marsikaj od tega se je že med tem času tudi zgodilo. Konkreten primer, kolegice in
               kolegi, marsikdo od vas je tu notri, ki je bil kdaj svetnik ali pa še je svetnik ali
               pa je bil tudi župan v občini – spreminjanje prostorskega plana. S spremembo
               prostorskega plana si na nekem področju opredelil nadaljnji razvoj za naslednjih pet
               ali deset let. Danes je tam nepomembni gozd, njiva ali nekaj podobnega. Jutri, ko se
               bi neka investicija zgodila, bi to imelo popolnoma drugo vrednost. Ampak državljanke
               in državljani so dobili pred mesecem in nekaj izpisek, da je njihovo zemljišče vredno
               7 tisoč evrov. Po uveljavitvi tega zakona, pa so dobili informativni izračun, da je
               njihovo zemljišče vredno 200 tisoč evrov. Gre za navadno njivo ali za navadno šumo,
               ki danes ni v tej funkciji. Upam, da ob spremembi te zakonodaje bo prišlo tudi do teh
               sprememb. Če ne, bo strošek ljudi, občin in vseh akterjev v verigi toliko večji, ker
               bodo vsi zahtevali, želeli, ne glede na razvoj lokalne skupnosti, ta svoja zemljišča
               spremeniti nazaj v kmetijska ali gozdna. Mislim, da je dobro, da naredimo to
               razpravo.</p>
               <p>V Slovenski ljudski stranki bomo zahtevo za razpravo o odgovoru predsednice Vlade
               tudi podprli.</p>
            </sp>
            <sp xml:id="SDZ6-Redna-22-2014-03-06.sp55">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 75 poslank in poslancev. Za je glasovalo 29, proti 44.</p>
               <p><stage>(Za je glasovalo 29.)</stage> <stage>(Proti 44.)</stage></p>
               <p>Ugotavljam, da je sklep ni sprejet.</p>
               <p>V skladu s predlogom poslanca Jožefa Horvata bo zbor odločil o naslednjem predlogu
               sklepa: Državni zbor bo na naslednji seji opravil razpravo o odgovoru predsednice
               Vlade mag. Alenke Bratušek na poslansko vprašanje Jožefa Horvata v zvezi z ukrepi
               vlade za dvig gospodarske rasti.</p>
               <p>Obrazložitev glasu v imenu Poslanske skupine Nove Slovenije ima gospod Jožef Horvat.
            </p>
            </sp>
            <sp xml:id="SDZ6-Redna-22-2014-03-06.sp56">

               <speaker>JOŽEF HORVAT (PS NSi):</speaker>

               <p>Hvala še enkrat, gospod predsednik.</p>
               <p>Kolegice in kolegi, prosim za podporo pri tem svojem predlogu. Čeprav sem opozicijski
               poslanec, pa nisem nevoščljiv za morebitne uspehe in morebitne dobre ukrepe te vlade.
               Nisem nevoščljiv, zato sem v ponedeljek najprej čestital vsem tistim, predvsem v
               gospodarstvu, ki so pripomogli k temu, da smo v zadnjem kvartalu lanskega leta
               ustvarili za 183 milijonov več kot v zadnjem kvartalu 2012. Seveda ne morem
               čestitati, da prav za isti znesek državni proračun, prav za 183 milijonov, v mesecu
               novembru beleži primanjkljaja. Postavil sem zelo natančna 4 vprašanja gospe
               predsednici Vlade. Na žalost nobenega konkretnega odgovora nisem dobil.</p>
               <p>Spraševal sem, katerim ukrepom vlade pripisuje dvig gospodarske aktivnosti v obdobju
               od prevzema oblasti do konca lanskega leta. Ni bilo naštetega niti enega samcatega
               ukrepa vlade gospe Alenke Bratušek. Spraševal sem, ali bo tudi nepremičninski davek
               vplival na rast gospodarske aktivnosti. Predvsem mislim tukaj in sem posebej
               izpostavil malo gospodarstvo, ki predstavlja skoraj 90 % slovenskega gospodarstva.
               Obrtniki, podjetniki, mali podjetniki pravijo, da so na robu obupa. Tretje vprašanje.
               Spraševal sem, ali bo tudi enormno zadolževanje države v času vlade Alenke Bratušek v
               prihodnosti ali pa mogoče že sedaj prispevalo k dvigu gospodarske aktivnosti. Ni bilo
               odgovora. In nadalje,katere ukrepe za dvig gospodarske aktivnosti načrtuje do konca
               mandata. Ni bilo odgovora. Včeraj pa je bil odgovor, gospe in gospodje, s strani
               gospoda Ollija Rehna. Mene skrbi, mene skrbi za naše državljane. Če vlada ne more nič
               skupaj spraviti, dajmo se mi skupaj zbrati in naredimo razpravo. Izberimo in določimo
               vsaj tri prioritete za dvig gospodarske rasti. In to je potrebno, potrebna je
               temeljita razprava, na kateri bi definirali vsaj tri prioritete in jih potem tudi v
               okviru zakonodaje realizirali. 
                   Zato prosim za podporo mojemu predlogu. Hvala lepa. 
               
            </p>
            </sp>
            <sp xml:id="SDZ6-Redna-22-2014-03-06.sp57">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu Poslanske skupine Slovenske demokratske stranke ima obrazložitev glasu mag.
               Vizjak.</p>
            </sp>
            <sp xml:id="SDZ6-Redna-22-2014-03-06.sp58">

               <speaker>MAG. ANDREJ VIZJAK (PS SDS):</speaker>

               <p>Spoštovani!</p>
               <p>V Poslanski skupini bomo ta predlog Nove Slovenije podprli. Tudi sami želimo zvedeti
               neposredno od premierke, kateri so tisti ukrepi, ki si jih je zadala kot prioriteto
               tudi na začetku mandata te vlade in bi bili usmerjeni v dvig konkurenčnosti oziroma v
               gospodarski zagon. Mi smo bili soočeni s konkretnimi ukrepi, ki gredo v nasprotno
               smer. Kar nekaj davkov se je uvedlo oziroma dvignilo. Zelo konkreten primer je davek
               na nepremičnine, ki bo zlasti malo, srednje veliko gospodarstvo res precej prizadel.
               Številni podatki gospodarskih subjektov kažejo, da bodo poslej plačevali zlasti na
               slovenskem podeželju, ne centrih, nekajkrat višji, tudi do desetkrat višji davek
               samostojni podjetniki oziroma gospodarski subjekti. Potem imamo tu celo kopico novih
               administrativnih bremen. Različne stvari so dražje in na novo uvedene. Recimo drage
               vinjete za kombinirana vozila, ki so pravzaprav pogosto osnovno sredstvo podjetnikov.
               Potem imamo tudi nenehno nadaljnje zadolževanje države in tudi padanje bonitetnih
               ocen. To vse vpliva na dražji denar gospodarstva, kreditni krč ni odpravljen. Res nas
               bodo zanimale pravzaprav ocene premierke, kateri so tisti vladni ukrepi, ki so
               prispevali k temu relativno pozitivnem podatku za zadnji kvartal lani. Mene osebno bo
               pa še najbolj zanimalo sledeče. Kakšni bi šele bili pozitivni rezultati za zadnji
               kvartal, če ukrepov vlade ne bi bilo? Jaz ocenjujem, da bi bila gospodarska rast vsaj
               5, 6 %, če bi teh ukrepov ne bilo. Ker so ti ukrepi bili, je ta rast relativno
               oskubljena zaradi teh ukrepov. Zato jaz mislim, da bi veljalo podpreti takšno
               razpravo. Verjetno bo tudi malo zabavna, ko bo treba iz nič ustvariti neke ukrepe. To
               se pravi iz tistega, kar ni, bo treba najti nekaj, kar je. Zato bi veljalo,
               spoštovani, podpreti ta predlog Nove Slovenije.</p>
            </sp>
            <sp xml:id="SDZ6-Redna-22-2014-03-06.sp59">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v lastnem imenu ima gospod Jože Tanko.</p>
            </sp>
            <sp xml:id="SDZ6-Redna-22-2014-03-06.sp60">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Mislim, da se v tem državnem zboru še ni zgodilo, da bi kakšen predsednik vlade kazal
               tako veliko navdušenje nad izkazano gospodarsko rastjo, po drugi strani pa na zelo
               konkretno vprašanje o tem, kateri so ukrepi, ki so pripomogli k tej gospodarski
               rasti, ne bi zmogel našteti po letu dni delovanja svoje vlade niti enega ukrepa. Niti
               enega ukrepa. In zdi se mi primerno, da podpremo, jaz bom podprl predlog Nove
               Slovenije za razpravo o odgovoru predsednice vlade, ker mislim, da bi moralo biti nam
               vsem v tej državi jasno, kaj je tisto, kar je pripomoglo k tej spremembi, tej
               gospodarski rasti. Edini ukrep, ki ga je predsednica vlade uspela omeniti v državnem
               zboru je bil eden izmed močnih zaviralnih ukrepov za gospodarsko rast. Navedla je
               uvedbo ene dajatve, enega davka, in jaz močno dvomim, da so podlaga za gospodarsko
               rast taki radikalni zaviralni ukrepi, ki samo dodatno obremenjujejo tako
               gospodinjstva kot tudi gospodarske družbe. Mislim, da bi na osnovi odgovora
               predsednice vlade morali tudi koga predlagati za Nobelovo nagrado za ekonomijo, ker
               na tak način priti do gospodarske rasti in se hvaliti, da je šlo tu za ukrepe vlade,
               je po moje kar zelo problematično. Najbrž je podlaga za gospodarsko rast povsem nekje
               drugje – v ukrepih, ki so bili prej sprejeti in so dali sedaj učinke, in pa predvsem
               v tem enormnem naporu gospodarstva za izvozne trge. 
                   Kot rečeno, predlog bom podprl. 
               
            </p>
            </sp>
            <sp xml:id="SDZ6-Redna-22-2014-03-06.sp61">

               <speaker>PREDSEDNIK JANKO VEBER:</speaker>

               <p>Obrazložitev glasu ima magister Andrej Šircelj.</p>
            </sp>
            <sp xml:id="SDZ6-Redna-22-2014-03-06.sp62">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Kolegi in kolegice!</p>
               <p>Jaz bom ravno tako podprl predlog Nove Slovenije, da se opravi razprava o ukrepih, ki
               jih ta Vlada predlaga državnemu zboru in tudi gospodarstvu za večjo gospodarsko rast.
               Temeljni razlog je v tem, da so, kot kaže, merila za to, kaj je dobro za
               gospodarstvo, kaj je dobro za javnofinančni položaj, verjetno tukaj različna.
               Verjetno ima vlada skupaj s predsednico vlade popolnoma drugačna merila, kot jih ima
               pri tem Evropska komisija. Evropska komisija nas opozarja na velika nesorazmerja na
               makroekonomskih ravneh, na povečanje primanjkljaja države, ne samo zaradi bančnega
               sektorja, ampak tudi zaradi tega, ker se trošenje ne neha, troši se več, kot se
               dejansko ustvari. Po drugi strani država je država ocenjena z zelo slabimi
               podjetniškimi pogoji za rast gospodarskih subjektov, bančni sistem ne deluje,
               birokracija je velika. Zelo veliko razlogov je, da se pogovorimo o ukrepih, ki jih je
               predlagala vlada Alenke Bratušek, in tudi o tistem, kaj bo storila. To pa predvsem
               zaradi tega, ker je Evropska komisija napovedala večji nadzor nad makro ekonomskimi
               gibanji in tudi sicer nad samimi gibanji v Sloveniji. Ne nazadnje ali je ta uspeh
               tudi v 130 tisoč nezaposlenih in v odtekanju tistih najpropulzivnejših in najbolj
               izobraženih kadrov, ki jih dejansko izobrazimo v Sloveniji? Tematika je večplastna,
               zaradi tega mislim, da je nujna razprava o tem v državnem zboru.</p>
            </sp>
            <sp xml:id="SDZ6-Redna-22-2014-03-06.sp63">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima gospod Jožef Jerovšek.</p>
            </sp>
            <sp xml:id="SDZ6-Redna-22-2014-03-06.sp64">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Tudi sam bom podprl ta predlog, da se opravi razprava o ukrepih za spodbuditev našega
               gospodarstva, tistih ukrepih, o katerih predsednica vlade v odgovoru na poslanska
               vprašanja ni želela govoriti, ker se problema verjetno ni zavedala ali pa o tem ni
               hotela govoriti. Od včeraj naprej se tega mora zavedati. Tudi na podlagi poročila
               Evropske unije. Gospe in gospodje, dolžnost slehernega poslanca je, da zaradi tega,
               da se Slovenija enkrat izvleče iz te nemogoče situacije, opravimo to razpravo, da s
               tem prisilimo vlado, da te ukrepe sprejema. Predsednica vlade je pred nedavnim
               zagotavljala, da bomo sami izvedli ukrepe. Zdaj moramo mi kot poslanci, še posebej
               koalicijski ste k temu zavezani, res storiti vse, da bodo ti ukrepi izvedeni.
               Poglejte, po mojih informacijah je tudi novi minister za gospodarstvo naklonjen taki
               razpravi, ker bi ga spodbudila, da bi imel večjo moč znotraj vlade. Upajmo, da ste
               naklonjeni temu, da res poslanci nekaj naredimo v to smer. Zato pričakujem od vsakega
               odgovornega poslanca, ki ima neko odgovornost pred svojimi volivci, pred slovensko
               javnostjo, da bomo šli s skupnimi močni v to, da o tem spregovorimo, da bomo vladi in
               tudi novemu ministru omogočili, da bo pripravil ukrepe, ki bodo spodbujali razvoj
               gospodarstva. Hvala lepa.</p>
            </sp>
            <sp xml:id="SDZ6-Redna-22-2014-03-06.sp65">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima gospod Franc Breznik.</p>
            </sp>
            <sp xml:id="SDZ6-Redna-22-2014-03-06.sp66">

               <speaker>FRANC BREZNIK (PS SDS):</speaker>

               <p>Spoštovani!</p>
               <p>Jaz mislim, da razprava, ki so jo predlagali kolegi iz Nove Slovenije, tudi samo
               vprašanje, ki so ga postavili predsednici vlade, je na mestu. Lahko rečem samo to, da
               bi bila takšna razprava resnično po vseh kazalcih, ki jih je nekako predsednica Vlade
               pokazala, češ, da v Sloveniji se začenja gospodarska rast, bi bili na mestu. Predvsem
               na tej razpravi bi morali pričakovati ali pa vidim jo v dveh delih. V prvem delu bi
               morali povabiti na balkon celo vrsto malih podjetnikov ali pa družinskih podjetij, ki
               so v tem času propadla, ki se selijo tudi v sosednje države. Po drugi strani pa bi na
               to razpravo lahko povabili celo vrsto predsednikov vlad in držav, Italije, Avstrije
               in pa Nemčije, da bi se jim zahvalili. Zahvalili bi se jim, da so pa oni sprejeli
               ukrepe, da so sprejeli ukrepe, kjer so dali gospodarstvu nov veter v krila, da so te
               firme začele močno izvažati. Cela vrsta podjetij, inženirjev, tehnikov v Sloveniji,
               ki je pridno delala v teh letih, ki so dobili nova naročila, da lahko danes izvažajo,
               na račun njihovega dobrega dela, njihovih tako imenovanih ukrepov lahko danes
               izvažamo. To lahko po vseh kazalcih Umarja danes, spoštovane kolegice in kolegi,
               vidite. Samo izvoz, na katerega ni nič vplivala politika, je tisti edini
               makroekonomski kazalec, ki je to gospodarsko rast nekako prikazal. To bi ta razprava
               pokazala. Pokazala bi, da ničesar nismo naredili, da je okolica okrog nas, sosednjih
               držav, naredila to, kar bi mi morali narediti. Jasno pa je, da bo prihodnost
               pokazala, kar so danes že moji kolegi govorili, da makroekonomski kazalci in Evropska
               komisija jasno kaže, da so zaskrbljujoči vsaj v srednjeročnem obdobju, in Slovenijo
               še čaka grozoviti stik z realnostjo.</p>
               <p>Upam, da boste podprli pobudo Nove Slovenije, da opravimo to razpravo. Najlepša
               hvala.</p>
            </sp>
            <sp xml:id="SDZ6-Redna-22-2014-03-06.sp67">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima gospod Matevž Frangež.</p>
            </sp>
            <sp xml:id="SDZ6-Redna-22-2014-03-06.sp68">

               <speaker>MATEVŽ FRANGEŽ (PS SD):</speaker>

               <p>Jaz sem najprej vesel, vesel, da je Sloveniji – Sloveniji, ne njeni vladi, uspelo v
               zadnjem četrtletju leta 2013 doseči 201-odstotno gospodarsko rast in s tem prekiniti
               dolgotrajno recesijo, zgolj statistično. Jaz sem mnenja, da je to nedvomno najprej
               zasluga slovenskega gospodarstva, upam pa si trditi, da je tudi vladajoča politika
               poizkušala temu ustvarjati ugodno okolje s krepitvijo mednarodne stabilnosti in
               predvsem slovenske stabilnosti znotraj tega okvira. Popolnoma nepomembno je, kdo si
               pripenja odlikovanja za te rezultate. Sedaj je pomembno, da vzdržujemo to stabilnost,
               da skušamo sprejemati tiste ukrepe, ki bodo ta trend zagotavljali tudi naprej. Tudi s
               tem, da bomo znali popraviti tiste stvari, ki smo jih sprejemali doslej, če prevlada
               ocena, da so bile storjene tudi napačne poteze. Ampak predpogoj za to pa je bistveno
               bolj konstruktivno vzdušje v tem državnem zboru, ne pa, da bomo pri čisto vsaki temi,
               četudi pri dobri novici, najprej sredi boja, kdo je za kaj zaslužen ali kdo je za kaj
               kriv.</p>
               <p>In ker je tudi intenca vprašanja bolj usmerjena v to slednje, sam predloga kolega
               Horvata ne bom podprl. Bi pa bil vesel in bi podprl vsakršen realen plenum za
               resnično razpravo o tem, kaj mora Slovenija narediti. Včerajšnja opozorila iz Bruslja
               so jasen znak, da večji del naloge še vedno stoji pred nami in če ga hoče Slovenija
               izpeljati mora zato oblikovati bistveno bolj soglasne ukrepe kot doslej.</p>
            </sp>
            <sp xml:id="SDZ6-Redna-22-2014-03-06.sp69">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo o sklepu. Navzočih 75 poslank in poslancev. Za je glasovalo 27, proti
               46.</p>
               <p><stage>(Za je glasovalo 27.)</stage> <stage>(Proti 46.)</stage></p>
               <p>Ugotavljam, da sklep ni bil sprejet.</p>
               <p>V skladu s predlogom poslanca Jožeta Tanka bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednice
               Vlade mag. Alenke Bratušek na poslansko vprašanje Jožeta Tanka v zvezi z davkom na
               nepremičnine.</p>
               <p>Obrazložitev glasu v imenu Poslanske skupine Slovenske demokratske stranke ima gospod
               Jože Tanko.</p>
            </sp>
            <sp xml:id="SDZ6-Redna-22-2014-03-06.sp70">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Opozorila poslancev naše poslanske skupine, opozorila poslancev drugih opozicijskih
               strank, opozorila civilne družbe in še koga pri postopku uvajanja davka na
               nepremičnine niso zalegla. Zato je ta davek, ki ga je koalicija sprejela na silo,
               postal nočna mora, nočna mora vlade, nočna mora gospodarstva, predvsem malega
               gospodarstva, in pa seveda nočna mora državljanov, ki imajo neko premoženje.
               Predsednico vlade sem zelo nedvoumno vprašal, ali meni, da je davek na nepremičnine,
               ki je predmet presoje na Ustavnem sodišču, zahtevo za presojo so vložile številne
               skupine – politične, civilne in tako naprej, pravičen, če pravično porazdeljuje
               bremena. Odgovor je bil, da je pravičen. Vendar ob tem se vprašam, kako je lahko ta
               davek pravičen, če je vlada istočasno pristopila k spremembi tako baznega zakona, to
               je zakon o množičnem vrednotenju nepremičnin, kot tudi zakona, ki je predmet ustavne
               presoje. Torej se je predsednica vlade tu v tej komunikaciji pri poslanskem vprašanju
               pravzaprav zlagala. Vlada popravlja tako bazni zakon in popravlja tudi količnike
               oziroma faktorje obdavčitve posameznih skupin nepremičnin za posamezne davčne
               zavezance. To mislim, da je velik problem, da dobimo od predsednice vlade na tako
               konkretno vprašanje tak odgovor. Tu moram tudi opozoriti še na naslednje. Zavezanci
               za plačilo tega davka so mnogi, ki so odstopili zemljišča bodisi občinam za gradnjo
               lokalne, komunalne infrastrukture bodisi javnim lokalnim ali državnim podjetjem za
               gradnjo druge infrastrukture. Mnoga zemljišča so neurejena, ker so šle vmes tudi
               firme v stečaj, mnoga zemljišča so uzurpirana, na njih so zgrajeni objekti in tako
               naprej. Predmet vseh teh postopkov na upravnih enotah, na Geodetski upravi in še kje
               so pravzaprav neurejeno zemljiškoknjižne razmere, v katerih so vpletene tudi državne
               inštitucije. Jaz moram reči, da se mi zdi smiselno, da se o tem problemu uvedbe na
               nepremičnine in pa tudi posledično davka o množičnem vrednotenju opravi razprava v
               Državnem zboru, sicer bomo priča še enemu velikemu fiasku, ki bo sledil z novelacijo
               obeh zakonov. Hvala lepa.</p>
            </sp>
            <sp xml:id="SDZ6-Redna-22-2014-03-06.sp71">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v lastnem imenu ima magister Andrej Šircelj.</p>
            </sp>
            <sp xml:id="SDZ6-Redna-22-2014-03-06.sp72">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Kolegi in kolegice!</p>
               <p>Nekega jutra v januarju ste poslanke in poslanci Socialnih demokratov, Desusa,
               Državljanske liste in Pozitivne Slovenije izglasovali Zakon o davku na nepremičnine
               in s tem prevzeli odgovornost za izvajanje in dejansko za vsako od določb tega
               zakona. Zgodil se je kaos – kaos na pravnem področju, kaos na Geodetski upravi, kaos
               pri ljudeh, ki spreminjajo svoj status, ki menjajo prebivališča izključno zaradi
               zakona. Poleg tega Vlada ugotavlja, da je nekaj narobe in je začela spreminjati zakon
               s tem, da ga bo spremenila preko Zakona o množičnem vrednotenju nepremičnin, s
               katerim bo verjetno v prehodnih določbah celo želela opredeliti, kako se lahko
               obravnava pritožba na odločbo davčnih zavezancev. To pa samo še povečuje kaos, in to
               je bilo že po mojem osebnem mnenju ugotovljeno tudi v splošni razpravi na Ustavnem
               sodišču.</p>
               <p>Da bi odpravili kaos, da bi zagotovili stabilnost javnih financ, da bi omogočili
               ljudem, da uredijo na en dostojanstven način svoja razmerja, svoja lastninska
               razmerja, podpiram razpravo v Državnem zboru, da se dejansko ugotovi, kje smo na
               dejanskem področju, na pravnem področju in kaj tukaj lahko naredimo. Pozivam poslanke
               in poslance, predvsem koalicije, da podprejo ta predlog, kajti predvsem njihova je
               odgovornost za stanje na terenu, za stanje na Geodetski upravi in za stanje na
               pravnem področju.</p>
            </sp>
            <sp xml:id="SDZ6-Redna-22-2014-03-06.sp73">

               <speaker>PREDSEDNIK JANKO VEBER:</speaker>

               <p>Obrazložitev glasu najprej magister Andrej Vizjak, potem vas je pa več, tako da vam
               bom pozneje omogočil prijavo.</p>
               <p>Izvolite, gospod Vizjak.</p>
            </sp>
            <sp xml:id="SDZ6-Redna-22-2014-03-06.sp74">

               <speaker>MAG. ANDREJ VIZJAK (PS SDS):</speaker>

               <p>Spoštovani!</p>
               <p>Verjetno se še vsi spomnimo tiste noči, ko je koalicija res po ekspresni proceduri
               sprejela Zakon o obdavčitvi nepremičnin in s tem pravzaprav začela s projektom, ki je
               precej razburil slovensko javnost in povzročil dolge vrste pred uradi, zlasti
               Geodetske uprave Republike Slovenije. Ta stvar se je zgodila, preden so ljudje sploh
               dobili odločbe. In sprašujem se, kaj bi bilo in kaj bo v primeru, ko bodo na tako
               neurejen in z ihto uveljavljen zakon dobili odločbe in bo stekla tudi procedura
               raznih ugovorov zoper to. Jaz ne morem pozabiti primera, ko se je prav tako z ihto,
               na nepripravljen teren uveljavljal zakon, konkretno nova socialna zakonodaja.
               Spomnite se, dragi kolegice in kolegi, leta 2012 je bila uveljavljena nova socialna
               zakonodaja, ki je povzročila tisoče, desettisoče pritožb. Še danes rešuje ministrstvo
               za delo pritožbe z enoinpolletno zamudo. Niso rešene pritožbe z julija leta 2012.
               Minister Svetlik je tisti minister, ki je iz vrst SD, ki je bil odgovoren za
               sprejetje nove socialne zakonodaje in nosi vso odgovornost za to zadevo. In prav tako
               ta koalicija nosi odgovornost tudi za nepravične rešitve. Povejte mi, ali se vam zdi
               pravično, da je vikend na morju bolj obdavčen kot obrat za pridelavo olja, recimo
               deviškega olja na tem istem teritoriju. Kmetijski objekti so obdavčeni z 0,3,
               nerezidenčni, torej vikendi pa z 0,15. <stage>/ oglašanje iz dvorane/</stage></p>
            </sp>
            <sp xml:id="SDZ6-Redna-22-2014-03-06.sp75">

               <speaker>PREDSEDNIK JANKO VEBER:</speaker>

               <p>Postopkovno, gospod Srečko Meh, izvolite.</p>
            </sp>
            <sp xml:id="SDZ6-Redna-22-2014-03-06.sp76">

               <speaker>SREČKO MEH (PS SD):</speaker>

               <p>Gospod predsednik, spomin je čudna zadeva. Kdo je bil leta 2012 minister za to
               področje, gospod Vizjak?</p>
            </sp>
            <sp xml:id="SDZ6-Redna-22-2014-03-06.sp77">

               <speaker>PREDSEDNIK JANKO VEBER:</speaker>

               <p>Gospod Meh, ni dovoljena polemika. Postopkovno boste verjetno <gap n="…"/></p>
            </sp>
            <sp xml:id="SDZ6-Redna-22-2014-03-06.sp78">

               <speaker>SREČKO MEH (PS SD):</speaker>

               <p>Leta 2012 je bil minister za delo, družino nekdo drug, ne pa gospod Svetlik. Ni
               točno, ni prav. Da govori SDS o tem, da je leta 2012, ni prav, ni res.</p>
            </sp>
            <sp xml:id="SDZ6-Redna-22-2014-03-06.sp79">

               <speaker>PREDSEDNIK JANKO VEBER:</speaker>

               <p>Gospod Meh, zlorabili ste instrument postopkovnega predloga, tako da predlagam, da ne
               nadaljujemo s takšno prakso.</p>
               <p>Postopkovno mag. Andrej Vizjak, izvolite.</p>
            </sp>
            <sp xml:id="SDZ6-Redna-22-2014-03-06.sp80">

               <speaker>MAG. ANDREJ VIZJAK (PS SDS):</speaker>

               <p>Spoštovani!</p>
               <p>Jaz vem, da je težko prevzeti odgovornost za fiasko, ki ga je doživela nova socialna
               zakonodaja.</p>
            </sp>
            <sp xml:id="SDZ6-Redna-22-2014-03-06.sp81">

               <speaker>PREDSEDNIK JANKO VEBER:</speaker>

               <p>Kakšen bo vaš postopkovni predlog, gospod Vizjak?</p>
            </sp>
            <sp xml:id="SDZ6-Redna-22-2014-03-06.sp82">

               <speaker>MAG. ANDREJ VIZJAK (PS SDS):</speaker>

               <p>Da od vas, spoštovani predsednik, ki ste predsednik parlamenta, dobimo informacijo,
               kateri minister je zagovarjal novo socialno zakonodajo v tem parlamentu oziroma je ne
               nazadnje tudi bil tisti, ki je odgovoren za posledice le-te v letu 2012. To je dr.
               Ivan Svetlik, sedanji rektor Univerze v Ljubljani, takratni minister za delo. Gospodu
               Mehu ne bo pomagalo sklicevanje in kazanje s prstom na druge, še posebej zaradi tega,
               ker ga je očitno sram za napake, za katere je soodgovorna tudi SD.</p>
            </sp>
            <sp xml:id="SDZ6-Redna-22-2014-03-06.sp83">

               <speaker>PREDSEDNIK JANKO VEBER:</speaker>

               <p>Hvala za postopkovni predlog. Smo pa v fazi obrazložitve glasu in več vas je bilo
               prijavljenih k obrazložitvi in predlagam, da se prijavite k obrazložitvi glasu.</p>
               <p>Gospod Jožef Horvat ima obrazložitev v lastnem imenu.</p>
            </sp>
            <sp xml:id="SDZ6-Redna-22-2014-03-06.sp84">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Predlog kolega Jožeta Tanka bom podprl, enako tudi kolegica Iva. Glejte, morda bi
               bila ta razprava še eno zadnje upanje, da ta zakon razveljavimo, da gremo v novi in
               pravilni koncept obdavčenja. Mi, Nova Slovenija nismo proti obdavčenju nepremičnin.
               Smo pa za to, da se tukaj v tej hiši sprejme pravičen zakon o davku na nepremičnine.
               Jaz mislim, da je tukaj treba najbrž tudi pokazati na tiste državne organe, ki vodijo
               evidence in jih vodijo katastrofalno slabo. Morda so vlado zavedli, tukaj se
               postavljam na stran vlade, ampak vlada je dolžna, da dobi predhodno, preden predlaga
               državnemu zboru nek zakon, relevantne resnične informacije. Morda ne veste, pa vam
               jaz povem, kako danes poteka prenos podatkov iz zemljiške knjige na GURS. Zelo
               primitivno. Gospe in gospodje, za izračun tega davka, sem prepričan, sploh ni bil
               narejen podatkovni model. Nekateri so mrtvi že 36 let, kot je primer očeta moje
               kolegice poslanke, in tisti, ki so tudi že 50 let v grobu, so dobili informativne
               izračune. Ali ni to delanje norca iz državljanov, iz družin, iz potomcev? Lahko bo
               kdo tožil državo.</p>
               <p>Zato je razprava o tem, da najprej vidimo, kako je sploh s podatki, da bi lahko
               eksaktno izračunali davek na nepremičnine. Teh eksaktnih podatkov ta država nima in
               ni šans, da bi jih uredila v enem letu. Hvala lepa.</p>
            </sp>
            <sp xml:id="SDZ6-Redna-22-2014-03-06.sp85">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo za obrazložitev glasu ima gospod Jerko Čehovin.</p>
            </sp>
            <sp xml:id="SDZ6-Redna-22-2014-03-06.sp86">

               <speaker>JERKO ČEHOVIN (PS PS):</speaker>

               <p>Hvala.</p>
               <p>Ne bom podprl predloga iz več razlogov. Zakon o množičnem vrednotenju je bil sprejet
               leta 2006, prvi popis je bil delan leta 2010. Zdaj smo štiri leta kasneje. Bilo je
               dovolj časa v raznih vladah, da bi se te bazične evidence uskladile. Pa se niso. Nič
               ni bilo narejeno na tem v tem času in ne more ta vlada prevzeti odgovornost za to,
               kar neke druge vlade niso naredile pred tem. Druga stvar, ne morem podpreti razprave
               o nečem, kar nekateri predlagajo, da se ukine. Zakaj bi bila potrebna razprava, če je
               osnovni predlog, da se zakon ukine. In tretji argument, zaradi katerega ne bom podprl
               tega predloga, je v tem, da vlada, odgovorna politika sama ugotovi svoje napake in
               jih zna tudi odpraviti.</p>
               <p>Zato ponavljam, predloga ne podpiram.</p>
            </sp>
            <sp xml:id="SDZ6-Redna-22-2014-03-06.sp87">

               <speaker>PREDSEDNIK JANKO VEBER:</speaker>

               <p>Besedo ima gospod Marijan Pojbič.</p>
            </sp>
            <sp xml:id="SDZ6-Redna-22-2014-03-06.sp88">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsednik.</p>
               <p>Jaz bom ta predlog za razpravo, ki ga je podal gospod Jože Tanko, podprl. Podprl ga
               bom predvsem iz razloga, ker sem prepričan, da je ta zakon absolutno nepravičen. Jaz
               mislim, da smo v zadnjem času, ko so te informativni izračuni prišli na naša
               slovenska gospodinjstva, dobili dovolj argumentiranih razlogov, kakšno skrpucalo je
               spravila skupaj ta vlada in ta koalicija. In zelo dobro se spominjam, ko smo o tem
               zakonu razpravljali v Državnem zboru na maratonski seji, kjer smo prosili Nova
               Slovenija, Slovenska demokratska stranka, Slovenska ljudska stranka to koalicijo in
               to vlado, naj ne počenjajo samomora in naj ne delajo tega, kar je bilo storjenega. In
               poglejte, kam je ta vlada in ta koalicija ponovno pripeljala naše državljanke in
               državljane. V totalni kaos. Samo upam in verjamem, da bo Ustavno sodišče odločilo v
               prid slovenskemu ljudstvu in na tak način obvarovalo to vlado in to koalicijo pred
               tistim, kar ji sledi. Slovenke in Slovenci, verjemite mi, neko določeno časovno
               obdobje si dovolijo, da jih politika maltretira, ampak to je preseglo vse meje. In
               verjemite mi, da bo prišel trenutek resnice. Upam samo, da bo Ustavno sodišče to
               pravočasno naredilo, kar jaz mislim, da je prav, in s tem obvarovalo slovenski narod
               pred to tiranijo in načinom, ki ga je izbrala in ki ga vrši ta koalicija in ta vlada
               nad svojim narodom.</p>
            </sp>
            <sp xml:id="SDZ6-Redna-22-2014-03-06.sp89">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jožef Jerovšek.</p>
            </sp>
            <sp xml:id="SDZ6-Redna-22-2014-03-06.sp90">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Jaz bom podprl to razpravo, kajti vprašanje predsednici vlade je bilo, ali se ji zdi,
               da so bremena ob nepremičninskem davku pravično razdeljena. Vsi vemo, da so zelo
               nepravično. In to je bilo eno od treh opozicijskih vprašanj predsednici vlade. Na
               nobeno od vprašanj ni odgovorila vsebinsko in tudi ne z elementarno odgovornostjo.
               Morda jo najbolj razumem pri tem, da ni odgovarjala, kajti vprašanja so se nanašala
               na pravičnost delitve bremen oziroma nepravičnost. Pravičnost vemo, da ni na programu
               te vlade, pravičnost do državljanov. Tudi z zakonom o nepremičninah je tako
               nepravično udarila po določenih slojih slovenskega prebivalstva, po kmetih, po
               tistih, ki so si s trdim delom, z znojem, žulji prigospodarili neko premoženje, sedaj
               pa jih povprek in drakonsko obdavčuje.</p>
               <p>Razumem predsednico vlade tudi zaradi tega, ker je v ponedeljek bila še v evforiji
               proslavljanja in manipuliranja s podatkom o koncu recesije v Sloveniji. Ona je pač to
               za manipulacijo izkoriščala takrat, streznitev, in to trpka streznitev pa je prišla
               na pepelnično sredo z informacijo Evropske komisije, da tako rajanje ni primerno,
               kajti ta vlada ni naredila nič, da bi dejansko izvlekla državo iz stiske. In
               ugotavlja se, da je edina država v Evropski uniji, ki ni naredila napredka. Zaradi
               tega je ta razprava nujna potrebna. Hvala lepa.</p>
            </sp>
            <sp xml:id="SDZ6-Redna-22-2014-03-06.sp91">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima gospa Romana Tomc.</p>
            </sp>
            <sp xml:id="SDZ6-Redna-22-2014-03-06.sp92">

               <speaker>ROMANA TOMC (PS SDS):</speaker>

               <p>Hvala lepa, spoštovani predsednik.</p>
               <p>Tudi sama bom glasovala seveda za ta sklep, da se opravi razprava o odgovoru
               predsednice vlade. Navedla bom pa še en zelo pomemben razlog, zakaj bom glasovala
               tako, ki pa še ni bil omenjen s strani mojih kolegov ali kogarkoli drugega. Spomnili
               se boste, da ste takrat vsi glasovali za ta zakon, ker je bil ta zakon in njegove
               finančne posledice v višini 200 milijonov evrov nujen pogoj, da se lahko sprejme
               proračun. Kajti brez tega nepremičninskega davka ne bi bil proračun zaprt. In naj vas
               spomnim, predsednica vlade je zaupnico vezala na proračun, na zaprt proračun z
               vštetimi 200 milijoni evri, ki jih prinaša ta nepremičninski zakon. Danes vidimo ob
               popolnem kaosu na terenu, da je to spoznala tudi Vlada sama in predlaga spremembe
               nepremičninskega zakona. Ne glede na to, kaj bo odločilo Ustavno sodišče, bodo tudi
               te spremembe, ki jih Vlada sama predlaga, prinesle bistveno znižanje prihodkov iz
               naslova nepremičninskega davka v proračun. Torej proračun se podira, in s tem s
               podira tudi seveda zaupnica, ki jo je predsednica vlade vezala na ta proračun.</p>
               <p>Zato seveda se mi zdi to izjemno pomemben razlog, da glasujem za to, da se opravi
               razprava o tem odgovoru in seveda, da se tudi ob tej priložnosti povpraša in
               razpravlja o tem, kako Vlada misli reševati te zadeve za naprej.</p>
            </sp>
            <sp xml:id="SDZ6-Redna-22-2014-03-06.sp93">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima gospod Franc Breznik.</p>
            </sp>
            <sp xml:id="SDZ6-Redna-22-2014-03-06.sp94">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Jaz mislim, spoštovane kolegice in kolegi, da je ta razprava nujna. Nujna je kot
               takrat, ko sem argumentirano razpravljal v tem državnem zboru ob sprejetju tega
               zakona. Govoril sem o ekonomski podlagi in o ustavni spornosti, predvsem kot del
               dohodka lokalne samouprave, ki bo omejen, v eni zadevi pa zelo izničen. Že to je
               ustavno sporno. Druga zadeva, ki je, je sam prihodek. Izplen tega davka naj bi bil
               več kot 200 milijonov evrov. V tem trenutku, ko se mi pogovarjamo o tem, je zelo
               blago v medijih bilo objavljeno, da je Družba za upravljanje terjatev bank, v kateri
               se nekaj mesecev ni dogajalo nič, v tem trenutku odobrila moratorij na izplačilo
               glavnice družbi ACH v lasti Hermana Rigelnika in pa finančni družbi gospoda Petana,
               ki sta dolžni 280 milijonov evrov. Po eni strani s posebno metodologijo, o kateri je
               tudi treba razpravljati, to je male obrtne delavnice, mali obrtniki so obdavčeni z
               0,75-odstotno stopnjo v tem davku, kmetijski objekti z 0,3-odstotno, vikendi
               določenih političnih privilegirancev v tej državi, drugi vikend, tretji vikend,
               četrti vikend v gozdu Martuljku, v Piranu pa so obdavčeni z 0,15-odstotno. To je
               metodologija. Tukaj se vidi tudi etika ljudi, ki so za to glasovali, vidi se, kakšen
               je pogled na gospodarstvo. Zato menim, da je točno takšna razprava temelj vsega
               dogajanja trenutno v Sloveniji. Najlepša hvala, če moj predlog tudi podprli tako kot
               ostale.</p>
            </sp>
            <sp xml:id="SDZ6-Redna-22-2014-03-06.sp95">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu, še je interes. Vabim vas, da se prijavite za obrazložitev glasu. 
                   Besedo ima gospod Jakob Presečnik. 
               
            </p>
            </sp>
            <sp xml:id="SDZ6-Redna-22-2014-03-06.sp96">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik.</p>
               <p>Jaz bom ta predlog za razpravo o odgovoru predsednice vlade podprl. S tem da se
               moramo seveda tudi zavedati, da samo razprava o odgovoru ne bo zakona, ki ga je ta
               državni zbor sprejel pred dvema mesecema, razveljavila. In to je seveda ogromen
               problem. S tem praktično sicer ne pridobimo mnogo, zato bi pričakoval od Vlade, da se
               ne gre neke kozmetične popravke, istočasno ko to Ustavno sodišče obravnava. Jaz
               mislim, da bo rezultat – popravkov in Ustavnega sodišča – neka zmešnjava, iz katere
               ne vem, na kakšen način bomo na koncu izšli. Jaz bi pričakoval od koalicije in od
               Vlade, seveda predvsem zagotovo od Vlade, to, kar govorimo že 2 meseca oziroma smo
               glasno govorili takrat, ko se je zakon sprejemal, da ta zakon zamrzne za približno 2
               leti. V tem času je možno urediti vse te evidence. Za ta čas pa naj sprejme neke
               druge interventne ukrepe za nadomestitev izpada prihodkov v državni proračun.
               Zagotovo bi bila to boljša popotnica, da se pripravi in sprejme resnično zakon, ki ne
               bo delal izrednih krivic med posameznimi zavezanci za plačilo davka na nepremičnine.
               Vlada naj torej pride s predlogom za zamrznitev tega zakona za 2 leti, ta čas naj
               uvede neke druge ukrepe, v tem času se bodo pa tudi uredile vse tiste stvari, ki niso
               urejene. Hvala lepa.</p>
            </sp>
            <sp xml:id="SDZ6-Redna-22-2014-03-06.sp97">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Jani Möderndorfer, ki se obrazložitvi glasu odpoveduje.</p>
               <p>Obrazložitev glasu ima gospod Zvonko Černač.</p>
            </sp>
            <sp xml:id="SDZ6-Redna-22-2014-03-06.sp98">

               <speaker>ZVONKO ČERNAČ (PS SDS):</speaker>

               <p>Zagotovo je treba podpreti razpravo o tem, ali je breme tega davka na nepremičnine
               pravično in sorazmerno porazdeljeno. Če pogledamo posamezne primere ali pa tudi, če
               pogledamo celoto, lahko ugotovimo, da ne. Premierka je zagotavljala, da bodo po tem
               zakonu bogatejši plačevali več, revnejši pa manj. Kako gre v skladu s to trditvijo
               dejstvo, da je neka velika turistična kmetija z apartmaji, podzemnimi garažami in
               tako naprej na obali posestvo Bužekijan vredna 31 tisoč evrov. Ob tem da ima vpisanih
               hipotek za 5 milijonov evrov in da se je pred letom in pol prodajala za 9 milijonov
               evrov in pol. Verjetno je ta trditev v nasprotju s tem, kar govorijo dejstva. Kako
               gre v skladu s to trditvijo dejstvo, da bodo nekateri plačevali davek za objekte,
               katerih niso lastniki. Celo za objekte, ki so na njihovih zemljiščih postavljenih
               brez njihove vednosti in v nasprotju z njihovo voljo. Kako gre v skladu s to
               trditvijo dejstvo, da bodo veliki trgovski centri, torej tisti, ki so bogatejši in ki
               so brez težav doslej plačevali nadomestilo za uporabo stavbnega zemljišča v višini od
               tri do desetkratnika sedanjega davka, plačevali po novem tri do desetkrat manj.
               Konkreten primer: nadomestilo 152 tisoč evrov, po novem davek 42 tisoč evrov. Torej
               ne drži to, kar nam tukaj v državnem zboru javno razlaga premierka Alenka Bratušek.
               Njene besede glede na dokumentirana dejstva lahko označimo kot laž in zavajanje. Kar
               je nespodobno. Zaradi tega je treba odpreti to razpravo, da si enkrat končno nalijemo
               čistega vina in da ugotovimo, kaj je s tem davkom narobe in da odpravimo slabe
               rešitve, da opravimo razpravo o tem, kako naj bo v bodoče to področje urejeno in vsi
               skupaj sprejmemo na koncu zakon, ki bo pravičen in bo ta bremena sorazmerno
               porazdelil.</p>
            </sp>
            <sp xml:id="SDZ6-Redna-22-2014-03-06.sp99">

               <speaker>PREDSEDNIK JANKO VEBER:</speaker>

               <p>Hvala. 
                   Lahko odločimo? Še ne. Odpiram prijavo za obrazložitev glasu. Gospod Jože
                     Tanko, izvolite. 
               
            </p>
            </sp>
            <sp xml:id="SDZ6-Redna-22-2014-03-06.sp100">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Jaz bom odprl predlog za razpravo o odgovoru predsednice Vlade zato, da se prekine
               tavanje Vlade pri delovanju oziroma pri pripravi novih obdavčitev. Poglejte,
               predsednica Vlade je dajala, da zakon, davek na nepremičnine pravično porazdeljuje
               davčna bremena. Istočasno, ko je v ustavnem revizijskem postopku, pa predlaga
               spremembe, ki za nekatere nepremičnine davčno obremenitev zmanjšujejo za več kot
               3-krat. Recimo rezidenčne, nerezidenčne nepremičnine. Kaj je zdaj pravično? Prav tako
               v vladi ni pravzaprav nobenega koncepta, kajti tu imamo izjavo ministra za
               gospodarstvo Dragonje, da predlaga tudi za mala podjetja nižjo odmero davka na
               nepremičnine. In spet nekateri drugi ministri imajo nek drug pristop. Mislim, da je
               prav, da se v Državnem zboru opravi razprava, da lahko tudi predhodno ugotovimo, kje
               so tiste pomanjkljivosti Zakona o davku na nepremičnine in tudi Zakona o množičnem
               vrednotenju nepremičnin. Sicer se bo ta zgodba z ustavno presojo tega zakona in lahko
               tudi zakona o množičnem vrednotenju nepremičnin ponovila. Prav tako bo lahko zadeva
               sprocesirana na Ustavno sodišče. S tem ne vlada ne nihče ne bo pridobil popolnoma
               nič. Če se želi nek resen pristop, in jaz mislim, da koaliciji, ki je zabredla, bi
               moral biti interes, da se loti te zadeve resno, da opravimo razpravo o odgovoru
               predsednice vlade.</p>
               <p>Jaz bom predlog za razpravo podprl.</p>
            </sp>
            <sp xml:id="SDZ6-Redna-22-2014-03-06.sp101">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Ljubo Žnidar.</p>
            </sp>
            <sp xml:id="SDZ6-Redna-22-2014-03-06.sp102">

               <speaker>LJUBO ŽNIDAR (PS SDS):</speaker>

               <p>Spoštovani!</p>
               <p>Tudi sam bom podprl predlog za razpravo o odgovoru predsednice Vlade, kajti gre za
               izjemno pomembno temo, ki se, jaz bi rekel, ne ustvarja sedaj, ampak se vleče vse od
               sprejemanja proračuna za leti 2014 in 2015. Takrat so bila naša opozorila zelo jasna,
               zelo glasna, da je proračun osnovan na povsem nerealnih temeljih. To se danes kaže,
               kaj smo takrat konstruktivno potrjevali in trdili. Davek, eden največjih finančnih
               prihodkov, je bil davek na nepremičnine, ki je bil, jaz bi temu rekel, še povsem v
               zraku. In to se danes v praksi kaže. Danes iz ene skrajnosti gremo v drugo skrajnost.
               Iz dneva v dan spreminjamo količnike vrednotenja nepremičnin in prihajamo do takšnih
               nepoštenih, nekorektnih vrednotenj obdavčenj. Poglejte, danes je vikend obdavčen 100
               % manj, kot je obdavčen kmetijski objekt. Kmetijski objekt vzdržuje slovensko
               podeželje, kosijo neobdelana hribovita območja, preprečuje zaraščanje v Sloveniji.
               Danes je luksuz v Sloveniji manj obdavčen kot kmetijska zemljišča in proizvodni
               objekti. Jaz ne vem, kam to pelje. Sigurno ni to prava smer. To je pomembna tema, o
               kateri je treba razpravljati, da vlada ne bo iz dneva v dan iskala ne gasilske
               rešitve, jaz bi rekel, gasilske rešitve so dobre, ker gasilske rešitve rešujejo. Te
               rešitve vlade niso niti gasilske.</p>
               <p>Tako da je razprava o tej temi izjemno pomembna in jo bom tudi sam podprl.</p>
            </sp>
            <sp xml:id="SDZ6-Redna-22-2014-03-06.sp103">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 69 poslank in poslancev, za je glasovalo 28, proti 41.</p>
               <p><stage>(Za je glasovalo 28.)</stage> <stage>(Proti 41.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Franca Breznika bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za finance dr. Uroša Čuferja na poslansko vprašanje Franca Breznika v zvezi
               z reprogrami posojil.</p>
               <p>Obrazložitev glasu v imenu Poslanske skupine Slovenske demokratske stranke ima gospod
               Franc Breznik.</p>
            </sp>
            <sp xml:id="SDZ6-Redna-22-2014-03-06.sp104">

               <speaker>FRANC BREZNIK (PS SDS):</speaker>

               <p>Hvala, gospod predsednik.</p>
               <p>Kot ste lahko slišali, je Družba za upravljanje terjatev bank sklenila sporazum za
               enoletni moratorij z dvema družbama, finančni holding gospoda Petana in družbo ACH
               holdinga, ki je v lasti gospoda Rigelnika. Ti dve družbi sta danes dolžni 280
               milijonov evrov. To je nekaj več, kot bi bil izplen kompletnega nepremičninskega
               davka. V času moratorija na izplačilo glavnice imata 1-odstotno obrestno mero.
               1-odstotno obrestno mero, spoštovane kolegice in kolegi! Vprašanje, ki se nam
               zastavlja, je celovito: ali imajo enake pogoje tudi ostala podjetja ali ostali
               podjetniki, ki so zastavili vse svoje premoženje, ki so zaradi razmer na trgu
               izgubili, ki so imeli morda pomanjkljivo podjetniško idejo in so danes na Družbi za
               upravljanje terjatev bank, kjer so bili razlaščeni. Kaj pomenita ta dva gospoda?
               Vemo, da sta oba člana Foruma 21. S kakšnimi metodami in metodologijami so to
               določili? Mislim, da je to zelo pomembna zgodba. Ministra za finance, v njegovem
               primeru tudi nadzornika slabe banke, sem konkretno vprašal. Odgovora ni bilo
               nobenega. Nobenega odgovora v bistvu nisem dobil, v nobeni smeri, zakaj konkretno
               tema dvema pripadnikoma Foruma 21. Po drugi strani bi se naj družba ACH razlaščala,
               prodajali naj bi hotel Grand Union. Ne boste verjeli, v medijih zasledim, da ga
               prodaja bivši udbovec gospod Frumen, ki je glavni prodajalec trenutno hotela Grand
               Union. To lahko zasledimo iz medijev. Ta prepletenost, o kateri govorimo v Slovenski
               demokratski stranki, bivše Službe državne varnosti, ki je tudi danes v gospodarski
               sferi, v bančni sferi, je neverjetna. Neverjetna je! In cela vrsta družb, kjer so
               bili dobri lastniki razlaščeni, je danes na slabi banki, nimajo nobenih moratorijev,
               ti ljudje pa dobivajo moratorije. In na koncu moram povedati, poglejte si njihove
               zgodbe glede izplačila dividend! Totalno izčrpavajo podjetja, eden izčrpava Terme
               Čatež, drugi izčrpava Adrio Mobil, ki je dobro podjetje, ima dobre produkte, ima
               dobre trge, zasleduje visoke cilje. In ta podjetja bodo počasi, lahko rečem,
               stagnirala, postala bodo nekonkurenčna. Postavlja se vprašanje: Kaj je temelj slabe
               banke? Je to reševanje podjetij ali je to reševanje lastnikov, tistih lastnikov, ki
               so svoje politične privilegije skozi proces tranzicije konvertirali brez denarja,
               brez lastnega denarja v deleže bivših podjetij bivše države? Mislim, da je to
               vprašanje temelj naše tranzicije, neuspele tranzicije. Menim, da boste tisti, ki
               imate zdravo pamet, ki ste pošteni poslanci, glasovali za ta predlog. Najlepša
               hvala.</p>
            </sp>
            <sp xml:id="SDZ6-Redna-22-2014-03-06.sp105">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 76 poslank in poslancev, za je glasovalo 28, proti 47.</p>
               <p><stage>(Za je glasovalo 28.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Zvonka Černača bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za finance dr. Uroša Čuferja ter ministra za infrastrukturo in prostor Sama
               Omerzela na poslansko vprašanje Zvonka Černača v zvezi z davkom na nepremičnine.</p>
               <p>Obrazložitev glasu ima v imenu Poslanske skupine Slovenske demokratske stranke gospod
               Zvonko Černač.</p>
            </sp>
            <sp xml:id="SDZ6-Redna-22-2014-03-06.sp106">

               <speaker>ZVONKO ČERNAČ (PS SDS):</speaker>

               <p>Hvala.</p>
               <p>To razpravo bomo podprli, ker odgovorov ni bilo oziroma so bili pomanjkljivi. V
               Poslanski skupini Slovenske demokratske stranke smo pravočasno opozarjali na pasti
               tega zakona, ki je bil kljub tem opozorilom sprejet. Sredi decembra smo vložili
               skupaj s še tremi nepovezanimi poslanci in obema poslancema narodnosti zahtevo za
               ustavno presojo in začasno zadržanje. Vloženih je bilo dodatno še pet takih presoj.
               Kot veste, usoda zakona visi na odločitvi Ustavnega sodišča. Zaradi tega se ne izvaja
               zakon, ki je veljal prej, po katerem so občine že izdajale odločbe za odmero
               nadomestila za uporabo stavbnega zemljišča. Če se v kratkem nekaj ne bo spremenilo na
               tem področju, bodo resno ogrožene ne samo državne javne finance, ampak tudi proračuni
               občin. Ljudje, ki so prejemali te informativne izračune v preteklih dneh in tednih,
               so svoje razburjenje izrazili na okencih pred uradniki. Večina teh ljudi je dobila
               izračune, kjer je bil ta davek odmerjen v višini 3-krat, 5-krat, 10-krat več kot
               prej, v nekaterih primerih tudi 30-krat več kot prej! V stotisočih primerih je šlo za
               napake. Praktično ni bilo informativnega izračuna, ki bi bil pravilen. Na osnovi
               vsega tega smo slišali zaključek, da je kumulativa zneska davka na nepremičnine po
               teh informativnih izračunih, kjer so vsi dobivali višje zneske, razen nekaterih
               privilegiranih bogatejših posameznikov, 407 milijonov evrov, kar je 13 milijonov manj
               od ocene, ki je bila na mizi takrat, ko se je ta zakon sprejemal, kar po našem mnenju
               ni najbolj verodostojen podatek, zato ga želimo razčistiti. Želimo izvedeti, koliko
               znaša informativni izračunih po posameznih zavezancih, po posameznih stopnjah, po
               kategorijah, po občinah, po regijah. Želimo dobiti jasne in transparentne podatke,
               kolikšen je kumulativni znesek tega davka na podlagi teh prvih informativnih
               izračunov. To je prvi razlog, zakaj ta javna razprava.</p>
               <p>Drugi razlog pa je ta, da so te evidence oziroma da je teh napak na stotisoče. Po
               besedah premierke jih bodo ljudje urejali sami, ob tem da je GURS sporočil, da nima
               več prostih terminov. Premierka je tudi dejala, da dokler te evidence ne bodo
               urejene, odmer davka ne bo. Torej ne bo teh odmer še deset let – ali kaj? Na ta
               način, kot je vlada sedaj začela urejati te stvari, se tega ne da urediti v desetih
               letih. To lahko uredite samo na ta način, da se evidence združijo in se odpravi 90 %
               napak, ki so v teh evidencah. To ni bilo napovedano, to se ne počne, ljudje še vedno
               hodijo po uradih in zlivajo svoj gnev na uradnike, ki niso nič krivi.</p>
               <p>Predlagamo, da se o tem opravi razprava in da se resno o tem zakonu pogovorimo.</p>
            </sp>
            <sp xml:id="SDZ6-Redna-22-2014-03-06.sp107">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 73 poslank in poslancev, za je glasovalo 26, proti 45.</p>
               <p><stage>(Za je glasovalo 26.)</stage><stage>(Proti 45.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Franca Pukšiča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               gospodarski razvoj in tehnologijo Metoda Dragonje na poslansko vprašanje Franca
               Pukšiča v zvezi s preklicem javnega povabila za sofinanciranje projektov s področja
               razvoja novih projektov v letih 2013–2015.</p>
               <p>Obrazložitev glasu v imenu Poslanske skupine Slovenske ljudske stranke ima gospod
               Franc Pukšič.</p>
            </sp>
            <sp xml:id="SDZ6-Redna-22-2014-03-06.sp108">

               <speaker>FRANC PUKŠIČ (PS SLS):</speaker>

               <p>Hvala lepa, gospod predsednik. Kolegice in kolegi!</p>
               <p>Zahtevo za dodatno obrazložitev ministra na moje poslansko vprašanje bomo v Slovenski
               ljudski stranki podprli. Pravzaprav nas najbolj zanima vzpostavljanje pogojev za
               slovensko gospodarstvo, ker vzpostavljanje pogojev za slovensko gospodarstvo je tudi
               daleč najbolj perspektivno za odpravljanje katastrofalnega položaja slovenskih ljudi.
               Številka brezposelnih se je povečala že preko 130 tisoč. Mladi nam pošiljajo vsak
               mesec številko, koliko mladih iz meseca v mesec ostaja brez zaposlitve. V Slovenski
               ljudski stranki smo prepričani, da odpoklic razpisa za inovativne projekte, ki je bil
               narejen, ne prispeva k nadaljnjemu razvoju in gospodarski perspektivi. Če se takšne
               napake ne bi pojavljale v tej vladi velikokrat, potem verjetno ne bi bili deležni
               poročila iz Bruslja, kjer nas prav opozarjajo na prezadolženost slovenskega
               gospodarstva in na povečanje javnega dolga. Tudi na to bo treba dati odgovor v
               aprilu. Z razpravo, ki bi verjetno bila naslednji mesec oziroma na naslednji seji
               Državnega zbora, če bo to danes sprejeto, in upam, da bo, bo imel minister za
               gospodarstvo možnost pojasniti te konkretne zadeve in ukrepe, ki jih bo uvedel, ter
               povedati tudi svojo politiko, ali jo bo še naprej usmerjal v razne razpise, ki so
               prilagojeni posameznim lobijem. To se je izkazalo prav pri tem zadnjem razpisu za
               inovativne projekte, zaradi katerega je odstopil bivši gospodarski minister
               Stepišnik. Pokazalo se bo, ali je minister za gospodarstvo prinesel, kar jaz celo
               verjamem, da bi to lahko, v vlado novi duh, kjer ne bodo šli naslednjim subvencijam
               naproti, ampak na način ustvarjanja pogojev za gospodarstvo. To pomeni zmanjševanje
               davkov in vsega ostalega, da bomo prišli do gospodarske rasti. In potem bomo
               govorili, ko bomo govorili o začetku povečevanja zaposlovanja, o gospodarski rasti in
               o koncu recesije.</p>
            </sp>
            <sp xml:id="SDZ6-Redna-22-2014-03-06.sp109">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 72 poslank in poslancev, za je glasovalo 24, proti 45.</p>
               <p><stage>(Za je glasovanje 24.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke Alenke Jeraj bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               kulturo dr. Uroša Grilca na poslansko vprašanje Alenke Jeraj v zvezi z uničenjem
               arhivov.</p>
               <p>Glasujemo. Navzočih je 71 poslank in poslancev, za je glasovalo 24, proti 45.</p>
               <p><stage>(Za je glasovalo 24.)</stage> <stage>(Proti 45.)</stage></p>
               <p>Ugotavljam, da sklep ni bil sprejet.</p>
               <p>V skladu s predlogom poslanca dr. Vinka Gorenaka bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za kultura dr. Uroša Grilca na poslansko vprašanje dr. Vinka Gorenaka v
               zvezi z dostopnostjo arhivov nekdanje Službe državne varnosti.</p>
               <p>Obrazložitev glasu ima v imenu Poslanske skupine Slovenske demokratske stranke dr.
               Vinko Gorenak.</p>
            </sp>
            <sp xml:id="SDZ6-Redna-22-2014-03-06.sp110">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Moje vprašanje se je neposredno povezovalo z vprašanjem, ki ga je postavila Alenka
               Jeraj. Bistvo vprašanja pa je bilo, ali imamo po osmih letih, kolikor velja zakon iz
               leta 2006, vse postavljeno in narejeno tako, kot piše v zakonu. To pa je, ali imamo
               vsa arhivska gradiva Službe državne varnosti, nastala pred 17. 5. 1990, v Arhivu
               Republike Slovenije tudi fizično. Namreč to določa zakon iz leta 2006. Odgovor je
               bil, da ne. Pomeni, še vedno imajo več kot 1 meter arhivskega gradiva v Sovi. In
               nezakonito stanje imamo torej že osem let. V nadaljevanju naj rečem, da se okoli
               arhivskega zakona stvari, ki se dogajajo po naši napovedani vložitvi referendumske
               pobude in zbiranja podpisov, odvijajo na nekoliko nenavaden način. Priča smo očitkom
               o nepotrebnem zapravljanju denarja za referendum. Treba je zelo jasno odgovoriti, da
               sodi ta račun na levo stran parlamenta, na koalicijo, ker je zakon predlagala in
               izglasovala, kljub temu da smo referendumsko pobudo napovedovali že veliko prej.
               Drugič, minister je rekel, da v Beograd pošilja skupino strokovnjakov, ki bi naj
               skušala ugotoviti, kaj se od tam da dobiti. Odgovor je več ali manj že znan, ker je
               poizkusov bilo že veliko, od tam najverjetneje vsaj v tem času ne bomo dobili nič.
               Arhiv Republike Slovenije pa je začel pred dnevi, jaz bi rekel, antireferendumsko
               pobudo, kljub temu da čas za prepričevanje volivcev še ne teče po zakonu, in je začel
               objavljati nekatera arhivska gradiva. Seveda ljudje verjetno mislijo, aha zdaj bomo
               pa lahko čez določen čas na internetu prebrali vse. Toda to ni res. Arhiv objavlja
               povsem nepomembne dokumente. Objavlja poročila o delu Ministrstva za notranje zadeve,
               objavlja plane dela Ministrstva za notranje zadeve, vendar tam ne bomo našli nič, nič
               tistega, kar nas zanima. To pa so načrtovalci umorov, izvajalci umorov in vsi ostali,
               ki so o tem odločali. Teh podatkov na internetu ni, in jih tudi ne bo. Torej gre za
               navadno zavajanje.</p>
               <p>Moj predlog je bil torej, da glasujemo o tej zahtevi, da Državni zbor o tem
               razpravlja in predlagam, da ta sklep tudi podprete. Hvala lepa.</p>
            </sp>
            <sp xml:id="SDZ6-Redna-22-2014-03-06.sp111">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Glasujemo. Navzočih je 73 poslank in poslancev, za je glasovalo 26, proti 45.</p>
               <p><stage>(Za je glasovalo 26.)</stage> <stage>(Proti 45.)</stage></p>
               <p>Ugotavljam, da je sklep ni sprejet.</p>
               <p>V skladu s predlogom poslanca Ljuba Žnidarja bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               delo, družino, socialne zadeve in enake možnosti dr. Anje Kopač Mrak na poslansko
               vprašanje Ljuba Žnidarja v zvezi z zaposlovanjem.</p>
               <p>Obrazložitev glasu v imenu Poslanske skupine Slovenske demokratske stranke ima gospod
               Ljubo Žnidar.</p>
            </sp>
            <sp xml:id="SDZ6-Redna-22-2014-03-06.sp112">

               <speaker>LJUBO ŽNIDAR (PS SDS):</speaker>

               <p>Spoštovani!</p>
               <p>V Slovenski demokratski stranki bomo podprli predlog, da se opravi javna razprava o
               temi zaposlovanja, kajti v Sloveniji brezposelnost strmo narašča iz dneva v dan. Še
               bolj bo naraščala ob uvedbi novih davkov, ki jih vlada pripravlja, in ob
               nekonsistentnem nepremičninskem davku bo ta številka brezposelnih v Sloveniji krepko
               narastla preko številke 130 tisoč brezposelnih, kolikor jih je že danes.</p>
               <p>Tudi statistika ni rožnata. 97 % Slovencev meni, da je stanje na področju
               zaposlovanja slabo, 58 % jih meni, da bo stanje v prihodnosti še krepko slabše in
               samo 7 % Slovencev meni, da gredo usmeritve sedanje vlade v pravo smeri. Jaz bi
               rekel, da je to zelo zaskrbljujoča statistika. Delo kot osnovna vrednota vsakega
               državljana in konec koncev za lastno preživetje in preživetje države je izjemno
               pomembno. In to je pomembna tema, o kateri je treba razpravljati. Gospa ministrica je
               podala kar nekaj lepih besed, ampak v samih dejanjih teh konkretnih ukrepov ni
               začutiti in ni trenda ali nekega optimizma, da bi se trend brezposelnih ustavil
               oziroma obrnil v pozitivno smer.</p>
               <p>Tako da menim, da je treba o tej temi razpravljati in na ta način prispevati k
               izboljšanemu stanju na področju brezposelnih v Republiki Sloveniji.</p>
            </sp>
            <sp xml:id="SDZ6-Redna-22-2014-03-06.sp113">

               <speaker>PREDSEDNIK JANKO VEBER:</speaker>

               <p>Hvala lepa.</p>
               <p>Glasujemo. Navzočih je 68 poslank in poslancev, za je glasovalo 24, proti 42.</p>
               <p><stage>(Za je glasovalo 24.)</stage> <stage>(Proti 42.)</stage></p>
               <p>Ugotavljam, da je sklep ni sprejet.</p>
               <p>V skladu s predlogom poslanca Marijana Pojbiča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               gospodarski razvoj in tehnologijo Metoda Dragonje na poslansko vprašanje Marijana
               Pojbiča v zvezi s stanjem v slovenskem gospodarstvu.</p>
               <p>Obrazložitev glasu ima v imenu Poslanske skupine Slovenske demokratske stranke gospod
               Marjan Pojbič.</p>
            </sp>
            <sp xml:id="SDZ6-Redna-22-2014-03-06.sp114">

               <speaker>MARJAN POJBIČ (PS SDS):</speaker>

               <p>Hvala lepa, spoštovani gospod predsednik.</p>
               <p>Gospodarsko stanje je v naši državi izjemno, izjemno kritično. Tega se, sem
               prepričan, vsi zavedamo, ki sedimo tukaj v tem parlamentu.</p>
               <p>Kot veste, brezposelnost je abnormalno narastla v zadnjem času, že na preko 130
               tisoč, kar pomeni izjemno, izjemno kritično mejo. Novih delovnih mest praktično v
               realnem sektorju ni na vidiku. Javna in državna poraba se praktično ne zmanjšuje. Ta
               vlada najema kredite nekontrolirano. Neverjetno! Prišli smo do točke, kjer smo že na
               75 % bruto družbenega proizvoda. To pomeni tri kompletne državne proračune. Se pravi
               tri leta ta država ne sme porabiti niti centa, če hočemo odplačati te kredite, ki jih
               imamo sedaj. Če se spomnite, nas je v zadnjih dneh, torej včeraj, predvčerajšnjim,
               opozorila na to problematično stanje v naši državi tudi Evropska komisija. Posebej bi
               še rad opozoril na problem, ki ga doživljamo v Podravju. Tam je brezposelnost dosegla
               že skoraj magično mejo 20 %. V Mariboru je gospodarsko stanje izjemno problematično,
               iz dneva v dan prejemamo prošnjo gospodarske zbornice iz Maribora, ki je naslovljena
               na vse poslance, in nas prosijo, naj že nekaj storimo za to, da bi preprečili popolni
               kolaps v Mariboru. Vlada je bila na obisku v Mariboru pred šestimi oziroma sedmimi
               meseci, če se ne motim, obljubila je med 50 in 60 milijonov evrov. Maribor do tega
               trenutka ni dobil niti centa. In ta vlada in ta koalicija govori, da rešuje problem
               te države. Ampak ko ugotavljamo in vsi smo skupaj že ugotovili, da gre cela zadeva v
               popolno drugo smer, dodatno se obremenjuje naše gospodarstvo. Ker sem prepričan, da
               je daleč najpomembnejša tema tega državnega zbora in te aktualne politike sedaj
               gospodarsko stanje v tej državi, če želimo to državo izpeljati iz te krize, se mi
               zdi, da ne more sedeti v tem parlamentu noben poslanec in poslanka, ki ne bi
               glasovala za to, da o tem opravimo širšo obravnavo v državnem zboru. Če že ugotovimo,
               da je vlada popolnoma zatajila, upam vsaj, da državni zbor tega ne bo storil. Tisti,
               ki ne boste za to glasovali, delate proti <gap n="…"/> <stage>/ izklop mikrofona/</stage></p>
            </sp>
            <sp xml:id="SDZ6-Redna-22-2014-03-06.sp115">

               <speaker>PREDSEDNIK JANKO VEBER:</speaker>

               <p>Glasujemo. Navzočih je 72 poslank in poslancev, za je glasovalo 25, proti 45.</p>
               <p><stage>(Za je glasovalo 25.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke Alenke Jeraj bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               gospodarski razvoj in tehnologijo Metoda Dragonje na poslansko vprašanje Alenke Jeraj
               glede izvajanja evropske kohezijske politike.</p>
               <p>Glasujemo. Navzočih je 73 poslank in poslancev, za je glasovalo 26, proti 45.</p>
               <p><stage>(Za je glasovalo 26.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Dragutina Mateja bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               kmetijstvo in okolje mag. Dejana Židana na poslansko vprašanje Dragutina Mateja v
               zvezi s kohezijskimi projekti na področju oskrbe z vodo.</p>
               <p>Obrazložitev glasu ima v imenu Poslanske skupine Slovenske demokratske stranke gospod
               Zvonko Lah.</p>
            </sp>
            <sp xml:id="SDZ6-Redna-22-2014-03-06.sp116">

               <speaker>ZVONKO LAH (PS SDS):</speaker>

               <p>Hvala za besedo.</p>
               <p>Prioriteta ministra Židana na področju okolja je vodooskrba. Mislim, da ima vsako
               slovensko gospodinjstvo pravico do zdrave pitne vode. V kohezijskih projektih je za
               približno 114 milijonov projektov že potrjenih v lanskem letu, pripravljenih
               projektov, ki nimajo zagotovljenih sredstev, pa še za 113 milijonov,. Projekti, ki so
               bili potrjeni v letu 2013, so tudi projekti, ki so veliki preko 30 milijonov in
               katerih izvedljivost je zelo vprašljiva. Ko je ministrstvo zahtevalo potrditev
               županov, da bodo projekti izvedeni v tej finančni perspektivi in s tem počrpana
               sredstva oziroma občinam ne bo treba vračati teh sredstev, če ne bodo projekti
               končani, kar sedem projektov ni dobilo izjav županov oziroma investitorjev. Se pravi,
               je vprašanje, ali bodo ti projekti izvedeni. Za 113 milijonov pa je pripravljenih
               projektov, kjer so zbrani izvajalci, in izvajalci plačujejo bančne garancije,
               podaljšujejo bančne garancije. Za vse te projekte pa so občine že porabile približno
               10 % vrednosti samega projekta za pripravo projektne dokumentacije, odkupe zemljišč
               itn. Večini, ki smo že kdaj take projekte vodili, je jasno, da ti projekti, ki so
               dobili potrditev v lanskem letu in so se eni komaj začeli, eni pa tudi ne, bodo težko
               končani v letu 2015, v letu 2016 pa bodo občine morale graditi samo z lastnimi
               sredstvi, če pa še leta 2016 ne bodo končani, bodo morale občine z obrestmi vračati
               vsa evropska sredstva.</p>
               <p>Zato menimo, da bi bilo dobro o tem opraviti razpravo v tem parlamentu, da se
               določijo tisti projekti, ki bodo sigurno končani, tisti pa, ki ne bodo, da se jih ali
               fazno prestavi v novo finančno perspektivo in se vključijo novi projekti, ki so
               pripravljeni, ali pa občinam povedati, vsem tistim, ki imajo projekte pripravljene in
               so imeli take stroške, naj odpovedo izvajalcem, da si ne delajo še dodatne stroške.
               Če imajo bančne garancije, tudi ne morejo zaradi teh bančnih garancij dobiti za druge
               posle bančnih garancij na bankah. Tukaj se dela velika škoda, za katero pa je
               izključno kriva ta vlada, ker je prejšnji minister naročil, da se pripravijo še
               projekti, da bodo sredstva, sedaj jih pa enostavno ni. In na določenih delih bo prava
               katastrofa.</p>
            </sp>
            <sp xml:id="SDZ6-Redna-22-2014-03-06.sp117">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 72 poslank in poslancev, za je glasovalo 26, proti 45.</p>
               <p><stage>(Za je glasovali 26.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 7. točko dnevnega reda, to je z drugo obravnavo Predloga zakona o
                  samozdravljenju v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o samozdravljenju
               ni primeren za nadaljnjo obravnavo.</p>
               <p>Glasujemo. Navzočih je 72 poslank in poslancev, za je glasovalo 62, proti 3.</p>
               <p><stage>(Za je glasovali 62.)</stage> <stage>(Proti 3.)</stage></p>
               <p>Ugotavljam, da je sklep sprejet.</p>
               <p>Glede na to, da je zbor sprejel sklep, je zakonodajni postopek o predlogu zakona
               končan.</p>
               <p>S tem zaključujem to točko dnevnega reda. <title>Nadaljujemo s prekinjeno 8. točko dnevnega reda, to je z drugo obravnavo Predloga zakona o
                  konoplji v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o konoplji ni
               primeren za nadaljnjo obravnavo.</p>
               <p>Glasujemo. Navzočih je 72 poslank in poslancev, za je glasovalo 55, proti 5.</p>
               <p><stage>(Za je glasovalo 55.)</stage> <stage>(Proti 5.)</stage></p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda. <title>Nadaljujemo s prekinjeno 5. točko dnevnega reda, to je s tretjo obravnavo Predloga zakona o spremembah in
                  dopolnitvah Zakona o dostopu do informacij javnega značaja.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 3. 3. 2014. Prehajamo na odločanje o amandmaju poslanskih
               skupin koalicije k 2. členu.</p>
               <p>Glasujemo. Navzočih je 74 poslank in poslancev, za je glasovalo 68, proti nihče.</p>
               <p><stage>(Za je glasovalo 68.)</stage> <stage>(Proti nihče.)</stage> 
                   Ugotavljam, da je bil amandma sprejet. 
               Prehajamo na odločanje o amandmaju poslanske skupine koalicije k 3. členu.</p>
               <p>Glasujemo. Navzočih je 75 poslank in poslancev, za je glasovalo 48, proti 23.</p>
               <p><stage>(Za je glasovalo 48.)</stage> <stage>(Proti 23.)</stage></p>
               <p>Ugotavljam, da je bil amandma sprejet.</p>
               <p>Prehajamo na odločanje o amandmaju poslanskih skupin Slovenske demokratske stranke,
               Slovenske ljudske stranke, Nove Slovenije k 8. členu. Tukaj vas opozarjam, če bo ta
               amandma sprejet, postaneta amandmaja pod točko 2 in 3 brezpredmetna.</p>
               <p>Obrazložitev glasu v imenu Poslanske skupine Slovenske demokratske stranke ima gospod
               Jožef Jerovšek.</p>
            </sp>
            <sp xml:id="SDZ6-Redna-22-2014-03-06.sp118">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Kolegice in kolegi, smo pred izjemno pomembnim odločanjem. Smo pri amandmaju, ki je
               vsebinsko enak, podoben amandmaju Državljanske liste, vendar predlagam, da podprete
               naš amandma, da ne bo nobenega slepomišenja. Kaj je namen tega amandmaja in kaj je
               imperativni cilj, ki ga moramo v tem parlamentu storiti? Da bodo vsi slabi krediti,
               ki so sedaj še v bankah, ki iz neznanih razlogov sicer niso bili preneseni na slabo
               banko, prav gotovo iz razlogov, ker so nekateri najemniki teh kreditov in nekateri
               dajalci teh kreditov in nekatere uprave posvečeni ljudje v tej državi. In če danes ne
               bomo izglasovali tega, da se to v celoti odpre, ti podatki, ne gre za poslovne
               skrivnosti, kar zavajajo zadnje dneve in čemur sta baje podlegli tudi dve največji
               koalicijski stranki. Gospe in gospodje, ta argument, da se bo s tem konkurenčnost in
               ne vem kaj podrla v državnih podjetjih, je tako za lase privlečen. Če bi mi imeli to
               transparentnost in odprtost doslej, potem naše banke ne bi bile izropane, naša
               podjetja ne bi bili tajkunsko zaplenjena. Imeli bi še premoženje, ki bi bilo v lasti
               države in državljanov. Sedaj pa tisti, ki so izropali in so še vedno na položajih,
               vpijejo, kaj se bo grozljivega zgodilo. Da bodo lahko kradli in okradli in
               legalizirali ves denar. Če ne bomo potrdili, verjemite, kolegice in kolegi, da boste
               pred sodbo ljudstva krivi za to, da ste omogočili legalno izropanje države in
               državljanov.</p>
            </sp>
            <sp xml:id="SDZ6-Redna-22-2014-03-06.sp119">

               <speaker>PREDSEDNIK JANKO VEBER:</speaker>

               <p>Gospod Jerovšek, moram opozoriti, da v fazi obrazložitve glasu ni dovoljeno
               polemiziranje z drugimi ali pa jih preprečevati, kako naj glasujejo. Vi morate
               obrazložiti, kako boste vi glasovali<gap n="…"/></p>
            </sp>
            <sp xml:id="SDZ6-Redna-22-2014-03-06.sp120">

               <speaker>JOŽEF JEROVŠEK (PS SDS):</speaker>

               <p>Tu je enostavno treba prepričevati, ker nas državljani gledajo in pri tem smo
               odgovorni. In tu ni odstopanja in ni razlogov, da karkoli spreminjamo. In to je
               imperativ, in to je višja vrednota od tega, kar nas skušajo iz zakulisja prepričati
               tisti, ki sedijona ukradenem denarju. Hvala lepa.</p>
            </sp>
            <sp xml:id="SDZ6-Redna-22-2014-03-06.sp121">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu Poslanske skupine Pozitivne Slovenije bo obrazložil glas gospod Jani
               Möderndorfer.</p>
            </sp>
            <sp xml:id="SDZ6-Redna-22-2014-03-06.sp122">

               <speaker>JANI MÖDERNDORFER (PS PS):</speaker>

               <p>Hvala lepa, predsednik.</p>
               <p>Ta nastop je pokazal, kako pomembno je vprašanje, o katerem bomo danes glasovali.
               Amandma, s katerim je prišla Poslanska skupina SDS, v resnici dela grozovito škodo
               osnovnim, temeljnim načelom poslovanja bank ne samo v Evropi, pač pa po celem svetu.
               Strinjamo se lahko samo v enem delu. Zakon, ki je pred nami, je eden pomembnejših
               zakonov, s katerimi začenjamo marsikatero stvar in marsikatero vprašanje, kar se tiče
               transparentnosti poslovanja. S tem amandmajem pa posegamo v to, da bomo naredili v
               tej državi dve vrsti bank. Eno bodo državne banke, ki smo jih napolnili s 3
               milijardami in pol davkoplačevalskega denarja, z enim samim ciljem, da saniramo
               bančni sistem. Po drugi strani pa s tem istim amandmajem omogočamo, da bodo komitenti
               teh bank, ker bodo ves čas živeli v strahu, kdaj bodo padli zaradi takšnih ali
               drugačnih razlogov, zaradi povsem povprečnih razlogov, tudi v kakšne slabe bančne
               kredite, bodo objavljeni na spletnih straneh, in bodo v resnici šli v privatne banke.
               S tem ko bodo šli v privatne banke, bomo zavestno s tem amandmajem začeli zmanjševati
               možnost normalnega konkurenčnega poslovanja med bankami. Druga stvar, ki se mi zdi
               zelo pomembna, je tudi to, da niti stroka ne stoji za takimi odločitvami. Banka
               Slovenije ostro nasprotuje takšnemu dejanju in, še bolj pomembno, niti predlagatelj,
               ki bi pravzaprav moral slediti osnovnim načelom, to pa je, da bi takšno mnenje
               posredovala tudi Evropska centralna banka, kajti s tem amandmajem posegamo neposredno
               v sistemski zakon, Zakon o bankah, o poslovanju bank.</p>
               <p>Zato smo se v Poslanski skupini Pozitivne Slovenije odločili, da takšnega amandmaja,
               ki je več kot očitno škodljiv bančnemu sistemu in ne nazadnje škodljiv tudi za ves
               vložen denar v banke, kajti s tem amandmajem bomo posledično na dolgi rok povzročili
               še večjo bančno luknjo. Hvala lepa.</p>
            </sp>
            <sp xml:id="SDZ6-Redna-22-2014-03-06.sp123">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>V imenu Poslanske skupine Slovenske ljudske stranke bo obrazložil glas gospod Janez
               Ribič.</p>
            </sp>
            <sp xml:id="SDZ6-Redna-22-2014-03-06.sp124">

               <speaker>JANEZ RIBIČ (PS SLS):</speaker>

               <p>Hvala za besedo, spoštovani predsednik Državnega zbora. Spoštovane gospe in gospodje
               poslanci!</p>
               <p>Amandma k 8. členu, ki smo ga v Slovenski ljudski stranki vložili skupaj s SDS in
               Novo Slovenijo, bomo seveda podprli. Mislim, da danes obravnavamo zakon, ki je veliko
               bolj pomemben, kot se zdi na prvi pogled. Zakaj je to še toliko bolj pomembno, ker
               trenutno poteka ena največjih nacionalizacij v zgodovini. Država je praktično
               podržavila tri največje banke v Sloveniji, vzporedno s tem pa v Družbi za upravljanje
               terjatev bank poteka sanacija slabih dolgov oziroma slabih terjatev. V vse to skupaj
               je vloženih nekaj milijard evrov! Se sploh zavedamo, koliko je to? Se sploh zavedamo,
               kaj bi teh nekaj milijard pomenilo, če bi lahko za to vsoto našemu gospodarstvu
               znižali obremenitve ali dali olajšave? Če bi teh nekaj milijard drugače porabili, ali
               bi bili danes še v krizi? Ali bi bilo danes še 130 tisoč brezposelnih, katerih
               številka se iz dneva v dan povečuje? Verjetno ne. Toda več kot 3,5 milijarde evrov
               smo morali dati v banke. Danes na tem mestu nekateri še vedno trdijo, da navkljub
               vsemu, navkljub temu denarju, ljudje ne smejo vedeti, kaj se v teh bankah dogaja. Saj
               to ni res, kakšne poslovne skrivnosti bi se naj šli! Kakšne bančne tajnosti v bankah,
               kamor mečemo milijarde in milijarde, v sistemu, ki je ravno to zakonodajo o zaupnosti
               brutalno izkoristil, tako da je oškodoval državljanke in državljane te države.</p>
               <p>Zato bomo v Slovenski ljudski stranki podprli tudi ta amandma in naslednje amandmaje,
               ki so vloženi s strani opozicije in tudi Državljanske liste. Hvala.</p>
            </sp>
            <sp xml:id="SDZ6-Redna-22-2014-03-06.sp125">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu Poslanske skupine Nove Slovenije bo obrazložil glas gospod Jožef Horvat.</p>
            </sp>
            <sp xml:id="SDZ6-Redna-22-2014-03-06.sp126">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>S kolegico bova ta amandma podprla. Seveda smo veliko razmišljali. Vemo, da je zadeva
               lahko tudi problematična, ampak minister, ki je nosilec tega revolucionarnega zakona,
               če uporabim njegovo besedno zvezo, pritrjuje temu amandmaju. Mi se tudi zavedamo, da
               smo v evrosistemu, da moramo upoštevati nek red, ki velja v evrosistemu. Kot član
               parlamentarne preiskovalne komisije želim odgovoriti na vprašanja davkoplačevalcev in
               njihove zahteve, ki se glasijo: vzemite tistim, ki so vzeli nam. Parlamentarci nimamo
               prav nobenega orodja. Nimamo. V imenu bančne tajnosti, ki seveda, da je vrhovni
               bančni apostolat, ne dobimo nobenih podatkov, ne od Banke Slovenije, ne od
               komercialnih bank v lasti države, ne od višjega sodišča in tako naprej. Ne dobimo
               nič. Se pravi, moramo biti tiho in pripravljati denar za novo dokapitalizacijo bank v
               državni last. Jaz se te ponovne igre ne grem. Verjamem in pošteno povem, da je lahko
               ta amandma problematičen. Kaj pa lahko še vzamemo v roke, da ljudem odgovorimo, kdo
               je kriv za to, da so nam nekateri, ne vsi, da se razumemo, nekateri bankirji,
               preoblečeni v kriminalce, izpraznili banke? Ljudje pa danes ne vedo, kako bi finančno
               zaprli mesec. Če ima večina v koaliciji kakšen drug predlog, prosim, da pride s
               predlogom na dan. Zdaj ali nikoli! Že slabe tri mesece je, od kar smo
               dokapitalizirali slovenske državne banke. Kakšni so rezultati, gospe in gospodje? Kaj
               ima od tega gospodarstvo Republike Slovenije?</p>
               <p>Glas s strani Nove Slovenije za ta amandma.</p>
            </sp>
            <sp xml:id="SDZ6-Redna-22-2014-03-06.sp127">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Prehajamo še na obrazložitev glasu v lastnem imenu. Ker vas je več, predlagam, da se
               prijavite k obrazložitvi glasu.</p>
               <p>Besedo ima gospod Jože Tanko.</p>
            </sp>
            <sp xml:id="SDZ6-Redna-22-2014-03-06.sp128">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Sem proti zapiranju arhivov, od katerih mnogi izmed teh, o katerih danes govorimo pri
               tem zakonu, predstavljajo kazniva dejanja. Če hočejo banke naš denar za to, da bodo
               kapitalsko ustrezne, potem sem za to, da vemo, zakaj ga damo, komu ga damo, za kakšen
               namen ga damo in kaj se bo s tem dogajalo. Rad bi tudi vedel, kdo so tisti, ki so
               zapravljali denar v bankah na sporne oziroma kaznive načine.</p>
               <p>Vlada prav zaradi tega, ker bančni sistem ne deluje, uvaja nove davke, dviga
               obstoječe davke in zahteva od državljanov solidarnost pri pokrivanju bančne luknje
               oziroma socializira ta bančna bremena, ne da bi ob tem naredila kakršenkoli korak v
               smeri ugotavljanja vzrokov in pa akterjev za to, da so nastale bančne luknje. Mislim,
               da ni dostojno, da se s tem, ko se preprečujejo rešitve, tako pri zakonu o bankah, ki
               smo ga predlagali, in tudi vpogledi v te bančne dosjeje, s tem se istočasno
               preprečuje tudi vpogled v delo teh bančnih nadljudi, za katere ne veljajo nobena
               pravila.</p>
               <p>Zato predlagam, in sam bom tudi podprl ta predlog rešitve, ki smo ga predlagali.</p>
            </sp>
            <sp xml:id="SDZ6-Redna-22-2014-03-06.sp129">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Franc Pukšič.</p>
            </sp>
            <sp xml:id="SDZ6-Redna-22-2014-03-06.sp130">

               <speaker>FRANC PUKŠIČ (PS SLS):</speaker>

               <p>Hvala lepa. Kolegice in kolegi!</p>
               <p>Za dokapitalizacijo Nove Ljubljanske banke 1 milijardo 551 milijonov, Novo Kreditno
               banko 870 milijonov, Abanko 348 milijonov in dve privatni banki, Probanko 176
               milijonov in Faktor banko 269 milijonov. Drage državljanke in državljani, vi, ki nas
               danes tukaj poslušate, vi boste to plačali. In vi ne smete vedeti, za kaj in komu bo
               šel vaš denar. Evo, to je vaša oblast, to je zdaj vaša vlada, tako se dela z vami. Ko
               boste to plačali, vam bomo vzeli še več, ker pred dvema dnevoma smo slišali zopet
               milijardo ali koliko minusa v Novi Ljubljanski banki. In ko boste to plačali, potem
               pridejo iz Evrope in nam povedo, kaj bo treba narediti. Skratka, zdaj smo vas slekli
               že do gat in majic, še malo, izgubite tudi gate in majice. Kolegice in kolegi,
               preprečevanje sprejetja takšnega amandmaja je bančni terorizem, bančni <gap n="…"/></p>
            </sp>
            <sp xml:id="SDZ6-Redna-22-2014-03-06.sp131">

               <speaker>PREDSEDNIK JANKO VEBER:</speaker>

               <p>Gospod Pukšič <gap n="…"/></p>
            </sp>
            <sp xml:id="SDZ6-Redna-22-2014-03-06.sp132">

               <speaker>FRANC PUKŠIČ (PS SLS):</speaker>

               <p><gap n="…"/>terorizem.</p>
            </sp>
            <sp xml:id="SDZ6-Redna-22-2014-03-06.sp133">

               <speaker>PREDSEDNIK JANKO VEBER:</speaker>

               <p>Moram vas opozoriti, da v fazi obrazložitve glasu ni mogoče polemizirati. Vi svoj
               vsebinski pogled povejte, zakaj boste proti.</p>
            </sp>
            <sp xml:id="SDZ6-Redna-22-2014-03-06.sp134">

               <speaker>FRANC PUKŠIČ (PS SLS):</speaker>

               <p>Ja, saj, jaz tako mislim, da je to bančni terorizem. Ali drugače povedano, kraja
               stoletja, ki se je že zgodila. Ampak če se je zgodila, državljanke in državljani
               imajo pravico vedeti. Na preiskovalni komisiji v zvezi z bankami nobenega podatka ne
               dobimo, nič ne smemo vedeti, ljudje nas sprašujejo, kaj delamo, zaslišujemo. In vsi
               tisti, ki pridejo, poslušajte, ne samo to, da se norčujejo iz tega, celo zahtevajo
               povrnitev potnih stroškov, da so prišli povedat <gap n="…"/> <stage>/ znak za konec razprave/</stage> pa niso
               nič povedali, kaj se je zgodilo. In če na kateri točki v tej državi ne sme biti
               koalicije in opozicije, mora biti državni zbor in tem barabam stopiti na prste, da se
               <gap n="…"/><stage>/ izklop mikrofona/</stage></p>
            </sp>
            <sp xml:id="SDZ6-Redna-22-2014-03-06.sp135">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Prosim za mir v dvorani.</p>
               <p>Naslednji ima besedo gospod Jerko Čehovin.</p>
            </sp>
            <sp xml:id="SDZ6-Redna-22-2014-03-06.sp136">

               <speaker>JERKO ČEHOVIN (PS PS):</speaker>

               <p>Ja, po takšnem gromovniškem nastopu je težko normalno diskutirati.</p>
               <p>Seveda pa lahko takoj ugotovim, da do zdaj ne Državni zbor ne jaz osebno nisem bil
               informiran o tem, da bi kdo prijavil kakšno lobiranje v korist zasebnih bank. Nisem
               bil. Ta amandma dejansko favorizira zasebne banke. In mi bomo potem res plačali
               2-krat ali pa 3-krat dokapitalizacije, to, kar je bilo zdaj govora. Ker vsak normalen
               gospodarstvenik, ki ima kredit na banki, recimo ranga C po boniteti, bo vzel danes
               ali jutri, čim bomo ta zakon sprejeli, svoj kredit in bo šel na drugo banko. Ali bo
               to banka Sberbank, ali bo to Banka Koper, ali bo to Generali, ali bo kakšna druga
               banka, tu ali v tujini, in mu bo ta kredit banka odkupila in bo vzpostavil nov odnos.
               Ali se mi sploh zavedamo, kaj počnemo s tem?! Mi direktno škodimo temu gospodarstvu.
               Povzročamo sabotažo tej državi s takšnim amandmajem, predlagatelji! Resnično ne vem
               več, pri čem smo, ali sploh še kje obstaja zdrava pamet. Ne nazadnje, nimamo nič
               proti, in če smo iskreni, ta zakon, ki se danes sprejema, se kot školjka odpira.
               Praktično nič ni bilo govora o drugih zadevah, kot samo o tem 8. členu, kot da je to
               središče. Tisti, ki ima svoja voajerska nagnjenja, naj gre gledat kakšne druge
               zadeve, ne pa da se vtika v banke. Kdor je direktno lobiral s privatnimi bankami, pa
               naj tudi pove svojim davkoplačevalcem. Hvala.</p>
            </sp>
            <sp xml:id="SDZ6-Redna-22-2014-03-06.sp137">

               <speaker>PREDSEDNIK JANKO VEBER:</speaker>

               <p>Obrazložitev glasu ima Maša Kociper.</p>
            </sp>
            <sp xml:id="SDZ6-Redna-22-2014-03-06.sp138">

               <speaker>MAŠA KOCIPER (PS PS):</speaker>

               <p>Hvala lepa.</p>
               <p>Tudi jaz osebno kot PS smo aktivno in brezkompromisno podpirali vse določbe tega
               zakona, ki, upamo, bodo pripeljale k večji transparentnosti in boju zoper korupcijo.
               Ampak ta amandma, kot že mnogokrat poprej, je šel čez mejo. Odpira bančno skrivnost
               po našem mnenju na nedopusten način. Ne morem se načuditi tistim, ki ga bodo podprli.
               Jaz ga vsekakor ne bom. Tiste na levi strani, ki tu trdite, da ne veste, zakaj ti
               krediti, ki so ostali na komercialnih bankah in niso bili preneseni na slabo banko,
               ne bi bili deležni istega tretmaja, sprašujem, zakaj so pa potem ti krediti ostali na
               komercialnih bankah. Ostali so po kriterijih, ki jih je sprejela vaša vlada. Minister
               Šušteršič je predlagal zakon, ki je določal kriterije, po katerih se bo določalo,
               kateri krediti bodo šli na slabo banko. In nekdo je presodil, da ti krediti lahko
               ostanejo na komercialnih bankah. Zakaj? Ker so presodili po strokovnih kriterijih, da
               še niso slabi krediti v tem smislu, da bi bili mrtvi krediti. In lahko jutri iz
               bonitetne ocene D ali E postanejo C. Morda. Če ne bodo vsi tisti, ki takšna
               poslovanja imajo, ki poslujejo z bankami, ki imajo kredite, že jutri umaknili svojega
               poslovanja iz banke. Da ne boste zavajali, takšne kriterije je potrdila Banka
               Slovenije, Evropska unija, Vlada Republike Slovenije. Organi pregona imajo po
               prejšnji zakonodaji, ki smo jo sprejeli, po Zakonu o bančništvu vse pravice, da te
               kredite, ki ostajajo na komercialnih bankah, pregledujejo, uprave bank pa imajo isto
               obveznost, da organom pregona poročajo, če je pri teh kreditih kaj sporno. Zame
               voajerski interes nekaterih v vsakem primeru ne nadvlada interesa po varstvu bančnega
               in finančnega sistema tega države. In tisti, ki uničujete bančni sistem <gap n="…"/> <stage>/ izklop
               mikrofona/</stage></p>
            </sp>
            <sp xml:id="SDZ6-Redna-22-2014-03-06.sp139">

               <speaker>PREDSEDNIK JANKO VEBER:</speaker>

               <p>Hvala. Vmes želim še enkrat opozoriti, da pri obrazložitvi glasu ni dovoljeno
               polemiziranje in obtoževanje drugih. Prosim, da se tega držimo.</p>
               <p>Naslednji ima besedo mag. Andrej Šircelj.</p>
            </sp>
            <sp xml:id="SDZ6-Redna-22-2014-03-06.sp140">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Kolegi in kolegice!</p>
               <p>Tu so morda nekatere dileme upravičene. Vendar če mi pogledamo, kdo so subjekti iz
               1.a člena, potem vidimo, da je teh subjektov veliko več. In ne gre samo za Družbo za
               upravljanje terjatev bank. To je prva zadeva. Druga zadeva, ki bi jo tukaj rad
               povedal, v okviru zakona, ki ureja Družbo za upravljanje terjatev bank, imamo
               medresorsko komisijo in ta dejansko odloča, kaj se bo komu preneslo in kaj ne. Tam je
               večina članov iz Vlade, Ministrstva za finance, nekaj tudi iz Banke Slovenije. Na tej
               podlagi se dejansko prenašajo ti krediti. Glede na to, da gre to v potrditev na Vlado
               Republike Slovenije, je, lahko rečemo, to ne samo strokovna odločitev, ampak lahko
               tudi politična odločitev. Glede na spremembe v bančnem sistemu in glede na to, da je
               dejansko stanje v bančnem sistemu nekaj drugega, kot smo si predstavljali, dejansko
               danes 6 milijard kreditov ni bilo prenesenih. To so podatki viceguvernerja Banke
               Slovenije. 4,5 milijarde po knjigovodski vrednosti je bilo prenesenih, kar pomeni, da
               dejansko mi nismo naredili bančne sanacije. Bančne sanacije nismo naredili in zaradi
               tega še danes govori Nova Ljubljanska banka oziroma njihovo vodstvo o dveh milijardah
               slabih kreditov. Kar z drugimi besedami pomeni, da dejansko ti krediti so, ni bilo
               jasno, zakaj niso bili preneseni, in ni jasno tudi to, da je od tega odvisen
               slovenski bančni sistem. Zaradi tega bom jaz podprl ta amandma, ker se je stanje v
               bančništvu tako spremenilo danes, da dejansko je odvisno, koliko bodo davkoplačevalci
               še plačali za te banke. Dejansko danes ni končne cene. In imajo tudi ob vseh
               omejitvah tega zakona pravico vedeti <gap n="..."/> <stage>/ izklop mikrofona/</stage></p>
            </sp>
            <sp xml:id="SDZ6-Redna-22-2014-03-06.sp141">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Franc Breznik.</p>
            </sp>
            <sp xml:id="SDZ6-Redna-22-2014-03-06.sp142">

               <speaker>FRANC BREZNIK (PS SDS):</speaker>

               <p>Spoštovani!</p>
               <p>Z velikim zanimanjem sem poslušal svoje sodelavce, ki so govorili, kako je ta amandma
               škodljiv za bančni sektor. Prvič, moramo se zavedati, da živimo v Republiki
               Sloveniji, da ne živimo v Liechtensteinu, ne živimo v Švici, ne v Avstriji, ne v
               Nemčiji, nimamo neke dolge bančne tradicije. Kolikor jo imamo, so naše banke znane
               točno po tem, da jih lahko izropa del politične skupine z svojimi privrženci. Torej
               mi velike škode s tem ne bomo naredili. Lahko pa naredimo samo eno zadevo. Vsi tisti,
               ki so se navduševali nad stanjem v Islandiji pred nekaj leti, ko so dobesedno
               razstavili banke. In to je nujno potrebno. Mi moramo razstaviti banke, razstaviti v
               prafaktorje, pogledati, kdo so ti ljudje, kdo je cela vrsta bančnih uslužbencev ki
               banke ropa 20 let, treba jih je vreči na cesto in sestaviti banke na novo. V drugi
               zadevi boste morali postaviti vprašanje državljanom in državljankam. Kaj ima
               povprečni podjetnik od tega, da so bile banke v državni lasti? Kakšne so bile
               možnosti za kvalitetne kredite, ki jih je dobival? Zakaj je cela vrsta podjetnikov
               najemala kredite za svoje projekte pri komercialnih bankah ali pa bankah izven države
               Republike Slovenije? Vprašanje je, zakaj sploh imamo banke v državni lasti. In to je
               tipično vprašanje. Mi s tem ne bomo naredili nobene škode. Mi moramo tiste, ki so del
               tega problema, razstaviti, vreči na cesto, pokazati, kdo so bili ti ljudje, s katero
               politiko so bili v zvezah, in potem bančni sektor postaviti na nove temelje. Na
               zdrave in nove temelje. Hvala lepa.</p>
            </sp>
            <sp xml:id="SDZ6-Redna-22-2014-03-06.sp143">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima še mag. Ivan Vogrin.</p>
            </sp>
            <sp xml:id="SDZ6-Redna-22-2014-03-06.sp144">

               <speaker>MAG. IVAN VOGRIN (PS NeP):</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Preidimo z visoke teorije na realno prakso. Moje podjetje je leta 2008 vzelo 2
               milijona kredita za izgradnjo hale in nakup strojev. To je zdaj slab kredit, slab
               kredit, ker ga ne odplačujemo, ker je vmes prišla kriza. Jaz sem sprejemal napačne
               odločitve in seveda je to slab kredit. Kaj je s tem narobe? Nič, gospe in gospodje!
               Vi lahko gledate te kreditne mape kolikor hočete. Na strani kreditov je podpisnik v
               imenu Interlesa Ivan Vogrin. Na strani kreditodajalca v kreditni banki pa so pač
               ljudje, ki so tam. Lahko gledate, kolikor hočete. Zakaj lahko gledate? Zato, ker je
               kredit bil namensko porabljen za nakup strojev in proizvodnjo halo. Še vse je v
               Voličini, po televiziji ste lahko gledali. Kaj je s tem narobe? Se pravi, če nič ne
               skrivamo, gospe in gospodje, lahko vse gledamo. Če nič ne skrivamo. Kaj se bojimo?
               Ničesar se ne rabimo bati. Je vseeno, ali je na kreditni banki ta kredit ali je na
               slabi banki. Meni je vseeno kot kreditojemalcu, ker ga tako ali tako ne morem
               odplačevati. To je realno dejstvo, to je praksa. Če pa so ljudje najemali kredite pa
               si kupovali jahte, če so, ne vem, transfer delali, ne vem kam, kar se špekulira, ja,
               potem se je pa lahko marsikaj zgodilo. In potem se ljudje bojijo. Česa bi se bali, če
               nič ne skrivamo? Državljankam in državljanom povejmo Interlesov kredit je šel tja, ta
               je šel tja, ta je šel tja in tako dalje. Hvala lepa za pozornost.</p>
            </sp>
            <sp xml:id="SDZ6-Redna-22-2014-03-06.sp145">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Še je interes. Predlagam, da se prijavite za obrazložitev glasu.</p>
               <p>Besedo ima gospod Danijel Krivec.</p>
            </sp>
            <sp xml:id="SDZ6-Redna-22-2014-03-06.sp146">

               <speaker>DANIJEL KRIVEC (PS SDS):</speaker>

               <p>Hvala za besedo.</p>
               <p>Tudi sam pozorno poslušam obrazložitve. Že v naprej povem, da bom ta amandma podprl,
               pa tudi naslednji amandma, ki ga Državljanska lista daje v obravnavo iz podobnega
               razloga. Res je treba ta amandma podpreti iz enega ključnega razloga. Isti ljudje, ki
               so dajali kredite, prenašajo zdaj kredite in jih ocenjujejo po tem, kaj lahko vidimo
               in česa ne smemo videti. Take prakse ne pozna nobena država niti na svetu, kaj šele v
               Evropski uniji. Mi pa smo sedaj pred dejstvom, da isti ljudje, ki so te kredite v
               preteklosti dajali in naredili luknjo, jih sedaj ocenjujejo, prenašajo na slabo banko
               – in tiste lahko vidimo. Tiste, za katere pa isti ljudje ocenijo, da jih ne bomo
               prenesli na slabo banko in jih zadržijo v matičnih bankah, ker so ravno tako slabe
               naložbe, pa jih mi ne smemo videti. Saniramo jih pa z istim davkoplačevalskim
               denarjem. V tujini je praksa, da tisti ljudje, ki so slabo delali, se umaknejo in
               počakajo, da se stvari uredijo, prej se pa ne morejo vtikati v iste zadeve. In če vam
               to ne odpre oči, potem bog nam pomagaj, mislim, da nas čaka v naslednjem letu ponovna
               sanacija bank. In edina stvar, ki jo ta amandma in naslednji amandma hoče prinesti,
               je to, da lahko te kredite pogledamo. In če vi zaupate istim ljudem, ki so te luknje
               naredili, potem smo daleč prišli in ta parlament ne vem, čemu služi, če nasedamo ves
               čas istim floskulam, da je treba vedno ene in iste ščititi. Ko je treba pa malega
               človeka udariti, pa ni problema, sklenemo zakonov, kolikor hočete, pa tudi če
               Zakonodajno-pravna služba drugače oceni. Ključni problem je, da vi zaupate istim
               ljudem, ki so luknjo izkopali, in niti videti ne smemo, zakaj so jo skopali in kako
               jo bodo zasuli. Jaz bom amandmaje podprl.</p>
            </sp>
            <sp xml:id="SDZ6-Redna-22-2014-03-06.sp147">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Marko Pavlišič.</p>
            </sp>
            <sp xml:id="SDZ6-Redna-22-2014-03-06.sp148">

               <speaker>MARKO PAVLIŠIČ (PS DL):</speaker>

               <p>Hvala za besedo.</p>
               <p>Tudi mene zanima, zakaj so eni krediti bili preneseni na slabo banko, drugi, slabi
               krediti, tukaj govorimo samo o slabih kreditih, o tistih najslabših, pa niso bili
               preneseni na slabo banko in ostajajo v banki v državni lasti. Po informacijah iz
               medijev je takih kreditov še vedno večina. Se pravi, manjšina je bila prenesena in
               manjšina bi se s tem razkrila, večina pa ostaja na banki. Ker to tudi mene zanima,
               bom podprl amandma. Sicer ne bom podprl tega, ampak tistega naslednjega, ki ga vlaga
               Državljanska lista, ampak vsebina je tukaj zelo podobna glede tega. Če tega podprem,
               potem tistega ne morem, naš je pa vseeno boljši s tega vidika.</p>
               <p>Tukaj moram jasno povedati, da je vsem jasno, da objava, da nekdo ima slab kredit, ne
               pomeni kriminalizacijo tega početja. Seveda je velikokrat do slabega kredita prišlo
               iz poslovnih razlogov, iz popolnoma upravičenih razlogov. Tukaj ne gre za nobeno
               kriminalizacijo teh slabih kreditov. Podobne strahove, kot jih imamo danes pred
               objavo teh, bom rekel, slabih kreditov, smo imeli tudi pri objavi davčnih dolžnikov.
               Spomnite se tiste debate, koliko podjetij bo šlo v stečaj zato, ker bomo objavili, da
               so dolžni Davčni upravi, da so dolžni prispevkov delavcev in podobne zadeve. In
               kakšna je resnica danes, kar nekaj časa po tej prvi objavi, koliko podjetij je šlo
               zaradi tega seznama v stečaj? Naštejte mi eno samo podjetje. Tukaj nas je strah
               nečesa in ne vemo točno, česa nas je strah. Ampak dajmo opraviti enkrat s tem strahom
               in čas je tukaj za resne spremembe. Zato pozivam, da glasujete po svoji veste, da
               zavrnete amandma Slovenske demokratske stranke in podprete amandma Državljanske
               liste. Hvala.</p>
               <p>Se opravičujem za kršenje poslovnika.</p>
            </sp>
            <sp xml:id="SDZ6-Redna-22-2014-03-06.sp149">

               <speaker>PREDSEDNIK JANKO VEBER:</speaker>

               <p>Ja, pozivanje ne velja.</p>
               <p>Nadaljujemo z obrazložitvijo glasu.</p>
               <p>Besedo ima gospod Tomaž Lisec.</p>
            </sp>
            <sp xml:id="SDZ6-Redna-22-2014-03-06.sp150">

               <speaker>TOMAŽ LISEC (PS SDS):</speaker>

               <p>Hvala.</p>
               <p>Sam bom podprl ta amandma, ker verjamem, da je dober. Ker pa verjamem, da ne bo
               izglasovan, bom naredil uslugo kolegom iz Državljanske liste in podprl tudi njihov
               amandma.</p>
               <p>Celotna rdeča nit te seje Državnega zbora je javnost, transparentnost, boj proti
               korupciji. Ampak ko pa pridemo od besed k dejanjem, pa se marsikomu zatakne, ali cmok
               v grlu ali pa pritisne na napačno tipko.</p>
               <p>Zakaj se nekaj prenaša na slabo banko, nekaj pa ostaja zunaj, skrito očem slabe
               banke, očem javnosti? Resnično, toliko govora, naredili bomo red na vseh področjih,
               ampak vedno mora biti za neke posvečene, ki se skrivajo v ozadju, njihovo delovanje
               ne sme biti odkrito, ne, za njih pa ta koalicija, predvsem kolegi iz Pozitivne
               Slovenije, torej evropski liberalci najdejo način, kako jih bodo zakrili. Pri tem
               amandmaju nikakor ne gre za favoriziranje zasebnih bank, ampak gre za odkrivanje
               slabih kreditov slabih tajkunov. V SDS nimamo problema, da se to odpre. Tisti, ki
               bodo proti amandmaju, bodo točno pokazali, za kaj so in za koga so, mi smo za javnost
               in za dostopnost teh podatkov. Hvala.</p>
            </sp>
            <sp xml:id="SDZ6-Redna-22-2014-03-06.sp151">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Jožef Jerovšek bo obrazložil glas.</p>
            </sp>
            <sp xml:id="SDZ6-Redna-22-2014-03-06.sp152">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Neverjetno je, gospe in gospodje, s čim utemeljujejo to, da državljanom, ki so
               izropani, se prekrijejo imena tistih, ki so dobili kredite brez garancij, ki so
               odnesli denar, ki so jim to odobrili. In da bodo zaradi tega odšli depoziti iz naših
               bank? Bistveno bolj varni bodo, bistveno več zaupanja bo. Če bi od vsega začetka to
               imeli, se ta rop v naših bankah ne bi zgodil in nam ne bi odnesli toliko tovarn.
               Državljani to vedo. In ščitite roparje tisti, ki niste pripravljeni, da to danes
               sprejmemo. Imenovati interes državljanov, da imajo pravico izvedeti, kdo je odobraval
               kredite brez garancije, brez kritja, kdo so tisti, ki so odnesli te kredite, z
               voajerskim interesom, s pojmom, ki označujejo seksualno iztirjenost, je razžalitev za
               državljane Slovenije takšna, da se še ni zgodila. Slovence imeti za seksualne
               iztirjence, ker hočejo vedeti, kdo je odnesel denar, kdo ga je odobril?! Gospe in
               gospodje, interes, da se to prekrije, tudi v tej dvorani imajo samo tisti, ki so
               imeli korist od tega denarja, ki je bil ukraden. In z Zolajem pravim, obtožujem
               tistega, ki ni pripravljen enega od teh dveh amandmajev podpreti. Hvala lepa.</p>
            </sp>
            <sp xml:id="SDZ6-Redna-22-2014-03-06.sp153">

               <speaker>PREDSEDNIK JANKO VEBER:</speaker>

               <p>Hvala. Besedo ima gospa Renata Brunskole.</p>
            </sp>
            <sp xml:id="SDZ6-Redna-22-2014-03-06.sp154">

               <speaker>RENATA BRUNSKOLE (PS PS):</speaker>

               <p>Hvala lepa. Lepo pozdravljeni vsi prisotni!</p>
               <p>Amandmaja ne bom podprla. Zakaj ne? Kot pravimo v življenju, zaupanje v delo
               bančnikov, zaupanje v delo zdravnikov, zaupanje v delo odvetnikov je tisto, pri
               katerem si ljudje kot občani, kot državljani želimo, da imamo neko stopnjo
               zasebnosti, tudi varovanja skrivnosti, osebnih skrivnosti. Takšni amandmaji, kot je
               ta amandma, gredo v skrajnost. Ta skrajnost pomeni, da si očitno nekdo želi v
               Sloveniji uničiti banke, ki so v lasti države, NLB, NKBM, Abanka. Na drugi strani pa
               očitno želi, da bi državljanke in državljani Republike Slovenije razmišljali o tem in
               podvomili v delo državnih bank. Stopnja zaupanja v delo državnih bank je za sedaj na
               dovolj visoki ravni. Vendar tisti, ki danes razpravljajo tako, kot razpravljajo,
               očitno ne zaupajo komisijam, očitno ne zaupajo vladam – v času katere vlade se je
               največ kreditov sprejelo? Tudi na slabi banki so nekateri od teh kreditov na DUTB.
               Argumenti, ki gredo v smer oskrunjenja, uničenja zaupanja v delo slovenskih bank, so
               neupravičeni. Zatorej tega amandmaja ne morem podpreti, ker si kot bančnica, bivša
               bančnica ne želim, da bi ljudje začeli dvomiti in nezaupati slovenskim bankam. 
                   Ta amandma nima osnove, da bi ga podprla. 
               
            </p>
            </sp>
            <sp xml:id="SDZ6-Redna-22-2014-03-06.sp155">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Romana Tomc, izvolite.</p>
            </sp>
            <sp xml:id="SDZ6-Redna-22-2014-03-06.sp156">

               <speaker>ROMANA TOMC (PS SDS):</speaker>

               <p>Hvala lepa za besedo.</p>
               <p>Jaz pa bom podprla ta amandma in tudi amandma Državljanske liste. Kajti nepodpora
               temu amandmaju bi pomenila, da podpiramo Slovenijo dvojnih meril. To smo delali do
               sedaj in tega ne želimo več delati naprej. Ena merila veljajo za ene, druga merila
               veljajo za druge. Ena pravila veljajo za kredite, za slabe kredite, ki so bili
               preneseni, druga merila za enako slabe kredite pa veljajo povsem drugje. Zaupanje, ki
               naj bi veljalo v bančnem sistemu, je bilo porušeno že davno tega. Spomnite se 13.
               decembra lanskega leta, ko je vladala neznanska evforija na vladni strani, ker so
               stresni testi pokazali, da je bančna luknja velika približno 5 milijard evrov.
               Guverner Banke Slovenije je nedavno tega izjavil, da pa 6 milijard slabih kreditov
               pravzaprav sploh ni bilo prenesenih na slabo banko. Spoštovane kolegice in kolegi, o
               velikih številkah govorimo, o številkah, ki gredo zelo navzkriž. Povedo pa nam nekaj,
               mi pravzaprav sploh še nismo ugotovili kako velika je bančna luknja. Naši državljani
               in državljanke še ne vedo, koliko več davkov bodo morali še plačati, da bomo to
               bančno luknjo pokrili. In ker jo bomo pokrili mi, želimo vedeti za vse. Če smo dolžni
               plačevati za zablode nekaterih, želimo vedeti, kdo je te zablode povzročil in jih
               tudi poklicati na odgovornost.</p>
            </sp>
            <sp xml:id="SDZ6-Redna-22-2014-03-06.sp157">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Matevž Frangež, izvolite.</p>
            </sp>
            <sp xml:id="SDZ6-Redna-22-2014-03-06.sp158">

               <speaker>MATEVŽ FRANGEŽ (PS SD):</speaker>

               <p>Zelo nehvaležno je danes stati tukaj in nasprotovati temu amandmaju. Ampak to bom
               storil zato, ker sem prepričan, da mora Slovenija sprejemati odločitve, ki bodo z
               nekaj razuma omogočale okrevanje te države. V kontekstu slabih naložb so po mojem
               prepričanju pred nami tri naloge, tri enakovredne zahteve, če hočemo Slovenijo vrniti
               na pot okrevanja.</p>
               <p>Prvič, da omogočimo družbi za upravljanje terjatev bank ali poslovni banki, ki ima v
               lasti terjatve do dolžnikov, da jih na ustrezen način poslovno in finančno
               prestrukturira. Z reprogram, z moratorijem na odplačevanjem, s prolongiranjem
               obveznosti lahko damo gospodarstvu neprecenljiv kisik, da bo lažje zadihalo in lažje
               servisiralo svojo obveznost in upalo na boljši čas. Banke imajo danes zadosti
               kapitala, da lahko gospodarstvu, svojim dolžnikom to omogočijo.</p>
               <p>Druga naloga je, da s pametnim razpolaganjem s temi terjatvami, bodisi na Družbi za
               upravljanje terjatev bank ali na poslovni banki, ki ima te terjatve v lasti, povrnemo
               čim večji delež visokih javnih sredstev, ki smo jo v sanacijo bančnega sistema
               namenili.</p>
               <p>Tretja naloga pa je pregon kriminala, ki je spremljal nastanek tako velike bančne
               luknje. Ampak opozarjam, to so tri enakovredne naloge, v kontekstu bančnega sistema
               se ne smemo več obnašati kot slon v trgovini s porcelanom, ampak z odmerjenimi ukrepi
               izbirati tiste, ki bodo krepili zaupanje v slovenski bančni sistem in banke zaščitile
               pred velikim in prekomernim odlivom depozitov. Ne pozabimo, da je kriza v Sloveniji v
               prvi vrsti posledica gospodarskega dogajanja v svetu. Šele sekundarno pa zaradi
               premnogega kriminala <gap n="…"/> <stage>/ izklop mikrofona/</stage></p>
            </sp>
            <sp xml:id="SDZ6-Redna-22-2014-03-06.sp159">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima gospod Ivan Simčič.</p>
            </sp>
            <sp xml:id="SDZ6-Redna-22-2014-03-06.sp160">

               <speaker>IVAN SIMČIČ (PS NeP):</speaker>

               <p>Hvala lepa, gospod predsednik.</p>
               <p>Sam bom amandma podprl iz preprostega razloga, ker v naši družbi imajo zmeraj strah,
               ko želimo nekaj preverjati. Nekaj smo bili preverjeni tri mesece pred dvema letoma,
               tresla se je gora, rodila se je miš. Če gremo na banke, poglejte, v tej državi je
               nekaj ljudi, ki imajo plačo nad 5 tisoč evrov. In med temi so ravno ti, o katerih
               danes govorimo. Ko govorimo pa o davku na nepremičnine, govorimo o upokojencih, ki
               imajo nekje med 250 evri pa do tisoč evrov, in tiste ni problem obdavčiti. In še
               nekaj. Če se vrnem na lokalni kraj, v našem kraju ne poznamo, kaj je ta država in za
               kaj se je zakreditirala, ne poznamo. In zdaj bodo moje občanke in občani vsaj videli,
               kdo je tisti, ki je zakreditiral to državo, ker v našem kraju nimamo niti izpostave
               Nove Ljubljanske banke, niti NKBM nimamo. Veste, koga imamo? Koprsko banko. Ste
               slišali, da ima težave, da se mi z njo ukvarjamo? Niste. Imamo SKB. Tudi o tej banki
               tu ni bilo debate.</p>
               <p>Zato bom amandma podprl. Hvala.</p>
            </sp>
            <sp xml:id="SDZ6-Redna-22-2014-03-06.sp161">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima gospod Bojan Starman.</p>
            </sp>
            <sp xml:id="SDZ6-Redna-22-2014-03-06.sp162">

               <speaker>BOJAN STARMAN (PS DL):</speaker>

               <p>Hvala lepa za besedo.</p>
               <p>Jaz amandmaja ne bom podprl, ker mislim, da je amandma Državljanske liste
               kompleksnejši in zajema praktično enako vsebino. Se pa strinjam z večino
               predhodnikov, dovolj imamo tega in je nujno potrebna ta objava, ki jo ta amandma
               omogoča. Edina možna pot je, da preprečimo, da se nam take lumparije ne bodo
               ponavljale. Če bi – to je gospod Jerovšek prej povedal, če bi že do zdaj javno
               objavljali obvezno vse slabe terjatve, takrat ko so nastale, take luknje ne bi bilo.
               Noben organ, niti Banka Slovenije ni sprejela nobenega ukrepa, da bi to za naprej
               preprečila. Ne verjamem nobeni protikorupcijski komisiji, sodišču, NPU, nobenemu, da
               bo karkoli raziskal. Edino, kar je, da omogočimo nadzor javnosti, novinarjem in vsem
               tem. Le na tak način bomo preprečili nadaljnje svinjarije. Če tega ne naredimo, je
               lov odprt. Že danes se delijo krediti, za katere se zdaj ve, da so slabi, in vemo za
               naprej, kakšna bo luknja. Dajmo, lepo prosim, podpreti ta amandma in omogočiti, da do
               teh barabij ne bo prihajalo. Kdo bo imel od tega škodo? Škodo bodo imele samo tiste
               barabe, ki so vseskozi kradle skozi banke. Korist bo pa za vse nas, ker nam ne bo
               treba teh ogromnih izgub pokrivati z majhnimi plačami in prihodki. Hvala.</p>
            </sp>
            <sp xml:id="SDZ6-Redna-22-2014-03-06.sp163">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima gospod Marijan Pojbič.</p>
            </sp>
            <sp xml:id="SDZ6-Redna-22-2014-03-06.sp164">

               <speaker>MARIJAN POJBIČ (PS SDS):</speaker>

               <p>Hvala, spoštovani gospod predsednik.</p>
               <p>Jaz bom ta amandma podprl. Danes govoriti tukaj o zaupanju v delo bančnikov – kdo si
               v tem parlamentu upa izraziti tak stavek, ko pa čisto vsi, ki sedimo tukaj, vemo,
               kako so s pomočjo tistih, ki so vodili te banke, izpuhtele milijarde evrov našega
               davkoplačevalskega denarja! In potem lahko govorimo tako lahkotno, da moramo kar na
               slepo vedno znova in znova zaupati nekomu. Ne! Pravico imamo izvedeti, kam je šel
               denar, ki ga mi, davkoplačevalci, plačujemo. Imamo vso pravico, ker je to naš denar.
               To ni denar bančnikov, to ni denar Evropske unije ali pa koga tretjega, to je naš
               denar, naših ljudi! Moj in vseh tistih, ki so doma, od koder jaz prihajam, vsake
               državljanke in državljana Republike Slovenije! In imamo vso pravico izvedeti, kako se
               upravlja z našim denarjem. S tem amandmajem želimo doseči samo to, da bodo javni
               podatki tistih kreditov, ki so na slabi banki, pa tudi tistih slabih kreditov, ki so
               ostali na bankah. Prepričan sem, da tisti, ki ne podpirate tega amandmaja, ščitite te
               slabe kredite, ki so ostali na bankah. Ščitite! Ne vem, zakaj. S kakšnim interesom to
               delate? Ali imate kaj od tega? Sicer ne vidim nobenega razloga, da bi to počenjali.
               Nimate pravice! V Državnem zboru nihče nima pravice preprečiti, da bi slovenski
               človek imel pravico, da ve, kako se z njegovim denarjem upravlja. In prosim vas, da
               podprete ta amandma ali pa amandma, ki ga je vložila Državljanska lista, da imamo
               pravico vedeti za vse kredite, ki so v slabi banki in ki so ostali v bankah, vse
               tisto, kar je treba.</p>
            </sp>
            <sp xml:id="SDZ6-Redna-22-2014-03-06.sp165">

               <speaker>PREDSEDNIK JANKO VEBER:</speaker>

               <p>Hvala.</p>
               <p>No, enako velja, gospod Pojbič, da ni dovoljeno v fazi obrazložitve glasu
               polemizirati ali izpostavljati ostale kolegice in kolege, ker ne morejo odgovarjati
               na vaša vprašanja.</p>
               <p>Smo zaključili z obrazložitvami glasu? Še ne.</p>
               <p>Postopkovno, gospod Franc Pukšič, izvolite.</p>
            </sp>
            <sp xml:id="SDZ6-Redna-22-2014-03-06.sp166">

               <speaker>FRANC PUŠKIČ (PS SLS):</speaker>

               <p>Hvala lepa. gospod predsednik.</p>
               <p>Sicer v tistem trenutku, ko sem dvignil roko in rekel proceduralno, sem zaznal, da
               ste imeli namen to popraviti, kar se je sedaj nekaj časa dogajalo. Pravilno je, da
               daste možnost, da odprete za obrazložitev glasu poslankam in poslancem, tako kot smo
               to imeli prej. Sedaj se je menda pet poslank in poslancev individualno prijavljalo in
               se je to iz minute v minuto podaljševalo, zato se mi zdi edino logično, da daste to
               možnost, da se prijavijo torej ob odprtju možnosti za obrazložitev glasu.</p>
            </sp>
            <sp xml:id="SDZ6-Redna-22-2014-03-06.sp167">

               <speaker>PREDSEDNIK JANKO VEBER:</speaker>

               <p>Glejte, gospod Pukšič, če je recimo samo ena roka dvignjena, lahko dam besedo
               tistemu, ki se je prijavil. Če vas je več, pa avtomatično povabim k prijavi, tako da
               je to tudi ustaljena praksa pri vseh, ki vodimo sejo.</p>
               <p>Obrazložitev glasu ima še gospod Zvonko Lah.</p>
            </sp>
            <sp xml:id="SDZ6-Redna-22-2014-03-06.sp168">

               <speaker>ZVONKO LAH (PS SDS):</speaker>

               <p>Hvala lepa za besedo, gospod predsedujoči.</p>
               <p>Glejte,jaz ne prihajam iz bančnih sfer. Tudi veliko se ne spoznam na finance, vendar
               po vsej tej razpravi mi zadostuje kmečka pamet, da se bom pravilno odločil in ta
               amandma podprl, tudi če ne bo sprejet amandma Državljanske liste. Ko tukaj poslušamo
               pozicijo, kako moramo zaupati bančnim strokovnjakom, Banki Slovenije in ne vem kaj še
               vse. Kaj ni Banka Slovenija kupila neke obveznice Grčije za nekaj sto milijonov, ko
               se je že vedelo, kam gre Grčija? Kako naj zaupamo bančnim strokovnjakov, ko so banke
               v lanskem letu naredile izgube milijardo 400? Ali tem zaupamo? Zakaj bi zaupali tem
               strokovnjakom, da lahko delajo po svoje? Mi smo tisti, ki dajemo zakonsko podlago,
               kako naj ti delajo, če jim ne moremo zaupati, in mislim, da jim ne moremo zaupati,
               glede na to, da smo morali vsakih nekaj let plačevati milijarde zaradi njihovega
               slabega dela oziroma podpiranja kriminala.</p>
               <p>Tisti komitenti, ko govorite, da bodo naše državne banke izgubile komitente, bodo šli
               drugam. Tisti, ki ne mislijo vračati kreditov, kar naj gredo drugam. Naj gredo na
               privatne banke, na tuje banke. Tisti, ki pa bodo vračali te kredite, so šli s
               poštenim namenom po kredite, tistim bo pa vseeno, na katero banko gredo. Jih ne bo
               strah, da bodo njihovi krediti pregledani oziroma da bomo imeli vpogled v te kredite.
               Ker davkoplačevalci moramo vsake toliko let dati milijarde v te naše banke, moramo
               postaviti tako predpise, da bomo imeli pregled nad tem.</p>
            </sp>
            <sp xml:id="SDZ6-Redna-22-2014-03-06.sp169">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Prehajamo na odločanje oziroma glasovanje o amandmaju poslanske skupine SDS, SLS in
               NSi k 8. členu.</p>
               <p>Glasujemo. Navzočih je 78 poslank in poslancev, za je glasovalo 31, proti 46.</p>
               <p><stage>(Za je glasovalo 31.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Pod točko 2 prehajamo na odločanje o amandmaju Poslanske skupine Državljanske liste k
               8. členu. Tukaj želim opomniti, če ta amandma ne bo sprejet, postanejo amandmaji
               istega predlagatelja k 12., 21. in 26. členu brezpredmetni. Če pa bo ta amandma
               sprejet, postane amandma k 8. členu pod točko 3 brezpredmeten. Lahko odločimo?
               Obrazložitev glasu. Najprej v imenu poslanskih skupin vas vabim k prijavi.</p>
               <p>V imenu Poslanske skupine Slovenske ljudske stranke ima besedo gospod Franc
               Pukšič.</p>
            </sp>
            <sp xml:id="SDZ6-Redna-22-2014-03-06.sp170">

               <speaker>FRANC PUKŠIČ (PS SLS):</speaker>

               <p>Hvala lepa. Kolegice in kolegi, še enkrat!</p>
               <p>Tudi ta amandma Državljanske liste bomo v Slovenski ljudski stranki podprli. Dejstvo
               je, da je ogromna finančna luknja naredila katastrofalno družbeno škodo. Resno je
               prav zaradi te finančne luknje ogrožen bančni sistem. Bančni sistem ni ogrožen zaradi
               tega, da bi kdo odnesel slab kredit iz banke. Ne bo ga! Hvala bogu, če bi ga. Kako se
               to naredi, pa tudi jaz ne vem. Slovenski davkoplačevalci bomo, bodo iz svojih žepov
               plačevali desetletja, tudi njihovi otroci in vnuki. Zato Slovenke in Slovenci,
               državljanke in državljani, imate pravico vedeti, katera so ta podjetja, ki bodo
               prenesena na slabo banko, in katera so ta podjetja, ki bodo ostala v državnih bankah,
               čeprav imajo oboji enak status kredita – D in E. D in E kredita pomenita, da se
               krediti ne odplačujejo več kot pol leta ali leto dni, da so bili sporni pravni
               postopki, skratka, imajo nianse korupcije. Državljanke in državljani imajo pravico
               vedeti, za kakšne višine kreditov gre, tiste, ki so, in tiste, ki ostanejo v banki,
               torej preneseni ali nepreneseni. Državljanke in državljani imajo pravico vedeti, na
               kakšni podlagi so jim ti krediti bili odobreni. Halo, gospod direktor, tukaj jaz bog
               i batina, dajte tistemu in tam kredit. Takšnih kreditov je veliko. Nisem govoril kar
               tako. To, kar sem ponazoril gre iz poročila KPK. To, kar sem ponazoril, gre tudi iz
               pričevanja nekaterih na preiskovalni komisiji. Ni nobenega razloga za razlikovanje
               slabih kreditov na katerikoli banki ali na slabi banki.</p>
               <p>Kolegice in kole, če vam bo danes uspelo omrtvičiti ta amandma, vam obljubljamo, da
               bomo v zelo kratkem času ponovno vložili spremembo tega zakona prav na tem področju.
               Ne bomo vam dali miru, ker vam ne bomo pustili mirnega spanca za tiste, katerim ste
               obljubili, da bodo ostali na bankah in ne bodo razkriti.</p>
               <p>Vemo, da so to pajdaši, takšni ali drugačni, da za tem stoji marsikdo, zato bomo v
               Slovenski ljudski stranki ta amandma podprli.</p>
            </sp>
            <sp xml:id="SDZ6-Redna-22-2014-03-06.sp171">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu Poslanske skupine Državljanske liste ima besedo Kristina Valenčič.</p>
            </sp>
            <sp xml:id="SDZ6-Redna-22-2014-03-06.sp172">

               <speaker>KRISTINA VALENČIČ (PS DL):</speaker>

               <p>Hvala za besedo, spoštovani.</p>
               <p>V Državljanski listi smo prepričani, da moramo povrniti zaupanje državljanov do
               ukrepov, ki smo jih sprejeli za sanacijo bank, zaupanje v samo Banko Slovenije in
               tudi v samo Vlado. Prepričani smo, da je edino zdravilo, ki ga lahko uzakonimo za
               odgovorno in skrbno ravnanje z državnim premoženjem, prav transparentnost. Ogromna
               bančna luknja je pokazala, da so običajni nadzorni mehanizmi odpovedali in da je
               edini možni ukrep nadzor javnosti. Zato smo v Državljanski listi vložili ta amandma k
               8. členu in ga bomo tudi soglasno podprli. Gre za amandma, ki zahteva razkritje
               temeljnih podatkov o slabih kreditih bonitetnega razreda D in E, ki niso bili
               preneseni na slabo banko. Naj še enkrat jasno povem, govorimo o slabih kreditih, ki
               jih bankirji radi v svojem žargonu poimenujejo mrtvaki. Govorimo o kreditih pravnih
               subjektov in ne fizičnih oseb, kreditih, ki so jih odobrile banke, ki so v lasti
               države oziroma so te banke deležne posebnih ukrepov Republike Slovenije. Torej o
               bankah NLB, NKBM, Abanki, Faktor banki in Probanki. O bankah, v katere smo zaradi
               nujne sanacije bančnega sistema vložili več kot 4 milijarde davkoplačevalskega
               denarja, in to je utemeljen in upravičen razlog, da postanejo podatki o teh kreditih
               javnih. In kako pomembno rešitev sprejemamo danes, govorijo tudi v zadnjih dneh
               različne izjave bančnih strokovnjakov, ki enkrat naš amandma podpirajo, naslednji dan
               pa imajo povsem nasprotno mnenje. Prepričana sem, če bi morebiti lahko povzročili
               neko poslovno škodo gospodarskim subjektom s tem amandmajem, bi v poslanskih skupinah
               imeli ogromno obiskov in kup dopisov Združenja bank Slovenije, Gospodarske zbornice,
               Obrtne zbornice, Banke Slovenije in še ne vem koga. Nič od tega se ni zgodilo. Vse
               politične stranke, vsi poslanci vedno in ves čas poudarjamo, da zagovarjamo boj proti
               korupciji. Zavzemanje za transparentno poslovanje in ustvarjanje zdravega poslovnega
               okolja. Podpora temu amandmaju bo dejanski pokazatelj, kdo je pri tem iskren in kdo
               drži figo v žepu.</p>
               <p>V Državljanski listi bomo seveda ta amandma soglasno podprli.</p>
            </sp>
            <sp xml:id="SDZ6-Redna-22-2014-03-06.sp173">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v imenu Poslanske skupine Pozitivne Slovenije ima gospod Jani
               Möderndorfer.</p>
            </sp>
            <sp xml:id="SDZ6-Redna-22-2014-03-06.sp174">

               <speaker>JANI MÖDERNDORFER (PS PS):</speaker>

               <p>Hvala lepa, predsednik.</p>
               <p>Kot za prejšnji amandma tudi za zdajšnji amandma, ki ima seveda isto tendenco, isti
               cilj, lahko zelo jasno povemo, da gre za neposredno škodo, ki jo delamo bankam. Da
               bom bolj jasen, kot sem bil prejšnjič, vam bom dal primerjavo. Vsi se spomnite
               primera Hypo banke, ki je končala z neverjetno luknjo in na koncu tudi z
               nacionalizacijo, kjer je pravzaprav država Avstrija mogla vložiti neverjetne velike
               vsote, za nas nepojmljive vsote denarja, pa ji na koncu na kraj pameti ni prišlo, da
               bi odprla eno samo samcato kreditno mapo v tej banki. Ker je sledila osnovnemu
               temeljnemu načelu: bančni tajnosti. Ampak pri nas v Sloveniji imamo še en ekstra
               problem, problem imamo, da to razliko delamo med državnimi bankami in zasebnimi
               bankami. S tem amandmajem mi pod krinko, da bomo državljanom povedali, kdo je krivec
               za bančno luknjo, v resnici delamo tiho privatizacijo bank, ker bomo vse komitente
               pravzaprav prepričali s tem dejanjem, da v resnici naj gredo hitro v privatne banke,
               ker v resnici na ta način bomo svojo lastno državno banko, v katero smo najprej dali
               3 milijarde pa pol, enostavno likvidirali.</p>
               <p>Mi kot poslanci Pozitivne Slovenije preprosto ne moremo delati dodatne škode, za
               katero ste se odločili vsi tisti, ki boste podprli ta amandma. Hvala lepa, ampak pri
               takšnem samomoru jaz sodeloval ne bom.</p>
            </sp>
            <sp xml:id="SDZ6-Redna-22-2014-03-06.sp175">

               <speaker>PREDSEDNIK JANKO VEBER:</speaker>

               <p>Hvala.
                   Obrazložitev glasu v lastnem imenu. Odpiram možnost prijave. Besedo ima
                     gospod Rihard Braniselj. 
               
            </p>
            </sp>
            <sp xml:id="SDZ6-Redna-22-2014-03-06.sp176">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>Jaz sem trdno prepričan, da je treba ta amandma podpreti. Moram tudi reči, da v
               začetku sem bil malo do te rešitve celo zadržan. Ko pa smo v fazi razmišljanja,
               pridobivanja dodatnih informacij prišli pravzaprav do jasnih odgovorov na to, kateri
               slabi krediti so ostali v državnih bankah, kakšni so ti slabi krediti, kam vse lahko
               sežejo ti slabi krediti, potem nam je bilo jasno, da je treba tudi te slabe kredite
               odpreti za javnost. Sprejetje tega amandmaja ne pomeni kakršne koli nezaupnice do
               tožilstva, do NPU. Kot vemo, se je tožilstvo se je zavezalo, da bo do leta 2015
               sprocesiralo ves bančni kriminal, in tukaj jih bomo držali za besedo. Pomembno je
               tudi, da ves ta čas sprejemanja tega zakona nismo dobili eksaktnih stališč državnih
               inštitucij, pisnih stališč državnih inštitucij, ki bi se opredelile, ali je to res
               škodljivo ali ne. In jaz sem prepričan, da tukaj škode ne more biti, lahko je pa to
               velika korist. Živimo v času, ko smo priča velike nacionalizacije, ki poteka v tej
               državi. Nacionalizacije, ki se je ni želela ta država, ki je bila tej državi
               vsiljena. In mi imamo pravico vedeti, kaj bomo dobili.</p>
            </sp>
            <sp xml:id="SDZ6-Redna-22-2014-03-06.sp177">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Franc Pukšič.</p>
            </sp>
            <sp xml:id="SDZ6-Redna-22-2014-03-06.sp178">

               <speaker>FRANC PUKŠIČ (PS SLS):</speaker>

               <p>Hvala lepa, kolegice in kolegi!</p>
               <p>Še enkrat, da bo popolnoma jasno. Ta amandma govori o razkritju kreditov, ki ostanejo
               v treh državnih bankah. Ta amandma govori o razkritju že do danes slabih kreditov E
               in F kategorije. In o ničemer drugem. Nič drugega se ne bo razkrivalo. Sedaj pa
               plastični prikaz. Danes dva zaposlena ali dve podjetji, kakorkoli že hočete, vzameta
               kredit, torej ne govorimo danes, sta vzela in zgodi se, da oba ostaneta brez služb.
               En kredit bo ostal na eni od teh državnih bank in se bo sčasoma odpisal. Nikoli nihče
               ne bo vedel, da je imel recimo nekdo tam kredit. Drugi, ki pa nima zvez, ki nima
               poznanstev, ki nima lobijev, ki nima tega instrumenta za seboj, pa bo šel na slabo
               banko. In bo inkriminiran, in ne vem kaj vse, lump itd. Torej razkrit. Zakaj, komu se
               dela ta usluga? Kdo se boji tega, da se tudi isti krediti, iste kategorije, ki
               ostanejo na banki, odprejo za javnost, da bo javnost izvedela, zakaj in koliko
               denarja in na kakšen način vlaga v to. Danes govoriti o zaupanju v slovenski bančni
               sistem, pa to je, milo rečeno neprimerno. Kakšno zaupanje? Nobenega zaupanja ni.
               Delnice so se ljudem pobrale, plačevali bodo te bančne luknje in niti vedeti ne
               smejo, za koga in kaj. 
                   Seveda bom ta amandma podprl. 
               
            </p>
            </sp>
            <sp xml:id="SDZ6-Redna-22-2014-03-06.sp179">

               <speaker>PREDSEDNIK JANKO VEBER:</speaker>

               <p>Besedo ima gospod Marko Pavlišič.</p>
            </sp>
            <sp xml:id="SDZ6-Redna-22-2014-03-06.sp180">

               <speaker>MARKO PAVLIŠIČ (PS DL):</speaker>

               <p>Dovolj je bilo, spoštovane in spoštovani! Dovolj je bilo skrivalnic, dovolj je bilo
               skritega plenjenja, dovolj je bilo slabega upravljanja, dovolj je bilo prelivanja
               skupnih sredstev v zasebne dobičke, iz socializacij izgub, se pravi solidarnosti s
               tajkuni, če želite. Dovolj je bilo peska v oči, da je vse, kar potrebujemo, le dobro
               upravljanje državnega premoženja. Dovolj je bilo 20 let poizkusov le-tega in več 10
               milijard posrednih in neposrednih izgub zaradi tega. Dovolj je bilo pokrivanja
               bančnih lukenj. Dovolj je bilo dvomov, ali saniramo banke ali saniramo tajkune.
               Dovolj je bilo vprašanj, ali politiki zaupamo državljanom informacije, namesto da bi
               se vprašali, ali državljani zaupajo politiki banke. In čas je, da v tej informacijski
               dobi državljane opremimo z najpomembnejšim orodjem in orožjem informacijske dobe, to
               je z informacijami tudi o slabih kreditih. Ne nazadnje, dovolj je bilo neutemeljenih
               strahov, da bodo zaradi transparentnosti podjetja slabe kredite prenašala iz državnih
               v zasebne banke. Naj to storijo čim prej! Naj prenesejo te slabe kredite v zasebne
               banke.</p>
               <p>Zaradi vsega tega bom ta amandma podprl.</p>
            </sp>
            <sp xml:id="SDZ6-Redna-22-2014-03-06.sp181">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Danijel Krivec.</p>
            </sp>
            <sp xml:id="SDZ6-Redna-22-2014-03-06.sp182">

               <speaker>DANIJEL KRIVEC (PS SDS):</speaker>

               <p>Hvala za besedo.</p>
               <p>Amandma bom podprl, ker rešuje ravno to zadrego, ki jo imamo vsi, kako doseči, da
               bodo vsi podatki javni, za kar se vsi v svojih razpravah pri raznoraznih zadevah tudi
               zavzemamo. Nekateri govorite o zaupanju, istočasno pa govorite, da če bo to javno,
               bodo vsi iz teh bank svoje depozite prenesli v privatne banke. Se pravi, ponovno
               nekateri več veste, kot ve večina v Državnem zboru. Ali če ugotovimo plastično po
               Janiju, ki je pred nekaj minutami naredil disertacijo o Hypo banki, pozabil je
               povedati pa ključno, s čimer imamo mi problem v Državnem zboru. Hypo banka je res vse
               to naredila, kar je po Janiju plastično bilo prikazano, vendar je pozabil ključno
               zadevo: Hypo banka je najprej zamenjala vse ključne ljudi v Hypo banki in kasneje
               zadevo sanirala. Mi pa tega koraka nismo naredili. Mi pa iste ljudi, ki so nam luknjo
               skopali, ponovno ščitimo in ne želimo vedeti, zakaj je do teh lukenj prišlo. In tu je
               ta razlika, plastična po Janiju, med Hypo banko in stvarmi, o katerih mi govorimo. V
               tujini je praksa, da se tiste ljudi, ki imajo težave s transparentnostjo,
               zakonitostjo in ne vem še s čim vse, najprej zamenja in se potem pogleda zadeve, kot
               je treba. V tem primeru bi bilo tudi naše zaupanje verjetno neproblematično. Kako naj
               zaupamo istim ljudem, ki so to luknjo naredili? In to ni enako Hypo banki in še
               kakšni drugi mednarodni primerjavi, ker v teh primerih pride najprej prvi rez, in to
               je, da se ljudi, ki so jame kopali, umakne. Mi pa tega ne želimo in nočemo niti
               vedeti, kako so jih izkopali in kako jih bodo zasuli. Jaz bom amandma podprl.</p>
            </sp>
            <sp xml:id="SDZ6-Redna-22-2014-03-06.sp183">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jožef Jerovšek.</p>
            </sp>
            <sp xml:id="SDZ6-Redna-22-2014-03-06.sp184">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Resnica o bančnem ropu mora priti na dan. Razkrinkanje hobotnice, tajkunov, finančne
               oligarhije, nekaterih politikov, bivših udbovcev, ki so najmočnejši v bančnem
               sektorju in so povzročili to tragedijo Slovenije. To razkrinkanje se mora zgoditi. In
               ta amandma je eden od postopkov, s katerimi bomo morda uspeli. Gospe in gospodje,
               skrivanje teh podatkov o bančnem ropu ima isti imenovalec kot skrivanje arhivov Udbe,
               kajti gre za iste ljudi, za iste centre moči, ki so odgovorni za mizerijo običajnega
               Slovenca, ki bo leta in leta plačeval denar in ponovno dokapitaliziral banke. Del
               koalicije to tako obupno brani zaradi tega, ker imajo od tega koristi. Res je, kot je
               bilo rečeno, dovolj je žaljenja državljanov, dovolj je ropanja državljanov! Dovolj je
               bilo tega, da smo zatiskali oči, pa ne vsi, dovolj je tega! In kdor bo danes
               pritisnil tipko <q>"proti"</q>, ta je na strani tistih, ki so izropali Slovenijo. Dovolj je
               tega, da se slovensko javnost, slovenske državljane, ki so absolutno vsi pošteni, ki
               so za razkritje teh podatkov, ker bodo zaradi tega državne banke močnejše, ne pa
               slabše, in kdor tiste žali kot voajerje in seksualne iztirjence, tudi tega je dovolj
               Pa četudi je to Maša Kociper. Hvala lepa.</p>
            </sp>
            <sp xml:id="SDZ6-Redna-22-2014-03-06.sp185">

               <speaker>PREDSEDNIK JANKO VEBER:</speaker>

               <p>Gospod Jerovšek, ponovno ste zlorabili instrument obrazložitve glasu. Moram vas na to
               opozoriti, da je bilo zelo nekorektno, da omenjate konkretna imena oseb, ki vam ne
               morejo odgovoriti in sploh ne morejo sodelovati na ta način v tej razpravi več.</p>
               <p>Besedo ima gospod Jerko Čehovin.</p>
            </sp>
            <sp xml:id="SDZ6-Redna-22-2014-03-06.sp186">

               <speaker>JERKO ČEHOVIN (PS PS):</speaker>

               <p>Seveda, najlepše je govoriti demagoško. Dobro, glejte, ali se lahko umiri ta dvorana
               ali ne? Poslušajte, bančna tajnost pomeni pravno dolžnost bank, da varujejo podatke o
               premoženjskem stanju svojih strank in zavrnejo vsakršno zahtevo tretjih oseb po
               posredovanju teh informacij. Zakaj? Zaradi tega, ker komitenti ne želijo poslovati z
               banko, če le-ta ne bi mogla zagotoviti zaupnosti podatkov. Da ne bo narobe
               razumljeno. Mi vsekakor menimo, da je treba vse tiste, ki so odgovorni za povzročitev
               bančne luknje zaradi svojega nezakonitega, ponavljam, nezakonitega delovanja,
               pripeljati pred roko pravice. Za organe, ki preiskujejo tovrstna kazniva dejanja,
               bančna tajnost ni ovira. Ko pa govorimo o tem, da naj banke razkrijejo kreditne mape,
               ki so varovane z bančno tajnostjo, in to ne zaradi predkazenskih in kazenskih
               postopkov zoper posameznike, pač pa zato, ker menimo, da ima javnost pravico
               izvedeti, kaj se v bankah dogaja, pa gremo malce predaleč. Takšna dolžnost namreč ni
               vezana na pretekle kredite, pač pa tudi na vse, ki bodo nastali v prihodnosti. Ali se
               mi tega sploh zavedamo? Če imamo v državi banke, ki so bančno tajnost dolžne
               spoštovati, in banke, ki so podatke s kreditnih map dolžne razkriti, katero banko
               menite, da bodo komitenti izbrali? In logike v tem, da smo bankam, ki so se znašle v
               težavah, najprej finančno pomagali, da se stabilizirajo, sedaj pa jim želimo
               povzročiti gospodarsko škodo in s tem najverjetneje nove finančne težave, preprosto
               ni. In ponavljam, gre za sabotažo.</p>
            </sp>
            <sp xml:id="SDZ6-Redna-22-2014-03-06.sp187">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Bojan Starman.</p>
            </sp>
            <sp xml:id="SDZ6-Redna-22-2014-03-06.sp188">

               <speaker>BOJAN STARMAN (PS DL):</speaker>

               <p>Hvala lepa za besedo.</p>
               <p>Za nami je več kot desetletje dobro organizirane načrtne kraje državnega premoženja
               oziroma državljanskega premoženja Republike Slovenije. Dobro organizirane sem
               poudaril zaradi tega, ker se je pokazalo v dveh dneh, ko je prišel ta predlog, da se
               razkrije vse, ko je kar naenkrat predvsem 80 % koalicije spremenilo mnenje. So jih
               prepričali. Guverner je rekel, da nič ne škodi, da se objavijo, še celo dobro je, da
               so podatki kompleksni, naslednji dan pa je rekel, da bo škodilo bančnemu sistemu.
               Polovico poslancev so prepričali preko noči, seveda z razno raznimi pritiski, in to
               pri nas vlada že večno in vedno. Dokler mi ne bo eden zagotovil enega načina, da bo
               zagotovljeno, da jutri ne bomo dajali slabih kreditov, toliko časa bom vztrajal pri
               tem. Kdaj bom pa dosegel pa ne vem.</p>
               <p>S tem ko objavljamo, dajemo odvezo za nazaj. Tam ne moramo več vplivati. Tam so se
               dogodki zgodili, denar je odšel, barabije so se izgubile. S tem, ko bomo objavili
               takoj, ko bo kredit postal slab, mogoče bomo kakšnemu naredili krivico, ampak v
               večini primerov bomo pa samo na tak način zagotovili, da ne bomo spet imeli 5
               milijard. Že v tem času do zdaj, ko mi govorimo o slabi banki in teh slabih kreditih,
               se je to stanje enormno povečalo. Trdim, da se je celo načrtno, ker so načrtno jemali
               kredite, ker so vedeli, da jih bomo vedno državljani pokrili. Zato res mislim, da je
               skrajni čas, da naredimo nekaj. Če nismo bili vsi ustanove, vsi nadzorniki, vsi od
               Banke Slovenije naprej, niso bili v stanju čisto nič narediti za to, da bi preprečili
               za naprej. Edina stvar, ki jo vidim zdaj v desetih letih, da bi lahko naredili, je
               javna objava, ki bo na tak način pritisnila na tiste, ki se s tem ukvarjajo, da ne
               bodo delali neumnosti. Hvala.</p>
            </sp>
            <sp xml:id="SDZ6-Redna-22-2014-03-06.sp189">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Prosim za mir v dvorani. Ker je še interes za obrazložitev glasu, predlagam, da se
               prijavite k obrazložitvi.</p>
               <p>Besedo ima gospa Maša Kociper.</p>
            </sp>
            <sp xml:id="SDZ6-Redna-22-2014-03-06.sp190">

               <speaker>MAŠA KOCIPER (PS PS):</speaker>

               <p>Hvala lepa.</p>
               <p>To, da se ne strinjamo, kdo bo preganjal in k odgovornosti klical tiste, ki so
               zagrešili bančno luknjo, je dejstvo. Tukaj skozi govorite, da bi to delali kar sami
               poslanci in klicali na odgovornost. Mi bi želeli, da to naredijo organi pregona.
               Ampak sprenevedate se vsi, ki govorite, da gre pri teh kreditih za to, kaj se lahko
               pogleda in kaj ne, pri tem zakonu. Ne, sploh ne gre za to. Gre za to, da boste s tem
               zakonom naredili težko in nepopravljivo škodo bančnemu sistemu Republike Slovenije in
               da kršite ustavno načelo enakosti pred zakonom, ustavno načelo gospodarske pobude in
               še ustavno načelo varovanja osebnih podatkov. In vam povem, da je dejstvo, da s tem
               postavljate državne banke v nekonkurenčni položaj in boste uničili banke v Republiki
               Sloveniji. Zakaj smo jih potem dokapitalizirali, zakaj smo vložili toliko denarja, če
               bodo zdaj, ne tisti, ki imajo te slabe terjatve, ampak vsi drugi svoj denar umaknili
               in bodo te banke propadle? Nas v Pozitivni Sloveniji že ves dan kontaktirajo
               gospodarstveniki naj bomo zadnji branik in naj preprečimo to, kar delate. In čudi nas
               <gap n="…"/></p>
            </sp>
            <sp xml:id="SDZ6-Redna-22-2014-03-06.sp191">

               <speaker>PREDSEDNIK JANKO VEBER:</speaker>

               <p>Mir v dvorani, prosim</p>
            </sp>
            <sp xml:id="SDZ6-Redna-22-2014-03-06.sp192">

               <speaker>MAŠA KOCIPER (PS PS):</speaker>

               <p> <gap n="…"/> da ne vidite in jaz imam tega populizma dosti. Zame se populizem tukaj neha. Je
               všečno, je škodljivo, kar vas ne moti, ampak je protiustavno in postavljate v
               nekonkurenčni položaj tri državne banke, ki smo jih dokapitalizirali in bodo zaradi
               vas komitenti jutri začeli dvigovati vloge, kredite umikati, poslovanje prenašati na
               druge banke. Potem pa bo res, Državljanska lista, privatizacija stekla en, dva, tri.
               Samo ne vem, kdo bo kupil poceni skrahirane državne banke. Tega pa ne vem. In za
               koliko denarja.</p>
            </sp>
            <sp xml:id="SDZ6-Redna-22-2014-03-06.sp193">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Preden dam besedo naprej, vas še enkrat pozivam k temu, da spoštujete govornika in ga
               ne motite pri govoru. Prosim, da tudi spoštujete poslovniško določilo, da se
               opredelite, zakaj boste glasovali proti, iz vsebinskih razlogov, ne pa, da poskušate
               druge obtoževati takšnih ali drugačnih zadev.</p>
               <p>Naslednji, ki ima besedo, je dr. Vinko Gorenak.</p>
            </sp>
            <sp xml:id="SDZ6-Redna-22-2014-03-06.sp194">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>No, prvo, kar smo zvedeli, zakaj Pozitivne Slovenije ni bilo tu, torej so
               telefonirali. Ampak to ni tema.</p>
            </sp>
            <sp xml:id="SDZ6-Redna-22-2014-03-06.sp195">

               <speaker>PREDSEDNIK JANKO VEBER:</speaker>

               <p>Ravnokar ste prekršili v prvi besedi, gospod Gorenak, lepo prosim.</p>
            </sp>
            <sp xml:id="SDZ6-Redna-22-2014-03-06.sp196">

               <speaker>DR. VINKO GORENAK (PS SDS):</speaker>

               <p> Saj že grem naprej no. Ja, v redu je. Poglejte, jaz sem včeraj en amandma podprl.
               Drugič, jaz sem včeraj govoril o tem, da ne glede na vlado, katerakoli vlada v tej
               državi je, je dejansko upravljanje te države pri ljudeh, ki vodijo to državo, zadaj.
               Gospod Starman je pa zdaj govoril zelo lepo in je dopolnil tisto, kar sem jaz povedal
               včeraj. Gre preprosto za to, da še včeraj ali predvčerajšnjem, kdaj že, je bila
               večina tega parlamenta prepričana v to, da je treba te podpise razkriti javnosti.
               Potem se je nekaj zgodilo, neki klici, potem so se zgodili neki sestanki in pol
               poslancev je obrnilo svoje prepričanje. To je dokaz temu, kar sem jaz govoril. Državo
               ne upravljajo vlada, ne poslanci, ampak tisti zadaj. To je dokaz temu. Sicer pa
               poglejte, govoriti danes o sabotaži, govoriti o tem, kako naj organi pregona
               raziščejo te stvari in tako naprej, je neumnost. Mi smo včeraj slišali notranjega
               ministra, ki je rekel 350 milijonov imamo v pacu, nekako raziskujejo teh 350
               milijonov. Kje pa je vse do 5 milijard? In nič se ne bo zgodilo z vidika dvigovanja
               vlog in tako dalje in tako dalje. Prav nič. Zakaj pa bi se zgodilo? Saj tisti, ki
               normalno poslujejo, predvsem pa državljani, nimajo tu nič s tem. Gre za stvari, gre
               za kredite, gre za ukraden denar bankam, ki so ga plačali državljani z
               dokapitalizacijo, in prav je, da se ve, kdo je tisti, ki ga je ukradel.</p>
               <p>Zato je treba ta amandma Državljanske liste absolutno podpreti. Hvala lepa.</p>
            </sp>
            <sp xml:id="SDZ6-Redna-22-2014-03-06.sp197">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima mag. Ivan Vogrin.</p>
            </sp>
            <sp xml:id="SDZ6-Redna-22-2014-03-06.sp198">

               <speaker>MAG. IVAN VOGRIN (PS NeP):</speaker>

               <p>Hvala lepa, gospod predsednik.</p>
               <p>Glasoval bom proti temu amandmaju. Bom povedal zakaj. Ker ga je predlagala
               Državljanska lista. To je bilo za šalo, to je bilo za šalo. Tako bi ravnali mnogi.
               Toda ne jaz., Čestitam Državljanski listi za pogum, da so zbrali in v koaliciji
               predlagali razumno rešitev. Čestitam! To je veliko dejanje za Slovenijo. Zaupanje v
               banke, dame in gospodje – koliko milijard so naredili luknje? Pa zaupamo. Glejte,
               potem sem pa jaz bil fenomenalni direktor Interlesa, ne vem. Ni jim za zaupati.</p>
               <p>Glasoval bom za ta amandma, ker ljudje so vzeli s poštenimi nameni kredit za hišo, za
               stanovanje, zdaj ga pa ne morejo odplačevati, ker so izgubili službo, 80 ali 90 tisoč
               delovnih mest smo izgubili od leta 2008. Ne morejo odplačevati, pa jim banka rubi
               hišo. Po drugi strani pa je banka, imena in priimke imajo, na moji pogodbi je
               napisano, kdo je kreditojemalec in kdo dajalec, dala kredit – ne za nakup strojev in
               hal kot v mojem primeru, in še vse stoji v Voličini – za jahte, denar je šel v
               tujino, šel je za naslado, dame in gospodje. Zato je treba to povedati tako, kot je
               povedal gospod Starman, da se to ne bo več dogajalo.</p>
               <p>Še enkrat, čestitam Državljanski listi.</p>
            </sp>
            <sp xml:id="SDZ6-Redna-22-2014-03-06.sp199">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Renata Brunskole.</p>
            </sp>
            <sp xml:id="SDZ6-Redna-22-2014-03-06.sp200">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>Tudi tega amandmaja ne morem podpreti. Gre za kršenje ustavnih načel, gre za kršenje
               bančnega načela, osnovno bančno načelo je varovanje bančne tajnosti. Podjetja, ki
               najemajo kredite, si še kako želijo upoštevanje bančne tajnosti. Pri najemu kreditov,
               pri najemu investicijskih kreditov so priloga sklenjene poslovne dolgoročne pogodbe
               podjetij. Kaj se zgodi? Pride do sezonskega nihanja v delovanju podjetja. Tri mesece
               ne more odplačevati kredita – in kaj se bo zgodilo? Na internetni strani bo
               objavljena pogodba o poslovnem sodelovanju podjetja. Gre za bančno tajnost, na
               primer, dveh poslovnih partnerjev. O tem govorimo. Govorimo o tem, da gre za kršenje
               osnovnega načela poslovanja bančnega sistema. Torej varovanja bančne tajnosti. Naj si
               gre za upokojenca, naj si gre za mlado osebo, naj si gre za odraslo osebo ali pa
               majhno, srednje, veliko podjetje ali samostojnega podjetnika. Menim, da to ni
               prav.</p>
               <p>Ko pa govorimo o Evropi, koliko milijard po Evropi bančnih lukenj je bilo – ali je
               katera država sprejela takšen zakon in takšen ukrep, kot ga zdaj tukaj predlagamo?
               Ni.</p>
               <p>Tega amandmaja ne morem podpreti.</p>
            </sp>
            <sp xml:id="SDZ6-Redna-22-2014-03-06.sp201">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Janja Klasinc.</p>
            </sp>
            <sp xml:id="SDZ6-Redna-22-2014-03-06.sp202">

               <speaker>JANJA KLASINC (PS PS):</speaker>

               <p>Gospod predsednik, kolegice in kolegi!</p>
               <p>Tudi sama ne bom podprla tega amandmaja iz zelo preprostega razloga. Pravkar je
               kolegica Brunskoletova povedala. Če bi bilo na tem amandmaju, na tej predlagani
               rešitvi vsaj zrnce pameti, bi to storila katerakoli druga država Evropske unije, ki
               se je znašla v podobnih zadevah. To niso storile Združene države Amerike, to niso
               storile države, ki jim danes v svetu rečemo demokratične države. To bo skušala
               storiti Slovenija, ki je vedno inovacijska v svetu, in to me včasih na vso moč
               žalosti, ker bi bilo dosti bolje, da bi inovacije uporabljali za nekaj, kar bo
               koristilo vsem, ne pa za propad treh največjih slovenskih bank.</p>
            </sp>
            <sp xml:id="SDZ6-Redna-22-2014-03-06.sp203">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Ivan Simčič.</p>
            </sp>
            <sp xml:id="SDZ6-Redna-22-2014-03-06.sp204">

               <speaker>IVAN SIMČIČ (NeP):</speaker>

               <p>Spoštovani predsednik, hvala za besedo.</p>
               <p>Jaz bi nadaljeval, kjer sem se prej ustavil. Amandma bom podprl, ker menim, da je
               preglednost in transparentnost temelj zaupanja do nekoga, v tem primeru do bank. Ne
               bi rad, da se ne ponovi, kakor zdaj delamo, kaj imamo v arhivih, kaj nimamo. Arhivi
               so več ali manj izginili 1945., 1990. leta. Nekaj drobiža je v arhivih še ostalo.
               Bojim se, da če bomo tako naprej delali z bankami, ne bo več samo bančna luknja,
               ampak brezno in kaj več v izrazoslovju. Naj povem praktičen primer. Transport Ilirska
               Bistrica je leta 1986 dobil mednarodno priznanje za največjega prevoznika naftnih
               derivatov v Evropi. Zdaj je v stečaju. Zakaj? Malo poglejte nazaj po novicah, ne bi
               rad določenih ljudi imenoval, kaj so zadnjih 20 let delali iz te firme. Ampak tisti,
               ki so nekdaj delali in bili zaposleni v tem podjetju, so dobili pred enim mesecem
               poziv, naj dajo še nekaj 100 evrov, da dokapitaliziramo to podjetje. Banke pa nič,
               banke želijo svoje imeti. Jaz bi zelo rad izvedel, kdo je lastnik te firme, razen
               bank. Ampak verjetno ne bom mogel izvedeti.</p>
               <p>Da ne bomo imeli težave v bodoče, bom sam ta amandma podprl. Hvala.</p>
            </sp>
            <sp xml:id="SDZ6-Redna-22-2014-03-06.sp205">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Tomaž Lisec.</p>
            </sp>
            <sp xml:id="SDZ6-Redna-22-2014-03-06.sp206">

               <speaker>TOMAŽ LISEC (PS SDS):</speaker>

               <p>Hvala lepa.</p>
               <p>Prej sem bil 99-odstotno prepričan, da bom podprl ta amandma. Z vsakim govorom
               kolegov iz Pozitivne Slovenije in s strani SD pa se ta stopnja rapidno zvišuje. Brez
               skrbi, absolutno bom podprl ta amandma, kajti govorimo o razkrivanju slabih kreditov
               in ne o skrivanju slabih kreditov, kot bi imel morda kdo občutek, ko posluša kolege
               iz določenih strank. Sem za javnost podatkov, vseh podatkov, predvsem pa slabih
               kreditov, ne pa da se na eni strani ščiti ljudi, ki jim nekateri pravijo tajkuni,
               drugi pa jim pravijo tudi Forum 21. Na drugi strani pa se odkrivajo vsi tisti pošteni
               direktorji državnih podjetjih, o katerih ta zakon predvsem govori. Nekateri bi
               zaščitili tiste, ki so izropali Slovenijo, ki so izropali bančni sistem. Na drugi
               strani pa podpirajo odkrivanje vseh tistih, ki dobro delajo. S tem amandmajem in tudi
               posledično s tem zakonom ne bomo naredili škode državnim bankam, naredili pa bomo
               škodo tistim tajkunom, ki jih ta del bančnega sistema preko državnih bank in preko
               določenega dela politike tudi ščiti. Ta debata danes pa je dokaz, da je treba državne
               banke in državna podjetja čim prej razgaliti in jih razkriti in če je le po možnosti
               čim prej prodati, kajti nedopustno je, da na račun teh slabih kreditov navadni
               državljani ne pridejo do dobrih kreditov.</p>
               <p>Absolutna podpora amandmaju. Hvala.</p>
            </sp>
            <sp xml:id="SDZ6-Redna-22-2014-03-06.sp207">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Franc Breznik.</p>
            </sp>
            <sp xml:id="SDZ6-Redna-22-2014-03-06.sp208">

               <speaker>FRANC BREZNIK (PS SDS):</speaker>

               <p>Poslušajte, danes, spoštovani kolegice in kolegi, moram priznati, danes je postala
               neka nova koalicija, koalicija modrih, koalicija ljudi, ki verjamemo v neke pozitivne
               rešitve v tej državi.</p>
               <p>Prva zadeva glede ustavnosti ali neustavnosti. Poglejte, bančna tajnost ni najvišja
               varovana ustavna pravica. So pa ustavne pravice dostojanstvo ljudi, tako imenovana
               ustavna pravica obveščenost javnosti. Če tehtamo ti dve pravici, je obveščenost
               javnosti pri takšni zlorabi bančnega sistema v vrednosti več kot 10 milijard v
               samostojni Sloveniji tista, ki premaga kakršno koli bančno tajnost. In obveščenost
               javnosti bo tista ustavna pravica, ki je na prvem mestu. To je prva zadeva.</p>
               <p>Druga zadeva. Še enkrat poudarjam. Slovenija nima dolgotrajne bančne tradicije. Tukaj
               nimajo denarja naloženega številni podjetniki iz tujine ali pa podjetja iz tujine.
               Tako da do tega odhoda kapitala slovenskih državnih bank ne bo prišlo. Naslednja
               zadeva. Komercialne banke so podvržene svojim lastnikom. Tukaj ne gre za to, da je
               nekdo poklical, ampak lahko je poklical za sestanek, na katerem je moral predstaviti
               svoj poslovni načrt, povedati je moral, kako bo zavaroval ta kredit in na podlagi
               tega mu je bil kredit odobren.</p>
               <p>Spoštovani kolegice in kolegi s te sredine, ki branite, da se to ne razkrije,
               verjamem, da imate za to razloge. Verjamem, da če se to razkrije, se morda razkrije
               tudi, kako je nastala ena taka stranka v dveh mesecih, kot ste vi. Mislim, da se bo
               tudi to razkrilo. Mogoče tudi s tega denarja. Tudi to boste morali povedati.</p>
               <p>Zato podpiram amandma Državljanske liste. Mislim, da gre v podobni smeri, kot je šel
               amandma stranke SDS. Verjamem, da je obveščenost javnosti tista temeljna pravica, da
               to ljudje izvedo, da izvedo, zaradi česa bodo morali nositi kolektivno krivdo v tej
               državi. Hvala lepa.</p>
            </sp>
            <sp xml:id="SDZ6-Redna-22-2014-03-06.sp209">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Robert Hrovat.</p>
            </sp>
            <sp xml:id="SDZ6-Redna-22-2014-03-06.sp210">

               <speaker>ROBERT HROVAT (PS SDS):</speaker>

               <p>Hvala za besedo.</p>
               <p>Amandma bom podprl. Za kaj gre? Gre za to, ali se bančne malverzacije razkrijejo v
               celoti ali ne. Samo za to gre. In na tem konkretnem amandmaju pade tudi tista teorija
               o mandatu 2004–2008 ko je bila Janševa vlada, ko ste koalicijski poslanci na veliko
               govorili, da je ta vlada kriva za to, da je bilo podeljenih ogromno število kreditov
               in kakšnih kreditov in tako naprej. Tukaj se zdaj kaže, kdo so bili tisti, ki so
               kredite dobili. Kdo so bili tisti, ki so jih odobrili. In te podatke želimo razkriti.
               In tako je tudi prav. Poglejte, tukaj je priložnost za poenotenje politike, končno.
               To je točka, kjer se lahko poenotimo. Vsi si želimo odprtost, da se odkrijejo
               malverzacije in da končno pridemo s čisto besedo na dan in rečemo: <q>"Ta in ta je dobil
               kredit, ta in ta ga je odobril in ta ga ni odplačal."</q> Plačali smo ga pa mi. In imamo
               pravico, da izvemo za vsakega, ki je dobil kredit in je slab in ga ni odplačeval. In
               primer, gospa na stojnici, ko smo zbirali podpise proti zaprtju arhivov, mi je prišla
               povedat, da so ji za 90 evrov, ki jih je bila dolžna banki, prišli rubit pohištvo v
               dnevno sobo, isti dan. In tukaj vidite zdaj to razliko, te vatle. Za 90 evrov so ji
               pobrali kompletno dnevno sobo predvčerajšnjim. In mi se tukaj zdaj sprenevedamo, da
               ne bomo razkrili teh največjih lopovov v Sloveniji, ki so pokradli banke. Pa kje
               imate obraz? Pozitivna Slovenija, vas so polna usta transparentnosti in ne vem česa,
               zdaj je čas, da pokažete, kakšni ste.</p>
            </sp>
            <sp xml:id="SDZ6-Redna-22-2014-03-06.sp211">

               <speaker>PREDSEDNIK JANKO VEBER:</speaker>

               <p>Gospod Hrovat, enako velja za vas. Šli ste preko dovoljenega v postopku obrazložitve
               glasu. Ni dovoljeno pozivanje in naslednji, ki ima besedo, je gospod Matevž
               Frangež.</p>
               <p>Izvolite, gospod Frangež.</p>
            </sp>
            <sp xml:id="SDZ6-Redna-22-2014-03-06.sp212">

               <speaker>MATEVŽ FRANGEŽ (PS SD):</speaker>

               <p>Poglejte okvir, ki se je oblikoval ob tej debati. Nekateri ste za poštenje, jasnost,
               javnost, transparentnost, drugi pa ščitimo lopove. To je diskurz, ki ga postavljate v
               središče te dvorane. Osnovni problem, ki ga imamo v Sloveniji je prav vprašanje
               stigme. Slaba naložba še ni nujno kriminalno dejanje. Poznam vrsto podjetnikov, ki so
               zaradi gospodarskega cikla ali dejstva, da jim njihov naročnik ni plačal
               izdobavljenega blaga, opravljenega dela, prišli v situacijo neplačevitosti in prišli
               so v zamude in so danes sami dolžniki do bank. Ali so oni kaj krivi za to, kar se je
               v Sloveniji zgodilo? Prosim vas, še enkrat pozivam k eni treznosti in razumu pri
               izbiri ukrepov. Če kaj pričakujem od Vlade Republike Slovenije in če kaj pričakujem
               od ministra Gregorja Viranta, je to, da bo v najkrajšem času realiziral včerajšnji
               sklep vlade in pred ta državni zbor postavil zakon o javni preiskavi, ki naj
               neodvisnim preiskovalcem omogoči popoln vpogled, pridobitev vseh relevantnih
               podatkov, da se čim prej začne, nadaljuje okrepljen boj, pregon in odkrivanje
               kaznivih dejanj, ki so pripeljala tudi do težav v slovenskem bančnem sistemu.
               Kvalificiranim preiskovalcem, povezanim preiskovalcem tako Nacionalnega
               preiskovalnega urada, Komisije za preprečevanje korupcije, tudi preiskovalne komisije
               v tem parlamentu. Samo na ta način bomo mi do resnice o tem, kaj se je v Sloveniji
               zgodili, prišli. Ne pa zgolj s tem, da bomo izpostavljali podatke, ki morebiti
               zanimajo res peščico, ne dajo pa celovitega in netočnega odgovora o tem, kaj se je v
               Sloveniji zgodilo in v kolikšni meri sta za luknjo v bančnem sistemu odgovorna
               politika, kriminal in korupcija.</p>
               <p>Zato bom glasoval proti temu.</p>
            </sp>
            <sp xml:id="SDZ6-Redna-22-2014-03-06.sp213">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima mag. Andrej Šircelj.</p>
            </sp>
            <sp xml:id="SDZ6-Redna-22-2014-03-06.sp214">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa. Spoštovani predsednik, kolegi in kolegice!</p>
               <p>Dovolite mi citat, ki pravi: <q>"Jasno želim povedati, da nimam nobene težave z
               zagotavljanjem odgovornosti, kdo je v bankah povzročil škode za 15 % BDP, kolikor bo
               davkoplačevalce stala sanacija bančnega sistema."</q> Gospa premierka Alenka Bratušek 16.
               decembra 2013.</p>
               <p>Danes govorimo o tem, da damo podporo temu, da se ugotovijo nepravilnosti v bančnem
               sistemu. In danes sprašujem, ali Pozitivna Slovenija ni več v soglasju s premierko
               Alenko Bratušek, ko sama govori <gap n="…"/></p>
            </sp>
            <sp xml:id="SDZ6-Redna-22-2014-03-06.sp215">

               <speaker>PREDSEDNIK JANKO VEBER:</speaker>

               <p>Gospod Šircelj, ne morete tega spraševati.</p>
            </sp>
            <sp xml:id="SDZ6-Redna-22-2014-03-06.sp216">

               <speaker>MAG. ANDREJ ŠIRCELJ (PS SDS):</speaker>

               <p>Se opravičujem, čisto retorično vprašanje. Meni je to vprašanje in dal bom tudi
               odgovor. Ugotavljam, da Pozitivna Slovenija ni več v sozvočju s premierko glede
               ugotavljanja odgovornosti, glede na to, kar danes slišim.</p>
               <p>Ampak kakorkoli že, jaz bom podprl ta predlog Državljanske liste, ker menim, da samo
               razkritje ne pomeni kriminalizacije kakršnih koli kreditov. O tem bodo ugotavljali
               preiskovalni organi. Ker menim, da tukaj ne gre za kakršnokoli napačno odločitev
               glede Ustavnega sodišča oziroma glede ustave. O tem bo odločalo Ustavno sodišče, če
               bo odločalo. In menim, da ne moremo delovati na podlagi dvojnih meril. Na eni strani
               biti za odgovornost, na drugi strani ne glasovati za tiste določbe, ki dejansko
               pomenijo in so podlaga za ugotavljanje večje odgovornosti Zaradi tega je seveda lahko
               ta dvojnost, ki se kaže danes v tej dvorani tudi dvojnost v tem, da na eni strani se
               nekaj govori, na drugi strani se pa nekaj dela. Ampak to <gap n="…"/> <stage>/ izklop mikrofona/</stage></p>
            </sp>
            <sp xml:id="SDZ6-Redna-22-2014-03-06.sp217">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Ljubo Žnidar.</p>
            </sp>
            <sp xml:id="SDZ6-Redna-22-2014-03-06.sp218">

               <speaker>LJUBO ŽNIDAR (PS SDS):</speaker>

               <p>Spoštovani predsedujoči, kolegice in kolegi!</p>
               <p>Tudi sam bom podprl amandma Državljanske liste, ki želi razkriti nepravilnosti v
               bančnem delovanju iz preteklosti. Tisti, ki danes tega amandmaja ne boste podprli, se
               do slovenskih državljanov, do slovenskih upokojencev obnašate podcenjujoče, obnašate
               se zelo žaljivo.</p>
            </sp>
            <sp xml:id="SDZ6-Redna-22-2014-03-06.sp219">

               <speaker>PREDSEDNIK JANKO VEBER:</speaker>

               <p>Gospod Žnidar <gap n="…"/></p>
            </sp>
            <sp xml:id="SDZ6-Redna-22-2014-03-06.sp220">

               <speaker>LJUBO ŽNIDAR (PS SDS):</speaker>

               <p>Na ta način ne želite vznemirjati državljanov, saj če se ne ve, potem je vse v redu,
               ni nič narobe, ni nič narobe v bančnem sistemu. Vse je v redu in ni nobene težave. In
               potem nadalje, ko poslušam izgovore, da bodo banke izgubile komitente. Ja, katere
               komitente bodo pa izgubile? Saj gospodarstvo tako kmalu ne bo imelo kaj več prinesti
               v banke! Tisti, ki pa, če se vprašamo za nazaj, kateri so več v banke prinesli,
               tisti, ki so v banke nosili, ali tisti, ki so iz banke nosili ven. Kateri so večjo
               škodo naredili. To se zelo jasno ve: tisti, ki so se ukvarjali z nepravilnimi
               tajkunskimi posredovanji, z bančnimi krajami. In zelo jasna slika bo danes, kdo od
               vas želi razkriti nepravilnosti v bančnem sistemu in kdo ima velik, zelo močan in iz
               ozadja vpliven segment, da tega amandmaja Državljanske liste danes ne podprete.</p>
            </sp>
            <sp xml:id="SDZ6-Redna-22-2014-03-06.sp221">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko odločimo? Še je interes za obrazložitev glasu. Predlagam, da se prijavite k
               obrazložitvi.</p>
               <p>Besedo ima gospod Jožef Kavtičnik.</p>
            </sp>
            <sp xml:id="SDZ6-Redna-22-2014-03-06.sp222">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Spoštovani, tukaj smo poslanci, ki drugače razmišljamo. In to je prav, in to tudi
               povemo. Zaradi tega ni nobeden bolj moder, bolj pameten, v takšni ali drugačni
               koaliciji, kot je bilo rečeno, ampak se odločamo po svoji vesti pa po tem, kar vemo,
               znamo ali kar smo slišali. Poglejte, jaz sem poslušal strokovnjake iz bančništva,
               informacijsko pooblaščenko pa strokovnjake iz gospodarstva, ki so me nekako
               opozarjali, nagovarjali, da to, kar bi naredili, če podpremo ta amandma, ni dobro,ker
               bi v tem našem prostoru naredili dvojna merila za banke, ki so tuje in privatne, in
               za banke, ki so naše državne. In zato ni dobro. Smo pa priča v tem državnem zboru,
               odkar je ta Slovenija, o tem, da smo se velikokrat napačno odločali. In te napačne
               odločitve so botrovale, da smo tu, kjer smo. In katera odločitev bo bolj pametna,
               vaša ali naša, o tem bo sodila zgodovina, o tem bodo sodili ne nazadnje tudi naši
               državljani in državljanke na naslednjih volitvah. Jaz se pa bojim, da se bomo po
               takšnih napačnih odločitvah lahko še dolgo kesali. Veste, gospod Virant je že
               velikokrat dokazal s svojo pokončnostjo, da se je napačno odločil. In jaz sem
               prepričan po vsem tem, kar sem slišal, da se tudi danes napačno odloča. Če bi se
               dobro odločal, bi izkoristil Zakon o bančništvu ter takoj posegel v te slabe kredite,
               ugotovil ali začel ugotavljati, kdo so tisti, ki so zadevo pripeljali tako daleč, in
               skupaj s kolegom, pravosodnim ministrom naredil to, kar so naredili v Avstriji. Takoj
               so stopili na prste, obsodili in odstranili tiste ljudi, ki so to bančno luknjo <gap n="…"/> <stage>/
               izklop mikrofona/</stage></p>
            </sp>
            <sp xml:id="SDZ6-Redna-22-2014-03-06.sp223">

               <speaker>PREDSEDNIK JANKO VEBER:</speaker>

               <p>Hvala. Vas moram ravno tako opomniti, da tudi gospod Virant v tej fazi ne more dajati
               odgovorov.</p>
               <p>Besedo pa ima gospod Jože Tanko.</p>
            </sp>
            <sp xml:id="SDZ6-Redna-22-2014-03-06.sp224">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Jaz sem zadovoljen, da je vsaj del poslancev v Državnem zboru, del koalicije začel
               razumevati, kaj pomeni beseda transparentnost. Ko smo mi septembra predlagali odprtje
               slabih dosjejev pri Zakonu o bančništvu, je bila koalicija kolektivno proti takšnim
               rešitvam. Do zdaj je minilo šest mesecev in se je zgodil en premik na bolje <gap n="…"/></p>
            </sp>
            <sp xml:id="SDZ6-Redna-22-2014-03-06.sp225">

               <speaker>PREDSEDNIK JANKO VEBER:</speaker>

               <p>Gospod Tanko, bolje da vas na začetku razprave usmerim v vsebino in da poveste, zakaj
               boste glasovali proti temu, kajti ušli ste povsem drugam, kot je namen obrazložitve
               glasu.</p>
            </sp>
            <sp xml:id="SDZ6-Redna-22-2014-03-06.sp226">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Rad bi vas ob tem spomnil, gospod predsednik Državnega zbora, da tudi Komisija za
               preprečevanje korupcije predlaga javno obravnavo slabih dosjejev, ker ne sporočajo
               imen. In če ne želite prisluhniti meni glede transparentnosti, dajte vsaj Komisiji za
               preprečevanje korupcije. In ta amandma sledi tudi tej tezi Komisije za preprečevanje
               korupcije, da se zadeve odprejo in javno pogledajo.</p>
               <p>Bi pa rad ob tem spomnil, da v primeru, da ta amandma ne bo sprejet, se bo način
               funkcioniranja bančnega sistema nadaljeval na način, kot se do sedaj, pomeni to
               neposredno grožnjo pokojninam, kajti nadaljnji ukrepi, ker ne bo možno več v nedogled
               povečevati davkov, bodo šli samo v breme javnih stroškov, javne porabe. In pokojnine
               bodo ene prvih, ki bodo na tem udaru. Zato predlagam, v izogib temu, da je naslednji
               korak udar po pokojninah, da se ta amandma podpre, da prekinemo s slabo prakso v delu
               bančnega sistema in da enostavno omogočimo razkritje tistih, ki so sodelovali pri
               ustvarjanju bančne luknje.</p>
               <p>Jaz bom ta amandma tudi podprl.</p>
            </sp>
            <sp xml:id="SDZ6-Redna-22-2014-03-06.sp227">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ugotavljam, da ni več zainteresiranih za obrazložitev glasu, zato dajem v odločanje
               amandma Poslanske skupine Državljanske liste k 8. členu.</p>
               <p>Glasujemo. Navzočih je 78 poslank in poslancev, za je glasovalo 38, proti 39.</p>
               <p><stage>(Za je glasovalo 38.)</stage> <stage>(Proti 39.)</stage></p>
               <p>Ugotavljam, da amandma ni sprejet.</p>
               <p>Postopkovno, gospod Jožef Jerovšek, izvolite.</p>
            </sp>
            <sp xml:id="SDZ6-Redna-22-2014-03-06.sp228">

               <speaker>JOŽEF JEROVŠEK (PS SDS):</speaker>

               <p>Hvala lepa, gospod predsednik.</p>
               <p>Imam postopkovni predlog za tiste kolege, ki so danes s svojim glasovanjem očitno
               svoje maziljence zaščitili in jim dali odvezo za greh in zločin, ki se je zgodil v
               naših bankah, da če smatrajo, da morajo ti ostati anonimni, naj jih pregovorijo in
               naj jim izročijo šest milijard in naj prinesejo <gap n="…"/></p>
            </sp>
            <sp xml:id="SDZ6-Redna-22-2014-03-06.sp229">

               <speaker>PREDSEDNIK JANKO VEBER:</speaker>

               <p>Gospod Jerovšek <gap n="…"/></p>
            </sp>
            <sp xml:id="SDZ6-Redna-22-2014-03-06.sp230">

               <speaker>JOŽEF JEROVŠEK (PS SDS):</speaker>

               <p><gap n="…"/>teh šest milijard nazaj v državni proračun, v državne banke <gap n="…"/></p>
            </sp>
            <sp xml:id="SDZ6-Redna-22-2014-03-06.sp231">

               <speaker>PREDSEDNIK JANKO VEBER:</speaker>

               <p>Gospod Jerovšek, ponovno zlorabljate inštrument <gap n="…"/></p>
            </sp>
            <sp xml:id="SDZ6-Redna-22-2014-03-06.sp232">

               <speaker>JOŽEF JEROVŠEK (PS SDS):</speaker>

               <p>Storite vsaj to, pa jih imejte anonimne. Hvala lepa.</p>
            </sp>
            <sp xml:id="SDZ6-Redna-22-2014-03-06.sp233">

               <speaker>PREDSEDNIK JANKO VEBER:</speaker>

               <p>Prehajamo na naslednji amandma, in sicer pod točko 3 prehajamo na odločanje o
               amandmaju poslanskih skupin Pozitivne Slovenije, Socialnih demokratov, Državljanske
               liste in DeSUS k 8. členu.</p>
               <p>Glasujemo. Navzočih je 76 poslank in poslancev, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju k 12. členu. Tu želim podati opombo: ker amandma
               Poslanske skupine Državljanske liste k 8. členu pod številko 2 ni bil sprejet, je
               postal amandma Poslanske skupine Državljanske liste k 12. členu pod številko 1
               brezpredmeten. Zato prehajamo na odločanje o amandmaju poslanskih skupin Pozitivne
               Slovenije, Socialnih demokratov, Državljanske liste in DeSUS k 12. členu.</p>
               <p>Glasujemo. Navzočih je 76 poslank in poslancev, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin koalicije k 21. členu.</p>
               <p>Glasujemo. Navzočih je 76 poslank in poslancev, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Pod točko 2 pri 21. členu želim opozoriti, ker amandma Poslanske skupine Državljanske
               liste k 8. členu pod številko 2 ni bil sprejet, je postal amandma Poslanske skupine
               Državljanske liste k 21. členu pod točko 2 brezpredmeten. Prehajamo na odločanje o
               amandmaju poslanskih skupin koalicije k 23. členu.</p>
               <p>Glasujemo. Navzočih je 73 poslank in poslancev, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na 26. člen, kjer vas želim opomniti, da amandma Poslanske skupine
               Državljanske liste k 8. členu pod številko 2 ni bil sprejet, zato je postal amandma
               Poslanske skupine Državljanske liste k 26. členu brezpredmeten.</p>
               <p>Prehajamo na odločanje o amandmaju poslanskih skupin koalicije k 29. členu. Želi kdo
               razpravljati? <stage>(Ne.)</stage></p>
               <p>Glasujemo. Navzočih je 74 poslank in poslancev, za je glasovalo 48, proti 13.</p>
               <p><stage>(Za je glasovalo 48.)</stage> <stage>(Proti 13.)</stage></p>
               <p>Ugotavljam, da je amandma sprejet.</p>
               <p>Končali smo glasovanje o amandmajih.</p>
               <p>Prehajamo na odločanje o predlogu zakona v celoti. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih v drugi obravnavi na matičnem delovnem telesu in na seji Državnega zbora,
               predlog zakona neusklajen. Lahko odločimo o zakonu. Prosim? Se opravičujem.</p>
               <p>Obrazložitev glasu v imenu Poslanske skupine Pozitivna Slovenija ima gospod Jani
               Möderndorfer.</p>
            </sp>
            <sp xml:id="SDZ6-Redna-22-2014-03-06.sp234">

               <speaker>JANI MÖDERNDORFER (PS PS):</speaker>

               <p>Hvala lepa, predsednik.</p>
               <p>Poslanska skupina Pozitivne Slovenije bo podprla zakon, ker je dober, ker ima ogromno
               elementov, ki vsebujejo tisto, o čemer smo v resnici v zadnjem letu največ govorili,
               predvsem transparentnemu delu. Istočasno pa s tem, ko ni bil podprt ta amandma, smo v
               resnici omogočili normalno funkcioniranje v tej državi. Tistim, ki pa so s s tem
               amandmajem želeli marsikaj doseči, jim samo sporočam, da jim ni uspelo. Hvala
               lepa.</p>
            </sp>
            <sp xml:id="SDZ6-Redna-22-2014-03-06.sp235">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu Poslanske skupine Državljanske liste ima besedo mag. Katarina Hočevar.</p>
            </sp>
            <sp xml:id="SDZ6-Redna-22-2014-03-06.sp236">

               <speaker>MAG. KATARINA HOČEVAR (PS DL):</speaker>

               <p>Hvala za besedo.</p>
               <p>V Državljanski listi obžalujemo, da amandma k 8. členu tega zakona ni bil sprejet.
               Kljub vsemu bomo zakon podprli, in sicer iz razloga, ker v poslovanje državnih
               podjetij in pa podjetij v večinski lasti države vnaša večjo transparentnost, sistem
               oziroma institut Supervizorja se vnaša oziroma umešča v javne zavode, v javna
               podjetja in v druge institucije. Iz tega razloga bomo dali glas za ta zakon, čeprav
               še enkrat obžalujemo, da naši predlogi tudi za večjo transparentnost na področju
               bančnega sistema niso bili slišani z zadostno podporo.</p>
            </sp>
            <sp xml:id="SDZ6-Redna-22-2014-03-06.sp237">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu Poslanske skupine Nove Slovenije ima besedo gospod Jožef Horvat.</p>
            </sp>
            <sp xml:id="SDZ6-Redna-22-2014-03-06.sp238">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Kolegice in kolegi!</p>
               <p>Kot smo napovedali v stališču Poslanske skupine Nove Slovenije, če bo naš amandma
               oziroma amandma opozicije sprejet oziroma tudi amandma Državljanske liste, v tem
               primeru, če bi ta amandmaja bila sprejeta ali vsaj eden, bi mi zakon podprli,
               glasovali bi za. Zdaj ne bomo glasovali za. Enako ugotavljamo kot ugotavlja Evropska
               komisija. Evropska komisija ugotavlja v svojem poročilu, da v Sloveniji ni dovolj
               politične volje za preganjanje korupcije. Če bi to poročilo čitali, bi mi verjeli. O
               tem sem tudi že včeraj govoril. Obžalujem, da amandmaji opozicije in Državljanske
               liste niso bili sprejeti. Gre v bistvu za pravzaprav neke vrste analogijo. Oba
               amandmaja, opozicije in Državljanske liste, sta se postavila na stran bank, vendarle
               na stran bank. To je nekaj podobnega, ko je naša koalicija sprejela zakon o javni
               objavi davčnih dolžnikov. In kakšni so učinki? Tudi takrat smo razmišljali o učinkih.
               Ampak učinki so pozitivni. V državno blagajno pride vsak mesec več denarja. Tukaj bi
               se gotovo tudi kreditojemalci disciplinirali, in bi banka dobila več. Zato
               obžalujemo, da ni takšne rešitve. Kolegice in kolegi, nikoli se nisem pravzaprav
               želel, da bi v Slovenijo prišla trojka. Želel pa sem si zato, da bi prišla in
               vzpostavila v Sloveniji pravno državo. In dejansko bi takrat v kratkem času objavila
               vse tiste, ki so nam povzročili bančno luknjo. Danes, kot rečeno, se strinjam z
               ugotovitvijo Evropske komisije, da v Sloveniji ni dovolj politične volje za odpravo
               korupcije. In ta se bo veselo razraščala naprej. Hvala.</p>
            </sp>
            <sp xml:id="SDZ6-Redna-22-2014-03-06.sp239">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v imenu Poslanske skupine Slovenske ljudske stranke ima gospod
               Franc Pukšič.</p>
            </sp>
            <sp xml:id="SDZ6-Redna-22-2014-03-06.sp240">

               <speaker>FRANC PUKŠIČ (PS SLS):</speaker>

               <p>Hvala lepa, lep pozdrav.</p>
               <p>Od vsega začetka smo zakon podpirali in v usklajevanju z ministrom je bil torej tudi
               naš predlog, da se gre v tej smeri, kot mu je sedaj sledil amandma k 8. členu. Zelo
               nam je žal, da se to ni zgodilo, z osemintridesetimi, devetintridesetimi glasovi,
               torej ta amandma ni bil izglasovan.</p>
               <p>V Slovenski ljudski stranki bomo zaradi vseh ostalih pozitivnih zadev, ki jih ta
               zakon prinaša, zakon podprli, istočasno pa jasno in glasno napovedujemo in verjamemo,
               da bo tudi Državljanska lista ostala pokončna in državotvorna, da bomo vložili
               spremembe prav k temu členu. Kolegice in kolegi, šest poslank in poslancev opozicije,
               Slovenske ljudske stranke, Nove Slovenije in Slovenske demokratske stranke je na
               kongresu Evropske ljudske stranke v Dublinu. Naslednjič bo teh šest poslancev tukaj
               in glasovali bodo za državljanke in državljane. Ne bodo se postavili njim proti, tako
               kot se je del koalicije.</p>
               <p>In ljudje, državljanke in državljani imajo pravico izvedeti, kdo in zakaj je dobil
               kredite, ki jih ne plačuje. Državljanke in državljani imajo pravico vedeti za vse
               kredite, tiste, ki ostanejo na banki, in tiste, ki gredo na slabo banko. Dober primer
               sem povedal, če imaš zveze ostaneš na banki, če pa jih nimaš, pa greš na slabo banko.
               To ni prav, to je krivica. To je zločin in to je bančni terorizem.</p>
            </sp>
            <sp xml:id="SDZ6-Redna-22-2014-03-06.sp241">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu Poslanske skupine Slovenske demokratske stranke ima besedo gospod Jožef
               Jerovšek.</p>
            </sp>
            <sp xml:id="SDZ6-Redna-22-2014-03-06.sp242">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>V naši poslanski skupini smo trdno upali, da je lahko danes dan upanja za slovenske
               državljane, za slovenske ljudi, da bo tukaj sprejet zakon oziroma tudi amandmaji k 8.
               členu, ki bi prenesli to upanje, da smo se v parlamentu odločili skupaj s svojo
               vlado, da bomo naredili konec tej korupciji, temu ropu, temu zločinu, ki se je zgodil
               s slovenskim denarjem. Vendar te moči velik del koalicije ni zmogel. Velik del
               koalicije se je odločil, da bo pokrival te finančne malverzacije. Ta finančna
               kriminalna dejanja in ti ljudje, ki so storili takšna kriminalna dejanja <gap n="…"/></p>
            </sp>
            <sp xml:id="SDZ6-Redna-22-2014-03-06.sp243">

               <speaker>PREDSEDNIK JANKO VEBER:</speaker>

               <p>Gospod Jerovšek, tako kot sem vas do zdaj opozarjal,, v času obrazložitve glasu ni
               mogoče polemizirati z ostalimi. Tako da povejte, za kaj bo vaša poslanska skupina
               glasovala, za ali proti <gap n="…"/></p>
            </sp>
            <sp xml:id="SDZ6-Redna-22-2014-03-06.sp244">

               <speaker>JOŽEF JEROVŠEK (PS SDS):</speaker>

               <p><gap n="…"/> takšna finančna kriminalna dejanja so danes zmagala. Ljudje ki so storili ta
               kriminalna dejanja, so zmagali in so v tej državi še vedno najmočnejši in imajo v
               absolutni oblasti zaenkrat še to državo in tudi vladajočo politiko te države. Vendar
               je s tem ta današnji dan postal eden najbolj žalostnih dnevov, da ob tem globokem
               zavedanju, kaj vse se je zgodilo, da nima moči niti lastna vlada, da bi povedala, kdo
               je izropal ta denar, tako se ta agonija v naših bankah v količini šestih milijard
               neraziskanega denarja, brez kritja odobrenega denarja nadaljuje z današnjim dnem.</p>
               <p>Ker ima zakon nekaj dobrih stvari, se bo naša skupina vzdržala, ne bo rušila tega
               zakona. Seveda pa vsi skupaj prisegamo slovenskemu ljudstvu, da je treba narediti ta
               korak, ki je bil danes zavrnjen, in da do tega bo prišlo, pa če se aktualna politika
               še tako brani, če se tisti, ki že iz časa Udbe vlečejo svojo moč in so močni v bankah
               in vsepovsod, še tako upirajo temu, da bi slovensko ljudstvo izvedelo, kdo jih je
               ogoljufal in ropal. Hvala lepa.</p>
            </sp>
            <sp xml:id="SDZ6-Redna-22-2014-03-06.sp245">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Vabim vas k prijavi za obrazložitev glasu v lastnem imenu.</p>
               <p>Besedo ima gospa Maša Kociper.</p>
            </sp>
            <sp xml:id="SDZ6-Redna-22-2014-03-06.sp246">

               <speaker>MAŠA KOCIPER (PS PS):</speaker>

               <p>Hvala lepa predsednik.</p>
               <p>Zakon bom z velikim veseljem podprla. Do tega amandmaja k 8. členu je bil to zakon,
               ki je imel praktično soglasno podporo opozicije in pozicije. In samo obžalujem lahko
               populistično potezo ministra Viranta, ki je prisluhnil opoziciji in z amandmajem, ki
               bi lahko uničil slovenski bančni sistem, vnesel tak razkol med nas.</p>
               <p>Ta zakon, ki predstavlja temelj boja proti korupciji, bom seveda podprla. Z
               obžalovanjem ugotavljam, da ga prejšnja koalicija ni bila sposobna sprejeti. Ko zdaj
               celo to dogajanje opazujem, se sprašujem, ali ni bil manever tega amandmaja zato, da
               imajo zdaj nekateri izgovor, da boja proti korupciji ne podprejo. Mi zakon še naprej
               podpiramo. Je eden najbolj transparentnih in odprtih zakonov v Evropi. Nihče v Evropi
               nima primerljivo tako transparentno urejenega sedaj področja državnega gospodarstva,
               kot ga imamo mi.</p>
               <p>V Pozitivni Sloveniji imamo nekatere pomisleke, kakšni bodo učinki, vendar hočemo s
               to gesto pokazati, da verjamemo v boj proti korupciji in mislimo resno. Amandma, s
               katerim bi vi želeli uničevati slovenske banke, ni podprla Banka Slovenije,
               ministrstvo mu je nasprotovalo, Gospodarska zbornica in celotna strokovna javnost.
               Samo vesela sem lahko, da smo imeli dovolj razuma in ugotavljam in sporočam tudi
               volivcem, da populizem v tem državnem zboru ima svoje meje in da so v tem državnem
               zboru tudi poslanci, ki delujejo razumno in premišljeno. Hvala.</p>
            </sp>
            <sp xml:id="SDZ6-Redna-22-2014-03-06.sp247">

               <speaker>PREDSEDNIK JANKO VEBER:</speaker>

               <p>Hvala. Prosim za mir v dvorani.</p>
               <p>Besedo ima mag. Ivan Vogrin.</p>
            </sp>
            <sp xml:id="SDZ6-Redna-22-2014-03-06.sp248">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik.</p>
               <p>Jaz bom seveda zakon podprl. Zakon je seveda velik napredek. Žal pa tako kot tudi
               nekateri drugi obžalujem, da ni bil sprejet predlagani amandma, a upam, da bo razvoj
               dogodkov vendarle takšen, da bo gospod Pukšič držal besedo in vložil novelo zakona
               oziroma jo bodo vložili in da bo novela zakona v kratkem sprejeta.</p>
               <p>Če mi primerjamo Slovenijo, Avstrijo, Švico. V čem se te države razlikujejo?
               Približno enake naravne pogoje imajo, približno na enakem geografskem področju
               živimo, vendarle je razlika v bruto družbenem produktu enormno velika – 1:2,5 v
               primerjavi s Švico, 1:2 v primerjavi z Avstrijo. Se pravi, razlika je samo v
               vodenju.</p>
               <p>Gospod predsednik, jaz ne morem mimo tega, da ne bi prišel na svoj primer. Bankrot se
               ne zgodi samo zaradi zunanjih vzrokov, tako kot želijo nekateri povedati, da se je
               bančni bankrot, bančna luknja, bankrot države, enormni primanjkljaj zgodil zaradi
               svetovne krize. Seveda je tudi to. Tudi bankrot mojega podjetja se ni zgodil samo
               zaradi zunanjih vzrokov, ampak zaradi mojih napačnih odločitev, tudi zaradi mojih. In
               jaz bi se moral drugače odločati. In slovenska politika bi se morala drugače
               odločati. Ne v korist manjšine prebivalcev, ampak v korist večine prebivalcev.
               Blagostanje države se meri z blaginjo najšibkejših. Hvala lepa.</p>
            </sp>
            <sp xml:id="SDZ6-Redna-22-2014-03-06.sp249">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Marko Pavlišič.</p>
            </sp>
            <sp xml:id="SDZ6-Redna-22-2014-03-06.sp250">

               <speaker>MARKO PAVLIŠIČ (PS DL):</speaker>

               <p>Hvala za besedo.</p>
               <p>10 let uporabe tega zakona je prineslo 10 let dobrih izkušenj s tem zakonom, zato je
               treba širiti to dobro prakso tudi na državna in občinska podjetja. Dajte nam še eno
               priložnost, je bil nekako zadnji argument tistih, ki so nasprotovali
               transparentnosti. Vendar tukaj se pojavlja vprašanje, zakaj te priložnosti niso
               izkoristili, preden smo davkoplačevalcem naprtili dodatno breme. V dvajsetih letih
               slabega upravljanja je bilo veliko priložnosti, kjer bil lahko pokazali to, kar
               zmorejo. Niso izkoristili te priložnosti. Ampak tudi pri spremembah upravljanja
               državnih podjetij doživljamo blokade. Kmalu bomo lahko organizirali piknik ob drugi
               obletnici zakona o Slovenskem državnem holdingu, pa še vedno le-ta stoji. Nekdo ima
               tako kot pri transparentnosti tudi pri dobrem upravljanju z državnim premoženjem figo
               v žepu. Tukaj delujemo v neki stalni slovenski maniri oziroma bom bolje rekel maniri
               slovenske politike, da dajmo nekaj spremeniti tako, da nič ne spremenimo. In to je
               rak rana slovenske politike. Spreminjamo stvari tako, da nič ne spremenimo. In
               nekateri tudi nič ne želijo spremeniti. Tudi na to nas opozarja Evropska komisija v
               svojem zadnjem poročilu.</p>
               <p>Zaradi tega bom glasoval za ta zakon, glasoval bom za transparentnost in glasoval bom
               za boljšo državo.</p>
            </sp>
            <sp xml:id="SDZ6-Redna-22-2014-03-06.sp251">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Alojzij Potočnik.</p>
            </sp>
            <sp xml:id="SDZ6-Redna-22-2014-03-06.sp252">

               <speaker>ALOJZIJ POTOČNIK (PS PS):</speaker>

               <p>Hvala za besedo.I</p>
               <p>Civilna družba in delujoče institucije sta stebra demokracije. Naj parafraziram
               nekoga, ki je govoril prej. Nismo se postavili v bran bank, postavili smo se bran
               delujočih institucij. Zavedam se, da delo ni končano. Mi smo na začetku tega dela in
               upam, da ga bomo zmogli speljati do konca.</p>
               <p>Zakon bom podprl. Hvala vsem za razpravo, ki mislim, da je bila več ali manj
               korektna.</p>
            </sp>
            <sp xml:id="SDZ6-Redna-22-2014-03-06.sp253">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo o zakonu. Navzočih 77 poslank in poslancev, za je glasovalo 51, proti
               nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 4. točko dnevnega reda, to je z obravnavo Predloga zakona o dopolnitvi
                  zakona o vojnih invalidih po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona. Ker k predlogu zakona matično
               delovno telo ni sprejelo nobenega amandmaja, amandmajev na seji zbora ni bilo možno
               vlagati, zato prehajamo na odločanje o predlogu zakona.</p>
               <p>Glasujemo. Navzočih 77 poslank in poslancev, za je glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda. <title>Nadaljujemo s prekinjeno 6. točko dnevnega reda, to je s tretjo obravnavo Predloga zakona o
                  inšpekciji dela v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih 77 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda. <title>Nadaljujemo s prekinjeno 3. točko dnevnega reda, to je z obravnavo Predloga zakona o spremembah
                  in dopolnitvah Zakona o Kobilarni Lipica po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Hkrati vas tudi obveščam, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen.</p>
               <p>Glasujemo. Navzočih je 76 poslank in poslancev, za je glasovalo 48, proti 1.</p>
               <p><stage>(Za je glasovalo 48.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 12. točko dnevnega reda, to je z obravnavo Predloga resolucije o zaščiti kranjske
                  čebele.</title>
               </p>
               <p>Ker amandmaji k dopolnjenemu predlogu resolucije niso bili vloženi, prehajamo na
               odločanje o predlogu resolucije. Obveščam vas, da me Zakonodajno-pravna služba
               oziroma Vlada nista opozorili, da bi bil zaradi amandmajev, sprejetih na matičnem
               delovnem telesu, predlog resolucije neusklajen.</p>
               <p>Glasujemo. Navzočih je 75 poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je resolucija sprejeta.</p>
               <p>S tem zaključujem to točko dnevnega reda. <title>Nadaljujemo s prekinjeno 10. točko dnevnega reda, to je s prvo obravnavo Predloga zakona o dopolnitvi
                  Kazenskega zakonika.</title>
               </p>
               <p>Prehajamo na odločanje o naslednjem predlogu sklepa: Predlog Zakona o dopolnitvi
               Kazenskega zakonika je primeren za nadaljnjo obravnavo.</p>
               <p>Prehajamo najprej na obrazložitev glasu.</p>
               <p>V imenu Poslanske skupine Slovenske demokratske stranke ima besedo dr. Vinko
               Gorenak.</p>
            </sp>
            <sp xml:id="SDZ6-Redna-22-2014-03-06.sp254">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Mi bomo ta predlog podprli, vabim tudi vse ostale. Gre pa za pravzaprav zelo malo, in
               to tretjo spremembo Kazenskega zakonika. Popravljamo 59. člen, kjer v bistvu vnašamo
               določilo, da kaznivo dejanje umora ne zastara. To pomeni, da ne zastara nikoli.
               Dokler bi bil eventualno storilec umora živ, je takšno kaznivo dejanje možno
               preganjati.</p>
               <p>Včeraj se je v razpravi pokazalo kar veliko stvari. Mi smo v obrazložitvi zakona
               napisali, da gre tudi za vprašanje pregona storilcev umorov nekdanje Službe državne
               varnosti. Sam pa sem tudi opozoril na to, da prihajajo zastaralni roki za največji
               umor v Republiki Sloveniji, gre za Tekačevo. Tam je minilo že sedemnajst let in
               nekega dne bo tudi ta zadeva zastarala, če ne bomo tudi mi Kazenskega zakonika
               spremenili.</p>
               <p>Zato vas vabim, da skušate podpreti predlog sklepa, da je zakon primeren za nadaljnjo
               obravnavo. Hvala.</p>
            </sp>
            <sp xml:id="SDZ6-Redna-22-2014-03-06.sp255">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Obrazložitev glasu v imenu Poslanske skupine Pozitivne Slovenije ima gospa Maša
               Kociper.</p>
            </sp>
            <sp xml:id="SDZ6-Redna-22-2014-03-06.sp256">

               <speaker>MAŠA KOCIPER (PS PS):</speaker>

               <p>Pozitivna Slovenija bo glasovala proti takšnemu predlogu zakona. Predlagani zakon
               namreč ne rešuje niti problema, na katerega opozarja predlagatelj. Naša ustava, kot
               je bilo že večkrat povedano, izrecno prepoveduje retroaktivnost pravnih aktov, poleg
               tega pa naš Kazenski zakonik tako kot praktično vsi zakoniki po svetu jasno določa,
               da se za storilca kaznivega dejanja uporablja zakon, ki je veljal ob storitvi
               kaznivega dejanja, in če se spremeni, samo v primeru, če se je spremenil na mileje.
               Se pravi, tudi če bi do te spremembe prišlo, se tega ne da rešiti.</p>
               <p>Sicer pa naša zakonodaja že do sedaj za številna kazniva dejanja dovoljuje, da do
               zastaranja ne pride. Tako določa zakon tudi v primeru povzročitve dveh ali več
               kaznivih dejanj umora, to možnost pa daje zakon tudi v primeru izteka kaznivih
               dejanj. Se pravi, že po dosedanji zakonodaji so ti problemi povsem ustrezno rešljivi
               in ni treba delati novih sprememb. Poleg tega pa je tudi ministrstvo v svoji razpravi
               povedalo, da se umori redno rešujejo v Republiki Sloveniji in s tem nimamo težav,
               prav tako ne z uboji, da pa se pripravlja sprememba Kazenskega zakonika, kjer bodo
               takšne in vse druge podobne rešitve proučene s strani stroke, s strani uvrstitve v
               sistemski zakon in potem bo najdena neka sistemska rešitev, kajti nesistemske
               rešitve, ki ste jih v preteklosti sprejemali v tej hiši, so imele številne slabe
               učinke. Hvala.</p>
            </sp>
            <sp xml:id="SDZ6-Redna-22-2014-03-06.sp257">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>V lastnem imenu ima obrazložitev glasu gospod Franc Breznik.</p>
            </sp>
            <sp xml:id="SDZ6-Redna-22-2014-03-06.sp258">

               <speaker>FRANC BREZNIK (PS SDS):</speaker>

               <p>Hvala za besedo.</p>
               <p>Poglejte, jaz sem včeraj tukaj več kot v enourni obrazložitvi povedal vse tisto, kar
               menim, da je pomembno. Pomembno je, da se zavedamo načel kazenskega prava vsi tisti,
               ki smo ta zakon predlagali. Govoril pa sem predvsem o zgodovini, o dejstvih, o
               številnih umorih, ki so bili neodkriti. Kolega Gorenak je povedal za umor, ki je eden
               najhujših, to je štirikratni umor v Tekačevem. Menim, da danes s tem nakazujemo svojo
               etiko, kakšne odnose imamo do umorov, do naklepnih umorov, in to je tisto, kar je,
               gre za preventivo, gre za preventivo v prihodnje. To je največ, kar prinese. Ne
               rabimo širše strokovne razprave, gre za to, ali umor v Sloveniji zastara ali ne, ali
               bo naša praksa podobna praksi civiliziranih narodov, tistih narodov, ki so umore
               obsodili, ki danes sprožajo procese, po tisti plati, tisti, ki pa zanikate to, pa
               morate vedeti, na kakšen način si bodo zakon razlagali tisti, ki preganjajo zločince.
               In to je pomembno. Mi nismo organi pregona, ampak smo zakonodajna veja oblasti. In
               organi pregona bodo to razlagali ali ne razlagali. Zato ta dejstva, o katerih vi
               razlagate ali pa ti argumenti, saj niso argumenti, s katerimi bi lahko obrazložili,
               zakaj zakon ni za nadaljnjo uporabo. Seveda menim in verjamem, da boste v večini to
               podprli. Najlepša hvala.</p>
            </sp>
            <sp xml:id="SDZ6-Redna-22-2014-03-06.sp259">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko odločimo? Glasujemo o sklepu: Predlog zakona o dopolnitvi Kazenskega zakonika
               je primeren za nadaljnjo obravnavo.</p>
               <p>Glasujemo. Navzočih je 75 poslank in poslancev. Za je glasovalo 28, proti 47.</p>
               <p><stage>(Za je glasovalo 28.)</stage> <stage>(Proti 47.)</stage></p>
               <p>Ugotavljam, da sklep ni bil sprejet, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda. <title>Nadaljujemo s prekinjeno 9. točko dnevnega reda, to je s prvo obravnavo Predloga zakona o
                  javnosti premoženja funkcionarjev.</title>
               </p>
               <p>Prehajamo na odločanje o naslednjem predlogu sklepa: Predlog zakona o javnosti
               premoženja funkcionarjev je primeren za nadaljnjo obravnavo.</p>
               <p>Obrazložitev glasu v imenu Poslanske skupine Slovenske demokratske stranke ima dr.
               Vinko Gorenak.</p>
            </sp>
            <sp xml:id="SDZ6-Redna-22-2014-03-06.sp260">

               <speaker>DR. VINKO GORENAK (PS SDS):</speaker>

               <p>Zelo na kratko. Predlog zakona, ki smo ga vložili in za katerega vas vabim k podpori,
               govorim o javnosti premoženja funkcionarjev. Mi imamo na to temo kar veliko vprašanj,
               mi imamo na to temo cel kup problemov v tej državi, in predlog, ki smo ga podali, je
               pravzaprav ta, da s Komisije za preprečevanje korupcije, ki danes nadzira izvor
               premoženja oziroma premoženje funkcionarjev, to področje prenesemo na Računsko
               sodišče. Računsko sodišče ima ustrezne strokovnjake, že naziv Računsko sodišče pove,
               da se ukvarjajo z ekonomijo, z denarjem in tako dalje, česar v Komisiji za
               preprečevanje korupcije sodeč po njihovem delovnem področju zlasti pa izobrazbeni
               strukturi nimajo. In predlagamo tudi to, da se ti podatki objavijo javno na
               internetu. SDS je bila prva, ki je že pred mnogimi leti objavila javno na svoji
               internetni strani podatke o premoženju vseh poslancev. Zakon, če bo nadaljeval
               proceduro in če pride do sprejetja tega zakona, bo to tudi omogočil za vse
               funkcionarje. Seveda se mi zdi pomembno pri tem tudi to, da jasno povemo, da ne gre
               za ukinjanje Komisije za preprečevanje korupcije, kot smo slišali včeraj. Ta svoje
               ostale naloge seveda zadrži. Vabim vas torej k podpori. Hvala.</p>
            </sp>
            <sp xml:id="SDZ6-Redna-22-2014-03-06.sp261">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v imenu Poslanske skupine Pozitivna Slovenija ima gospod
               Kavtičnik.</p>
            </sp>
            <sp xml:id="SDZ6-Redna-22-2014-03-06.sp262">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Poslanke in poslanci Pozitivne Slovenije ne bomo podprli predloga zakona, ker
               smatramo in smo prepričani, da mi že imamo tak organ, to je organ, ki se imenuje
               Komisija za preprečevanje korupcije. Če prenesemo določena pooblastila od Komisije na
               Računsko sodišče, bi se čez čas začeli spraševati o smotrnosti te komisije, in se
               bojimo, da predlagatelji ne gredo v tej smeri, in potem bi ta komisija prenehala z
               delovanjem. Mi se zavzemamo, da ta komisija deluje še bolje in še kvalitetneje, zato
               bomo seveda sledili vsem tem predlogom, ki bodo šli v to smer pri spremembi
               zakonodaje. Od komisije pa pričakujemo, da opravi tudi to delo, ki bi ga morala
               opraviti, pa ga ni, da objavi te rezultate.</p>
               <p>V Poslanski skupini Pozitivna Slovenija bomo temu predlogu nasprotovali. Hvala.</p>
            </sp>
            <sp xml:id="SDZ6-Redna-22-2014-03-06.sp263">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih 75 poslank in poslancev, za je glasovalo 27, proti 47.</p>
               <p><stage>(Za je glasovalo 27.)</stage> <stage>(Proti 47.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda. <title>Nadaljujemo s prekinjeno 11. točko dnevnega reda, to je s prvo obravnavo Predloga zakona o
                  spremembah in dopolnitvah Zakona o grbu, zastavi in himni Republike Slovenije ter
                  o slovenski narodni zastavi.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah zakona o grbu, zastavi in himni Republike Slovenije ter o slovenski
               narodni zastavi je primeren za nadaljnjo obravnavo.</p>
               <p>Obrazložitev glasu v imenu Poslanske skupine Slovenske demokratske stranke ima mag.
               Grims.</p>
            </sp>
            <sp xml:id="SDZ6-Redna-22-2014-03-06.sp264">

               <speaker>MAG. BRANKO GRIMS (PS SDS):</speaker>

               <p>Vsem prav lep pozdrav!</p>
               <p>Vedno, ko govorimo o simbolih, govorimo tudi o vrednotah, tistih vrednotah, ki so
               temelj vsake države in so hkrati tudi temeljni pogoj njenega razvoja. V Sloveniji smo
               bili priča dogodku, ko je celotni državni vrh sedel pod simboli nekega totalitarnega
               režima, brez da bi bila na državni slovesnosti ena sama slovenska državna zastava,
               brez da bi bila na državni slovesnosti države, ki je enakovredna članica Evropske
               unije, kar Slovenija je že več let, vidna ena sama zastava Evropske unije. Bilo pa je
               totalitarnih simbolov kolikor hočete. Zato seveda ne čudi, če je ta vlada in ta
               koalicija gospodarsko popolnoma neuspešna. Vsak investitor, vsakdo, ki išče
               poslovnega partnerja iz tujine, ob takem pogledu pobegne daleč stran, kajti vsakdo bo
               iskal državo, kjer bo prepričan, da so vrednote, ki jih spoštuje on, to so vrednote
               moderne združene Evrope, ki je nastala na ruševinah totalitarizma 20. stoletja, na
               ruševinah berlinskega zidu in železne zaveze, da so njegove vrednote tam spoštovane
               in da je ustrezno zaščiten tudi po pravni poti. Vlada, ki tako ravna, nima druge
               možnosti, kot da najema nove in nove kredite in prelaga svojo neuspešnost še na
               naslednje generacije. In točno to vi tudi počnete. Točno to ste danes še pokrili s
               tem, ko ste preprečili, da bi postali vsi slabi krediti javni, da bi bila <gap n="…"/></p>
            </sp>
            <sp xml:id="SDZ6-Redna-22-2014-03-06.sp265">

               <speaker>PREDSEDNIK JANKO VEBER:</speaker>

               <p>Gospod Grims <gap n="…"/></p>
            </sp>
            <sp xml:id="SDZ6-Redna-22-2014-03-06.sp266">

               <speaker>MAG. BRANKO GRIMS (PS SDS):</speaker>

               <p><gap n="…"/> torej transparentnost v javnem sektorju <gap n="…"/></p>
            </sp>
            <sp xml:id="SDZ6-Redna-22-2014-03-06.sp267">

               <speaker>PREDSEDNIK JANKO VEBER:</speaker>

               <p><gap n="…"/> ne obtoževati in polemizirati z ostalimi. Prosim, da ostanete pri vsebini.</p>
            </sp>
            <sp xml:id="SDZ6-Redna-22-2014-03-06.sp268">

               <speaker>MAG. BRANKO GRIMS (PS SDS):</speaker>

               <p>Saj ne polemiziram. Naštevam samo očitna dejstva, očitnih dejstev pa <gap n="…"/></p>
            </sp>
            <sp xml:id="SDZ6-Redna-22-2014-03-06.sp269">

               <speaker>PREDSEDNIK JANKO VEBER:</speaker>

               <p>Obtožujete in <gap n="…"/></p>
            </sp>
            <sp xml:id="SDZ6-Redna-22-2014-03-06.sp270">

               <speaker>MAG. BRANKO GRIMS (PS SDS):</speaker>

               <p><gap n="…"/>v tem državnem zboru najbrž ni prepovedano naštevati.</p>
            </sp>
            <sp xml:id="SDZ6-Redna-22-2014-03-06.sp271">

               <speaker>PREDSEDNIK JANKO VEBER:</speaker>

               <p><gap n="…"/>ste v fazi obrazložitve glasu, zato vas moram opozoriti na to.</p>
            </sp>
            <sp xml:id="SDZ6-Redna-22-2014-03-06.sp272">

               <speaker>MAG. BRANKO GRIMS (PS SDS):</speaker>

               <p>No, tole je bil najboljši dokaz za neutemeljenost ene od trditev, ki smo jo slišali
               včeraj z vladajoče koalicije, da je država Slovenija razočarala. Ne, država Slovenija
               je čudovita država, razočarala je pa dolgoletna oblast tranzicijske levice, ki je
               ljudem pobrala vse. Prekanalizirala bog vedi kam in jim nad glavo nakopala davke, iz
               katerih se nihče več ne vidi.</p>
               <p>Mi ne predlagamo nič drugega kot dosledno spoštovanje vrednote domoljubja. Ampak to
               vrednoto spoštujemo v dejanjih. In predlagamo tudi v tem zakonu, da bi spoštovali
               ustavno načelo, po katerem je celotna Zdravljica slovenska himna in da je torej to
               pravilo, ki ga zapišemo tudi v zakon, v skrajšani obliki pa jo uporabljajmo samo
               izjemoma. Predlagamo, da sta to tako kot je predlagal veliki slovenski <gap n="…"/> <stage>/ izklop
               mikrofona/</stage></p>
            </sp>
            <sp xml:id="SDZ6-Redna-22-2014-03-06.sp273">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v imenu Poslanske skupine Pozitivna Slovenija ima gospod Jerko
               Čehovin.</p>
            </sp>
            <sp xml:id="SDZ6-Redna-22-2014-03-06.sp274">

               <speaker>JERKO ČEHOVIN (PS PS):</speaker>

               <p>Hvala.</p>
               <p>V Poslanski skupini Pozitivna Slovenija smo prepričani, da simbolov, vključno s
               himno, ne spreminjamo vsak dan, posebej pa ne zaradi dnevnopolitičnih potreb.
               Nacionalni simboli se po navadi menjajo ob velikih, prelomnih spremembah zamenjave
               družbene ureditve, kar pa se seveda danes ne dogaja.</p>
               <p>Vlada Republike Slovenije v svojem mnenju glede tega zakona trdi, da bi bilo za
               pričakovati, če je želja po takšnih spremembah, predlagatelji pred vlaganjem zakona
               opravijo široko javno razpravo, pridobijo mnenja državljanov, strokovnjakov in se
               šele na podlagi tega odločijo o potrebnosti kakršnihkoli sprememb. Ravno to
               ignorantstvo do mnenja državljanov, stroke lahko očitamo tudi pri drugem delu
               predloga, ki se nanaša na prepoved javne uporabe simbolov totalitarnih režimov, pri
               čemer gre za prepoved simbola zvezde oziroma natančneje rdeče zvezde.</p>
               <p>Po mnenju predlagateljev gre za simbol JLA, kar je sicer res, res pa je tudi, da
               rdeča zvezda simbol osvoboditve izpod fašizma, je simbol partizanstva, za večino
               slovenskega naroda pomeni simbol svobode in upora proti naci-fašističnem okupatorjem
               in njihovim sodelavcev v letih 1941–1945. Ta simbol je ne nazadnje povezan s
               koreninami slovenske državnosti.</p>
               <p>Seveda bi se na ta način SDS enostavno z zakonom rada znebila praporščakov na
               državnih proslavah, ker nosijo po njihovem mnenju simbol okupatorske vojske. Kdo pa
               je v resnici udeležen na proslavah? Prisotni so prapori, Zveza združenj borcev NOB,
               ne pa prapori ali znaki JLA. Prapori ZZB imajo znak, ki v skladu z njihovim statutom
               izraža simbole narodnoosvobodilnega boja: slovensko nacionalno zastavo, Triglav,
               Jadran, Osvobodilno fronto, zvezdo, lipove liste in letnico 1941–1945.</p>
               <p>Po našem mnenju se s tem delom predloga zakona želi tem ljudem odvzeti dostojanstvo,
               na kar pa v Pozitivni Sloveniji ne pristanemo, zato zakona ne bomo podprli.</p>
            </sp>
            <sp xml:id="SDZ6-Redna-22-2014-03-06.sp275">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Marjana Kotnik Poropat v svojem imenu? V svojem imenu. Samo trenutek, želi še
               kdo v imenu poslanske skupine? Ne.</p>
               <p>Izvolite, gospa Marjana Kotnik Poropat, imate besedo v lastnem imenu.</p>
            </sp>
            <sp xml:id="SDZ6-Redna-22-2014-03-06.sp276">

               <speaker>MARJANA KOTNIK POROPAT (PS DeSUS):</speaker>

               <p>Hvala lepa za besedo, spoštovani predsednik.</p>
               <p>Ne bom podprla tega zakona, ker se ne strinjam s tem, da bi se spreminjali simboli
               države, to so grb, zastava in himna Republike Slovenije. Naj obrazložim to svoje
               stališče. Prepričana sem, da sprememba besedila himne ne bi pripomogla k povečanju
               domoljubja. Za dvig nacionalne zavesti Slovenk in Slovencev je treba zagotoviti vse
               kaj drugega kot to, kar je bilo obrazloženo v predlogu za to spremembo, torej vse kaj
               drugega, kot pa se ukvarjati ta moment s simboli države, ki so po mojem mnenju
               primerni. Pridružujem se tudi mnenju spoštovanega poslanca gospoda Čehovina, ki je to
               pravkar razložil.</p>
               <p>Posebej želim poudariti, da bom glasovala proti zakonu po svojem prepričanju, torej
               po lastni vesti in ne po naročilu Vlade in njenih predstavnikov. Hvala lepa.</p>
            </sp>
            <sp xml:id="SDZ6-Redna-22-2014-03-06.sp277">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V lastnem imenu bo obrazložil glas gospod Peter Vilfan.</p>
            </sp>
            <sp xml:id="SDZ6-Redna-22-2014-03-06.sp278">

               <speaker>PETER VILFAN (PS PS):</speaker>

               <p>Hvala, spoštovani predsednik.</p>
               <p>Jaz sem bil prvi kapetan prve prave slovenske košarkarske reprezentance in takrat sem
               skupaj s svojimi soigralci tudi prvič nosil na dresu grb, slovenski grb, prvič smo
               takrat tudi prisluhnili slovenski himni in prvič je takrat na uradni tekmi plapolala
               tudi slovenska zastava. Meni so se vsi ti trije simboli izjemno globoko vtisnili v
               spomin in jaz moram povedati, da bo treba veliko več in boljših argumentov, da bi jaz
               kadarkoli seveda pristal na spremembo teh simbolov. Hvala.</p>
            </sp>
            <sp xml:id="SDZ6-Redna-22-2014-03-06.sp279">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>V lastnem imenu ima obrazložitev glasu mag. Branko Grims.</p>
            </sp>
            <sp xml:id="SDZ6-Redna-22-2014-03-06.sp280">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Poglejte, mi ne predlagamo spreminjanja simbolov, ampak dosledno spoštovanje državnih
               simbolov. Spreminjajo jih točno tisti, ki na bodisi slovensko narodno zastavo ali pa
               državno zastavo lepijo neke totalitarne simbole. Katerekoli že. Veste, srp in kladivo
               ali pa rdeča zvezda sta simbola internacionalnega socializma, kljukasti križ simbol
               nacionalnega socializma, vse skupaj je pa en in isti šmorn, dodajte še znake fašizma,
               pa imate vse glavne totalitarizme dvajsetega stoletja. In če se želite z njimi
               slikati, se pač dajte. Ni pa prav, da se to dogaja v državi in da se te simbole
               slavi. Jaz se samo spomnim enega aviona, ki je vrgel bombe in imel je na krilih
               totalitarni simbol, pod katerim danes raja celotni državni vrh Republike Slovenije.
               Pa se sprašujem, koga zdaj slavijo – morilce ali tiste, ki smo zmagali v vojni za
               Slovenijo? Nekoliko nerodna zadeva. Zaradi tega ni dobro, da se simbole, ki delijo,
               uporablja. Uporabljati bi bilo treba tiste simbole, ki združujejo. To pa so slovenski
               narodni, nacionalni simboli, ki so opredeljeni v zakonu in ustavi, in njihovo
               spoštovanje bi moralo biti dosledno, kajti ne misliti, da nas gledajo samo doma.
               Gledajo nas tudi v tujini.</p>
               <p>Zato je gospa, ki je prej govorila, spregledala, da gre tudi za pomembno razvojno
               vprašanje. Če neka država slavi totalitarne simbole, vsi običajni investitorji,
               poslovni partnerji takšni državi obrnejo hrbet. In zato vsi v tej državi slabše
               živimo. Vladi, ki pa to počne, pa ne preostane drugo, kot da nastavlja nove in nove
               davke na ramena ljudi in najema nove in nove kredite in svoj neuspeh prelaga še na
               naslednje generacije. In zato je ta zakon pomemben tudi za slovenski razvoj.</p>
            </sp>
            <sp xml:id="SDZ6-Redna-22-2014-03-06.sp281">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Franc Breznik.</p>
            </sp>
            <sp xml:id="SDZ6-Redna-22-2014-03-06.sp282">

               <speaker>FRANC BREZNIK (PS SDS):</speaker>

               <p>Spoštovani predsednik, hvala za besedo.</p>
               <p>Usoda mi je namenila, da sem 26. junija 1991 v večernih urah stal v častni četi prve
               generacije Slovenske vojske, nedaleč od tega, ko smo mlajša generacija spuščali
               simbolno rdečo zvezdo in dajali prvo novo slovensko zastavo. S tem smo mislili, da
               smo simbolno prekinili z bivšim totalitarnim režimom, v katerem smo v
               poosamosvojitvenem procesu našli več kot šesto množičnih grobišč, kjer smo se
               zavedali, da zaradi totalitarnega režima v tujini živi več kot pol milijona naših
               rojakov, ker nam je totalitarni režim v izvensodnih pobojih, v različnih montiranih
               procesih, v različnih udbovskih umorih uničil več kot 1,5 % slovenske najboljše
               populacije. In vi pravite, da ta simbol združuje. To je simbol kratenja človekovih
               pravic, to je simbol, ki sodi na smetišče zgodovine. Edini simbol, ki združuje
               slovenski narod, je samo slovenska zastava, z vsemi svojimi simboli, in himna.</p>
               <p>Ko govorimo o himni, glejte, tudi to mi je usoda namenila, prvi govor gospoda Borisa
               Pahorja, ki je govoril v enem od svojih esejev iz leta 1969, ko je omenil kritiko,
               zakaj lahko nek narod vzdiguje svoje narode pred svojimi lastnimi ljudmi. In to je
               ideja Borisa Pahorja, ne ideja Slovenske demokratske stranke. In ko je Boris Pahor
               pred štiridesetimi, petdesetimi leti to omenjal, je dobil observacijo trinajstih
               sodelavcev Udbe. In poglejte, leta 2011 bivši sodelavci Udbe razlagajo, zakaj to ni
               primerno za nadaljnjo obravnavo. To je pa ena simbolika vsega tega. In upam, da Boris
               Pahor spremlja to sejo. Mislim, da bomo, ko smo pred kratkim predali dokumente v
               njegovi observaciji Udbe, ko je 13 udbovcev delalo na njem, na kulturnem genocidu,
               upam, da danes gleda to sejo, da bo videl vso simboliko te naše moderne slovenske
               države. Zgrožen sem, res sem zgrožen.</p>
            </sp>
            <sp xml:id="SDZ6-Redna-22-2014-03-06.sp283">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jožef Jerovšek.</p>
            </sp>
            <sp xml:id="SDZ6-Redna-22-2014-03-06.sp284">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Podprl bom ta zakon, ker mislim, da na boljši način ureja in krepi patriotsko zavest
               Slovencev. Ni res, da simbole spreminjamo, ni res, da jih spreminjamo, ampak sledimo
               pri himni predlogu akademika Borisa Pahorja, nestorja slovenske kulture, ki mislim,
               da je najbolj v življenju izkusil tri totalitarizme in da iz tega vleče modrost. In
               je pravi modrec slovenski. Kdor zanika Pahorja, ta pač ne stoji na braniku
               slovenstva. Želel bi pa tu reči, da se jaz tudi strinjam s tem, da tisti simboli
               totalitarnih sistemov – vseh treh, milijoni so bili nedolžne žrtve teh
               totalitarizmov, zato se jih ne sme propagirati. To je Nemčija že davno rešila in
               številne države. Želim tudi reči, da se tukaj navaja zgodovinska neresnica. Do
               januarja 1943 smo imeli slovensko partizansko vojsko. In slovenska partizanska vojska
               je nosila triglavke brez zvezde. In triglavka je bila simbol slovenske partizanske
               vojske. Potem pa je centralni komite poslal Arso Jovanoviča, ki je s silo in terorjem
               zbil triglavke z glav slovenskih partizanov in vsilil komunistični simbol, ki ga
               sedaj eni propagirate kot tipično slovenski. Bodite dosledni in korektni vsaj v tem
               parlamentu, kaj so izvirni slovenski simboli. Triglavka do leta 1943, do pohoda Arsa
               Jovanoviča in do Dolomitske izjave, kjer je bila uničena demokracija znotraj
               slovenske partizanske vojske. Toliko za resnico. In vse drugo je sprenevedanje in
               laž. Hvala lepa.</p>
            </sp>
            <sp xml:id="SDZ6-Redna-22-2014-03-06.sp285">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo o sklepu. Navzočih je 71 poslank in poslancev, za je glasovalo 24, proti
               46.</p>
               <p><stage>(Za je glasovalo 24.)</stage> <stage>(Proti 46.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title>13. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI TRETJEGA, DODATNEGA PROTOKOLA K EVROPSKI KONVENCIJI O IZROČITVI.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejela nobenega amandma, amandmajev na seji zbora ni možno vlagati, zato prehajamo
               na odločanje o predlogu zakona.</p>
               <p>Glasujemo. Navzočih je 69 poslank in poslancev. Za je glasovalo 68, proti nihče.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Prehajamo na <title>14. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI DOPOLNILNEGA PROTOKOLA IZ NAGOJE IN KUALA LUMPURJA O ODGOVORNOSTI IN
                  NADOMESTILIH H KARTAGENSKEMU PROTOKOLU O BIOLOŠKI VARNOSTI.</title>
               </p>
               <p>Predlog zakona je v obravnavno zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati, zato
               prehajamo na odločanje o predlogu zakona.</p>
               <p>Glasujemo. Navzočih 67 poslank in poslancev, za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>15. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI EVROPSKE KONVENCIJE O ZAŠČITI ŽIVALI V MEDNARODNEM PREVOZU
                  (REVIDIRANE).</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko, kot matično delovno telo, ki je zboru pisno poročalo.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati, zato
               prehajamo na odločanje o predlogu zakona.</p>
               <p>Glasujemo. Navzočih 70 poslank in poslancev, za je glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Prehajamo na <title>16. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI ČETRTEGA DODATNEGA PROTOKOLA K EVROPSKI KONVENCIJI O IZROČITVI.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati, zato
               prehajamo na odločanje o predlogu zakona.</p>
               <p>Glasujemo. Navzočih 70 poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>17. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI KONVENCIJE O POMOČI PRI PRESKRBI S HRANO.</title>
               </p>
               <p>Predlog zakona je v obravnavo predložila Vlada. Predlog zakona je obravnaval Odbor za
               zunanjo politiko kot matično delovno telo, ki je zboru pisno poročal. Prijavljenih k
               razpravi ni. Ker matično delovno telo v okviru druge obravnave ni sprejelo nobenega
               amandmaja, amandmajev na seji zbora ni možno vlagati, zato prehajamo na odločanje o
               predlogu zakona.</p>
               <p>Glasujemo. Navzočih 69 poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED REPUBLIKO SLOVENIJO IN ISLAMSKO REPUBLIKO IRAN O
                  IZOGIBANJU DVOJNEGA OBDAVČEVANJA IN PREPREČEVANJU DAVČNIH UTAJ V ZVEZI Z DAVKI OD
                  DOHODKA IN PREMOŽENJA S PROTOKOLOM.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pismo poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati, zato
               prehajamo na odločanje o predlogu zakona.</p>
               <p>Glasujemo. Navzočih 69 poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo še na <title>19. TOČKO DNEVNEGA REDA, TO SO MANDATNO-VOLILNE ZADEVE.</title>
               </p>
               <p>Obveščam vas, da Mandatno-volilna komisija do začetka točke zboru ni posredovala
               nobene zadeve, zato zaključujem to točko dnevnega reda in zaključujem tudi 22. sejo
               Državnega zbora. Hvala in nasvidenje. <stage type="time">Seja je bila končana 6. marca 2014 ob
                  16.12.</stage>
               </p>
            </sp>
         </div>
      </body>
   </text>
</TEI>