<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-30-2013-03-05">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|8B63EFA03E65D496C1257BA30045B385</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=8B63EFA03E65D496C1257BA30045B385</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-30-2013-03-05.DZ" n="30">
               <name>Izredna</name>
               <date when="2013-03-05"/>
            </setting>
         </settingDesc>
         <particDesc>
            <listOrg>
               <org xml:id="Izredna-30-2013-03-05.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">30. izredna seja</stage>
            <stage type="chairman">Sejo je vodil predsednik Državnega zbora Janko Veber. </stage>
            <stage type="time">Seja se je začela ob 17.56. </stage>


            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 30. izredno sejo Državnega zbora, ki je bila sklicana na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne moreta udeležiti naslednji poslanka in
               poslanec, in sicer mag. Katarina Hočevar in mag. Dejan Židan. Na sejo sem vabil tudi
               predstavnike Vlade. Vse prisotne lepo pozdravljam.</p>
               <p>Prehajamo na <title>določitev dnevnega reda</title> 30. izredne seje Državnega zbora.
               Predlog dnevnega reda ste prejeli v petek, 1. marca 2013 s sklicem seje. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora.</p>
               <p>Pri tem vas moram obvestiti, da predlogov za širitev dnevnega reda nisem prejel in
               zboru predlagam, da za današnjo sejo določi dnevni red, kot ste ga prejeli s
               sklicem.</p>
               <p>Prehajamo na odločanje o dnevnem redu. Poslanke in poslance prosim, da preverite
               delovanje glasovalnih naprav.</p>
               <p>Glasujemo. Navzočih je 71 poslank in poslancev, za je glasovalo 71, proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da je dnevni red 30. izredne seje zbora določen.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VLADI REPUBLIKE SLOVENIJE V OKVIRU SKRAJŠANEGA
                  POSTOPKA</title>
               </p>
               <p>Predlog zakona je v obravnavo zboru predložila skupina 17 poslank in poslancev, s
               prvopodpisanim Janijem Möderndorferjem.</p>
               <p>Za dopolnilno obrazložitev predloga zakona dajem besedo predstavniku predlagateljev
               predloga zakona, gospodu Janiju Möderndorferju.</p>
            </sp>
            <sp who="SDZ6:MöderndorferJankoJani">

               <speaker>JANI MÖDERNDORFER (PS PS):</speaker>

               <p> Spoštovani poslanke in poslanci!</p>
               <p>Skupina poslank in poslancev je dne 22. 2. v zakonodajni postopek vložila Predlog
               zakona o spremembah in dopolnitvah Zakona o Vladi Republike Slovenije. Predlog zakona
               je bil vložen hkrati s konstruktivno nezaupnico, namen vložitve pa je bil v tem, da
               se prične zakonodajni postopek in da lahko poslanske skupine oziroma parlamentarne
               stranke, ki so podprle konstruktivno nezaupnico, takoj po izvolitvi nove predsednice
               Vlade pričnejo s pogovori za oblikovanje nove koalicije in sestave nove vlade.</p>
               <p>Skladno z dogovori, ki so se že pričeli, so bili vloženi tudi amandmaji, ki sledijo
               sklenjenim dogovorom bodočih koalicijskih partneric. Vsi predlagani amandmaji so bili
               na matičnem odboru sprejeti in so odraz poteka koalicijskih pogajanj.</p>
               <p>Prva novost, ki jo prinašajo predlagane spremembe, je razdružitev megaministrstva
               oziroma Ministrstva za izobraževanje, znanost, kulturo in šport, in sicer tako, da se
               vrača samostojno Ministrstvo za kulturo. Na to, da se nam zdi ukinitev Ministrstva za
               kulturo sporna, nesmiselna in predvsem napačna odločitev, smo opozarjali že od prve
               namere, od same ukinitve naprej. Že takrat smo nasprotovali umestitvi področja
               kulture v tako imenovano megaministrstvo, saj se nam je taka odločitev zdela skrajno
               neresna in tudi škodljiva. Kot taka se je kasneje tudi izkazala. Izkušnje so
               pokazale, da je bila s tem kultura, ki zajema vse ravni našega načina oziroma
               osmišljanja te družbe in države oziroma ji daje identiteto, odrinjena na sam rob.
               Menimo, da je bilo samostojno ministrstvo vedno državotvorno oziroma je državotvorno
               ministrstvo in da lahko samo kot samostojna institucija predstavlja, zastopa, ohranja
               in skrbi za kulturo tako znotraj državnih meja kot tudi zunaj.</p>
               <p>Z vloženim amandmajem to ministrstvo ne bo prevzelo delovanja področja Urada za
               Slovence v zamejstvu in po svetu, kot je bilo sprva predvideno, pač pa bo le-ta še
               naprej ostal in deloval v nespremenjeni organizacijski obliki. Smo mnenja, da so
               Slovenci po svetu pomemben del našega naroda, zato je pomembno, da je naša država z
               njimi in da se zaveda, da so Slovenci po svetu del nje. Kljub temu, da smo
               prepričani, da bi se ta vez lahko enako dobro razvijala tudi brez posebnega
               ministrstva, smo v izogib napačne sporočilnosti takšne določbe koalicijskim
               partnerjem predlagali, da tudi v novi vladi ureditev tega področja ostane
               nespremenjena. Dalje, da je predlagana spojitev notranjih zadev z javno upravo, ki
               naj pokaže, da v sodobni evropski demokraciji niso nujno represivni organ mirjenja
               jeznih državljanov, pač pa so lahko in morajo biti sodoben servis vsega tistega, kar
               državljan pričakuje od svoje države.</p>
               <p>Glede na to, da od leta 2012 naloge, ki jih opravlja Urad Vlade Republike Slovenije
               za enake možnosti v skladu z Zakonom o enakih možnostih žensk in moških in Zakonom o
               uresničevanju načela enakega obravnavanja opravlja ministrstvo, pristojno za delo,
               družino in socialne zadeve, se ime ministrstva skladno s tem preimenuje v Ministrstvo
               za delo, družino, socialne zadeve in enake možnosti. Tu gre zgolj za novo
               poimenovanje, medtem ko pristojnosti oziroma delokrog ministrstva z organizacijsko
               obliko vred ostaja nespremenjen. Novost je tudi imenovanje državnega sekretarja v
               Kabinetu predsednika Vlade, ki bo pristojen za vzpostavitev dialoga s civilno družbo
               in koordinacijo državljanskih pobud, saj želi nova vlada intenzivirati posvetovanje s
               civilno družbo ter tako povečati vključenost civilne družbe v procese vladnega
               odločanja. Predlagane spremembe predvidevajo tudi prenos državnega tožilstva nazaj
               pod okrilje Ministrstva za pravosodje, kamor po našem mnenju tudi sodi. Da je takšna
               ureditev pozitivna, se je pokazalo tudi iz dolgoletne prakse, poleg tega pa se, če je
               tožilstvo umeščeno pod Ministrstvo za notranje zadeve, po nepotrebnem odpirajo
               nekatera vprašanja, ki največkrat vodijo samo v konflikte.</p>
               <p>Na koncu naj povem samo še, da po našem mnenju lahko s takšno predlagano spremembo
               strukture zakona o vladi tudi po sami obravnavi takšen predlog sprejmemo. Hvala
               lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam za dopolnilno obrazložitev.</p>
               <p>Predlog zakona je obravnaval Odbor za pravosodje, javno upravo in lokalno samoupravo
               kot matično delovno telo.</p>
               <p>Za predstavitev poročila odbora dajem besedo predsednici gospe Evi Irgl.</p>
               <p>Izvolite.</p>
            </sp>
            <sp who="SDZ6:IrglEva">

               <speaker>EVA IRGL (PS SDS):</speaker>

               <p>Najlepša hvala za besedo, gospod predsednik. Spoštovani državni sekretar,
               ministrica!</p>
               <p>Odbor za pravosodje, javno upravo in lokalno samoupravo je kot matično delovno telo
               obravnaval Predlog zakona o spremembah in dopolnitvah Zakona o Vladi Republike
               Slovenije. Predstavnik predlagatelja, gospod Möderndorfer, je v dopolnilni
               obrazložitvi členov povedal, da predlagani zakon omogoča novoizvoljeni predsednici
               Vlade pravočasno predlaganje kandidatov za ministre, skladno z zastavljenimi resorji.
               Predlog zakona ob vložitvi še ni bil koalicijsko usklajen, zato se dopolnjuje z
               vloženimi amandmaji štirih poslanskih skupin. Predlog zakona skupaj z vloženimi
               amandmaji tako predvideva: izločitev področja kulture iz dosedanjega Ministrstva za
               izobraževanje, znanost, kulturo in šport v samostojno Ministrstvo za kulturo,
               pripojitev področja javne uprave Ministrstvu za notranje zadeve, s čimer bo celovito
               urejena celotna javna uprava, prenos področja državnega tožilstva kot dela pravosodja
               v širšem smislu nazaj na Ministrstvo za pravosodje. V ime Ministrstva za delo,
               družino in socialne zadeve se dodaja enake možnosti z namenom poudarjanja pomena tega
               področja.</p>
               <p>Predstavnica Zakonodajno-pravne službe, gospa Katarina Kralj, je v predstavitvi
               pisnega mnenja Zakonodajno-pravne službe opozorila na načelno pripombo, enako kot pri
               sprejemanju zadnje novele Zakona o Vladi Republike Slovenije iz leta 2012, da je v
               nasprotju z načelom pravne varnosti, da se začasna sprememba nazivov in delovnih
               področij ministrstev kot tudi ustanovitev novih ministrstev in njihovih delovnih
               področjih ureja v prehodnih določbah Zakona o Vladi Republike Slovenije in ne z
               ustreznimi istočasnimi spremembami Zakona o državni upravi, kjer je sedež te
               materije. Načelo pravne varnosti zahteva, da je sistem pregleden in da so zakoni
               medsebojno usklajeni.</p>
               <p>V razpravi v zvezi z namenom predlagatelja, da državno tožilstvo ponovno umesti v
               okvir Ministrstva za pravosodje, noben izmed poslank in poslancev ni izrazil
               nasprotovanja takšni ureditvi. Ob tem je bilo opozorjeno, da umeščenost državnega
               tožilstva v okvir Ministrstva za notranje zadeve, ki je bila v preteklem obdobju
               močno kritizirana, ni sporna. Pri tem so spomnili na odločbo Ustavnega sodišča, ki je
               izpostavilo, da Ustava v 135. in 136. členu za izvrševanje državnotožilske funkcije
               določa načelo funkcionalne samostojnosti državnih tožilcev, kar zahteva tudi
               samostojnost državnih tožilcev kot državnih organov. V zvezi s predlogom o ponovni
               ustanovitvi samostojnega Ministrstva za kulturo je bila izražena bojazen, da bi to
               lahko bil začetek ponovnega večanja državnega aparata in posledično večjega
               zadolževanja države.</p>
               <p>V nadaljevanju je odbor sprejel amandmaje poslanskih skupin Pozitivne Slovenije,
               Socialnih demokratov, Državljanske liste in Demokratične stranke upokojencev
               Slovenije k 1., 2., 3., 4. in 5. členu. Glede na sprejete amandmaje je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega so sprejeti amandmaji vključeni. Dopolnjeni
               predlog zakona je tudi sestavni del tega poročila. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam za predstavitev poročila odbora.</p>
               <p>Sprašujem, če želi podati mnenje predstavnica Vlade. Želi. Besedo dajem gospe
               Ljudmili Novak, ministrici, pristojni za področje odnosov med Republiko Slovenijo in
               avtohtono slovensko narodno skupnostjo v sosednjih državah ter med Republiko
               Slovenijo in Slovenci po svetu, ki opravlja tekoče posle.</p>
               <p>Izvolite.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK:</speaker>

               <p>Spoštovani gospod predsednik, spoštovani poslanke in poslanci!</p>
               <p>Vlada Republike Slovenije pozdravlja odločitev Odbora za pravosodje, javno upravo in
               lokalno samoupravo Državnega zbora, ki je sprejel amandmaje k Predlogu zakona o
               spremembah in dopolnitvah Zakona o Vladi Republike Slovenije, s katerim se ohranja
               ureditev, določena v Zakonu o odnosih Republike Slovenije s Slovenci zunaj njenih
               meja, po kateri je Urad Vlade Republike Slovenije za Slovence v zamejstvu in po svetu
               samostojen centralni organ državne uprave za odnose s Slovenci v zamejstvu in po
               svetu, ki ga vodi minister brez listnice. Naj tukaj izrazim osebno zadovoljstvo kot
               dosedanja ministrica za to področje, ker vem, da so s takšno odločitvijo zelo
               zadovoljni in veseli tudi Slovenci v zamejstvu in po svetu.</p>
               <p>Vlada Republike Slovenije zavrača navedbe predlagateljev zakona o delu, ki se nanaša
               na razdružitev Ministrstva za izobraževanje, znanost, kulturo in šport in
               ustanavljanje samostojnega ministrstva, pristojnega za kulturo. Vlada Republike
               Slovenije zatrjuje, da področje kulture v mandatu te vlade ni bilo odrinjeno na
               obrobje, kvečjemu ravno nasprotno. Pridružitev v organizacijskem smislu se je
               izkazala za učinkovito. O morebitni reorganizaciji v smislu samostojnega Ministrstva
               za kulturo bi bilo smiselno razmisliti ob izvedbi volitev in imenovanju Vlade za
               obdobje trajanja celotnega mandata. V nasprotnem pa gre za odločitev, ki je
               nepremišljena in bo poleg nesorazmernih stroškov prinesla tudi nekatere negativne
               posledice.</p>
               <p>Odbor je sprejel tudi amandma, s katerim se k Ministrstvu za notranje zadeve
               prenašajo naloge s področij javne uprave in lokalne samouprave, ki jih po veljavni
               ureditvi opravlja Ministrstvo za pravosodje in javno upravo. Predlagatelj amandmaja v
               obrazložitvi zelo skopo navaja, da naj spojitev notranjih zadev z javno upravo
               pokaže, da v sodobni evropski demokraciji niso nujno represivni organ mirjenja jeznih
               državljanov, ampak da so lahko in morajo biti sodoben servis vsega tistega, kar
               državljan pričakuje od svoje države. Vlada poudarja, da utemeljitev predlagatelja
               amandmaja, s katerim se predlaga umestitev področja javne uprave s sedanjega
               Ministrstva za pravosodje in javno upravo na Ministrstvo za notranje zadeve zaradi
               pričakovanja sodobnega servisa javne uprave državljankam in državljanom, ne
               predstavlja argumenta za prenos. Vlada opozarja, da je Policija kot organ v sestavi
               Ministrstva za notranje zadeve samostojna že od leta 1998 in tudi po veljavni
               zakonodaji. Vlada pri tem opozarja, da je predlagatelj amandmaja spregledal, da v
               pristojnost Ministrstva za notranje zadeve spadajo številne naloge s področja
               upravnih notranjih zadev, migracij, naturalizacij in drugo.</p>
               <p>Tako je Ministrstvo za notranje zadeve že zdaj na področjih, ki so v njegovi
               pristojnosti, servis državljanom, in že tako šibek argument predlagatelja amandmaja v
               celoti izgubi veljavo. Vlada meni, da bi reorganizacija, ki je predlagana na hitro,
               nepremišljeno in brez vsebinskih argumentov ter strokovnih analiz, prinesla poleg
               nesorazmernih stroškov tudi škodljive posledice. Vlada Republike Slovenije glede
               prenosa dela delovnega področja Ministrstva za pravosodje in javno upravo, ki se
               nanaša na organizacijo in status državnega tožilstva ter na nadzor nad poslovanjem
               državnega tožilstva, ni ustavno sporna. Prenos je pokazal tudi pozitivne rezultate.
               Vzpostavljen je bil Direktorat za državno tožilstvo, ki svoje pristojnosti učinkovito
               izvršuje, zato je nesmotrno, da se dobro delujoča enota ukine in se pristojnosti
               ponovno vrnejo pod Ministrstvo za pravosodje.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala za podano mnenje Vlade.</p>
               <p>Sledi predstavitev stališč poslanskih skupin, in sicer začenjamo s Poslansko skupino
               Slovenske demokratske stranke. Besedo dajem gospe Evi Irgl.</p>
               <p>Izvolite.</p>
            </sp>
            <sp who="SDZ6:IrglEva">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>Pred seboj imamo zakon o vladi, ki ga je v proceduro vložila Poslanska skupina
               Pozitivne Slovenije s prvopodpisanim Janijem Möderndorferjem. Ko je Janševa vlada
               prevzela vodenje države leto dni nazaj, se je jasno zavezala, kaj so ključne
               prioritete, ki jih narekuje situacija, v kakršni smo se znašli in kaj je treba
               storiti takoj, brez odlašanja, da izidemo iz krize in da se nam ne zgodi bankrot
               države, o čemer je pred dnevi govoril tudi predsednik Vlade Janez Janša. Na levem
               političnem polu se zelo krepi želja po oblasti, želja po obvladovanju državnega
               premoženja, zato tudi takšno nasprotovanje tako slabi banki kot Slovenskemu državnemu
               holdingu, nimamo pa iz te strani jasno določenih ciljev in vsebinskega programa.</p>
               <p>Poleg fiskalne politike in ključnih reform je vlada Janeza Janše takoj na začetku
               šla v reorganizacijo javne uprave in zmanjšanje števila ministrstev. S tem se niso
               samo znižali stroški poslovanja, temveč se je z vsebinskim in organizacijskim
               združevanjem nalog, katerih koordinacija je bistvena za oblikovanje politik na
               posameznih področjih, zagotovila večja operativnost in izboljšanje dela vlade. Ta
               vlada je glede na rezultate in sprejete reforme, navkljub stalnemu odrekanju zaslug
               za to, s strani nekaterih medijev, predvsem pa opozicije, delala dobro.</p>
               <p>Kot sem že zadnjič dejala je vlada Janeza Janše samo v enem letu naredila več kot
               predhodna vlada v treh letih. Vsaka vlada ima legitimno pravico, da si ustvari takšne
               delovne pogoje, v katerih bo svoje delo skušala opravljati po svojih najboljših
               močeh. V SDS se zato zavedamo, da lahko spreminjate zakon o vladi, vendar opozarjamo,
               da bi bilo dobro, da prej delate na programu kot pa na kupčkanju z ministrstvi in
               ministrskimi položaji. Odločili ste se, da Ministrstvo za kulturo ponovno postavite
               kot samostojno ministrstvo. V javnosti je obveljalo v tem letu napačno mnenje, tudi s
               pomočjo nekaterih medijev, ki so pridno asistirali opoziciji, da je vlada Janeza
               Janše ukinila Ministrstvo za kulturo. To ne drži. Nismo ukinili ne Ministrstva za
               kulturo, še manj pa kulture same. Pripojili smo ga ministrstvu za izobraževanje in v
               nobenem smislu ni bila zaradi tega kakorkoli okrnjena skrb za kulturo in s tem
               identiteta slovenskega naroda. Bolj kot to, v kakšni strukturni obliki Ministrstvo za
               kulturo deluje, je pomembno, kakšen je vsebinski doprinos na področju kulture. Mnogi
               uspešni ustvarjalci in umetniki, priznani tako doma kot v tujini, ne danes, ne v
               preteklosti niso potrebovali samostojnega ministrstva za svoje dosežke. Prava kultura
               prihaja od ljudi, od srca, in ne od političnih institucij.</p>
               <p>Tožilstvo z Ministrstva za notranje zadeve ponovno vračate nazaj pod Ministrstvo za
               pravosodje. Največ razprav v okviru zmanjševanja ministrstev pri zakonu o vladi pred
               enim letom je bila deležna prav odločitev o prenosu tožilstva na Ministrstvo za
               notranje zadeve. V Pozitivni Sloveniji ste ves čas stali na stališču, da je takšen
               prenos protiustaven in sporen. Nekaj dni nazaj je Ustavno sodišče povedalo, da temu
               ni tako in da takšna odločitev ni sporna, sploh pa ne protiustavna. Vse politične,
               mestoma tudi politikantske razprave na to temo, ki jih je uprizarjala tudi nova
               mandatarka, so tako postale popolnoma neutemeljene in brezpredmetne. Vendar spomnimo,
               predlog, da se tožilstvo s pravosodja prenese na Ministrstvo za notranje zadeve, je
               bil Virantov. Kakšna je bila ob tem računica Državljanske liste lahko samo
               špekuliramo, se bo pa videlo, kakšna je načelnost te stranke tudi pri nekaterih
               drugih vprašanjih. Dejstvo je, da je Državljanska lista v vlogi pogajalca za sestavo
               Janševe vlade oziroma koalicije tista, ki je pogojevala prenos tožilstva na notranje
               zadeve z vstopom v koalicijo. Ministrstvu za delo, družino in socialne zadeve boste
               dodali enake možnosti. Zakaj ne invalidov glede na to, da imamo tudi v parlamentarnem
               odboru takšen naziv?</p>
               <p>Pozdravljamo pa v Poslanski skupini Slovenske demokratske stranke odločitev, da
               ohranite ministrstvo brez listnice za Slovence v zamejstvu in po svetu. Ukinitev
               ministrstva bi pomenila, da se Slovence v zamejstvu in po svetu, citiram: <q>"prepušča
               poljubni usodi, s tem pa v zadnji posledici asimilaciji"</q>, konec citata. Tako pravijo
               v Narodnem svetu koroških Slovencev. Hvala bogu ste se na koncu tudi zaradi
               vztrajanja manjšinskih organizacij odločili, da to ministrstvo obdržite v takšni
               obliki kot do sedaj.</p>
               <p>V Poslanski skupini Slovenske demokratske stranke sprememb zakona o vladi ne bomo
               podprli. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala.</p>
               <p>V imenu Poslanske skupine Socialnih demokratov bo predstavil stališče gospod Mirko
               Brulc.</p>
               <p>Izvolite.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p> Spoštovana gospa ministrica, vsi prisotni!</p>
               <p>Z izvolitvijo nove predsednice Vlade Republike Slovenije, mag. Alenke Bratušek, in s
               tem izglasovano nezaupnico Vladi Republike Slovenije, ima novoizvoljena predsednica
               Vlade možnost, da skupaj z bodočimi koalicijskimi partnerji na novo oblikuje delovna
               področja ministrov. Socialni demokrati nismo sopredlagatelji predloga zakona, ampak
               smo sopodpisniki vloženih in na matičnem delovnem telesu sprejetih amandmajev k
               Predlogu zakona o spremembah in dopolnitvah Zakona o Vladi Republike Slovenije. Z
               amandmaji se odpravljajo pripombe Zakonodajno-pravne službe, predvsem pa tako
               dopolnjen predlog zakona predvideva, da se: izloči področje kulture iz dosedanjega
               Ministrstva za izobraževanje, znanost, kulturo in šport v samostojno Ministrstvo za
               kulturo, področje javne uprave pripoji Ministrstvu za notranje zadeve, s čimer bo
               celovito urejena celotna javna uprava, področje državnega tožilstva ne glede na
               odločitev Ustavnega sodišča prenese nazaj pod okrilje Ministrstva za pravosodje, saj
               se samostojnost državnega tožilstva – takšna je zahteva tudi Ustavnega sodišča – tako
               utrdi, k imenu Ministrstva za delo, družino in socialne zadeve doda enake možnosti z
               namenom poudarjanja pomena tega področja, ki je že sedaj sestavni del tega
               ministrstva.</p>
               <p>Sprva je bila predlagana tudi ukinitev ministra brez resorja za področje odnosov med
               Republiko Slovenijo in avtohtono slovensko narodno skupnostjo v sosednjih državah ter
               med Republiko Slovenijo in Slovenci po svetu. Po predhodnih usklajevanjih z bodočimi
               partnerji je predlagatelj zakona to spremembo opustil, kar posebej pozdravljamo.
               Socialni demokrati smo dobro leto nazaj nasprotovali ukinitvi Ministrstva za kulturo
               in oblikovanju obsežnega resorja, ki je zajemal celotno izobraževanje, znanost,
               kulturo in šport. Eksperiment odhajajoče Vlade se je izkazal za škodljivega tudi
               zato, ker ni bil obvladljiv. Področje kulture je bilo v tem obširnem ministrstvu
               odrinjeno na obrobje, zato zdaj podpiramo oblikovanje samostojnega kulturnega
               ministrstva. Prav tako smo Socialni demokrati nasprotovali premestitvi državnega
               tožilstva pod okrilje Ministrstva za notranje zadeve in vrnitev nazaj pod pravosodje
               podpiramo. Pri tem je treba zanikati očitke, da gre tu za nekakšno užaljenost glede
               odločitev Ustavnega sodišča, ampak zato, ker menimo, da to področje resnično sodi v
               širšem smislu v pravosodje.</p>
               <p>Socialni demokrati bomo dopolnjen predlog zakona o vladi podprli. Ker je moja
               predhodnica naštela vse vrline vlade Janeza Janše, naj povem, da je vlada Janeza
               Janše v enem letu res naredila več kot vlada Boruta Pahorja v treh letih, rezultat pa
               je viden v protestih, standardu državljank in državljanov, številu nezaposlenih,
               pomanjkanju investicij, lustracije upokojencev in še in še in še bi lahko našteval.
               Tako da sem vesel, da Vlada odhaja in živim v prepiranju, da bo nova vlada uspešna
               pri sanaciji vseh poškodb v tej naši družbi. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala za stališče Poslanske skupine Socialnih demokratov.</p>
               <p>Naslednja je Poslanska skupina Državljanske liste. Stališče bo podal gospod Rihard
               Braniselj. .</p>
            </sp>
            <sp who="SDZ6:BraniseljRihard">

               <speaker>RIHARD BRANISELJ (PS DL):</speaker>

               <p> Hvala, predsednik.</p>
               <p>Poslanska skupina Državljanske liste bo podprla predlog zakona o vladi, in sicer iz
               povsem enostavnega razloga. Katerakoli vladna koalicija prihaja, potencialna, mogoča,
               kakorkoli že, ima legitimno pravico, da si delovanje vlade ustroji po svoje, da si
               ministrstva ukroji po svoje, da opravi določene prenose in tako dalje. Mislim, da
               temu ni nasprotovala niti takratna opozicija v začetku mandata zdajšnje koalicije.
               Temu tudi ne sme biti sedaj tako. Glede prenosov pristojnosti javne uprave nazaj pod
               notranje zadeve, mislim, da je zadeva nesporna, tudi včasih je bilo tako. Nekoliko
               dalj časa bi se ustavil pri prenosu tožilstva nazaj na Ministrstvo na pravosodje. Da
               ne bomo preveč špekulirali, bom jaz pojasnil, kako je s to zadevo bilo, da ne bi
               preveč špekulirali, ugibali in izvajali neke teorije zarote. Izvirna ideja je bila s
               strani Državljanske liste, in sicer ideja v tej smeri, da se funkcionalno poveže,
               približa delovanje tožilstva, NPU in kriminalistične policije, čim bližje, če se le
               da pod enim resorjem.</p>
               <p>Isto je, da se poveže v delovanje pod istim resorjem tudi Specializirano državno
               tožilstvo in Nacionalni preiskovalni urad. To je možno na dva načina – da izločiš NPU
               in kriminalistično policijo z notranjih zadev na pravosodje oziroma da izločiš
               tožilstvo in ga prestaviš na notranje zadeve. Takrat je bil cel halo. Veliko besed o
               protiustavnosti, o samostojnosti tožilstva in tako dalje. Zdaj smo priča, da se je
               izkazalo, da je ta prenos bil nesporno ustaven, da ni prišlo do nobenih škodljivih
               posledic, da je tožilstvo še vedno samostojno in neodvisno. Ves ta vik in krik je bil
               odveč. Državljanska lista je celo pristala potem, ko je strokovna javnost pritiskala
               in želela, da zaradi videza nepristranskosti pride do prenosa tožilstva pod resor
               pravosodja. Mi smo se s tem strinjali, bi na to pristali, vendar smo v koalicijski
               pogodbi to imeli zapisano in na silo tega nismo želeli sami izvajati. Kot rečeno,
               nobene škode. Nobene škode pa tudi ne bo, če se tožilstvo vrne pod resor pravosodja.
               Želimo si, da bo tožilstvo delalo bolje, da bo tožilstvo imelo vse pogoje za svoje
               delo. To bi moral biti naš cilj. Kar se tiče kulture tudi nobene težave. Če civilna
               družba oziroma kulturniki vidijo to kot močan simbolni pomen, da je sektor kulture
               posebno ministrstvo, je ta želja lahko udejanjena.</p>
               <p>Kot rečeno, Poslanska skupina Državljanske liste bo zakon o vladi z vsemi
               spremembami, ki jih prinaša, podprla. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>V imenu Poslanske skupine Slovenske ljudske stranke bo podala stališče gospa Jasmina
               Opec.</p>
            </sp>
            <sp who="SDZ6:OpecJasmina">

               <speaker>JASMINA OPEC (PS SLS):</speaker>

               <p>Hvala za besedo. Spoštovani!</p>
               <p>Če se vrnemo dobro leto dni nazaj, ko se je sestavljala dosedanja vlada, smo v
               Poslanski skupini Slovenske ljudske stranke ob takratnem noveliranju zakona o vladi
               pojasnjevali, da je osnovna pravica vsake nove koalicije, da sestavlja vlado, da si
               svoje delo organizira tako kot misli, da je za uspešno delo najbolje. Pustimo zdaj ob
               strani, kako so sprejemanje tega zakona pred več kot 12 meseci spremljali protesti,
               mučne razprave, obtoževanja, celo ustavne presoje s strani takratne opozicije. Še
               danes obžalujemo takratna večmesečna nasprotovanja in polemike o tem, kam spada in
               kam ne spada državno tožilstvo. Čeprav je sedaj tudi Ustavno sodišče potrdilo, da so
               bile neupravičene, saj niso povzročile nič drugega, kot vrgle senco dvoma državljanov
               v korektnost tožilcev v konkretnih zadevah in spodbudile mišljenje, da tožilci pri
               svojem delu niso strokovni in neodvisni.</p>
               <p>V Slovenski ljudski stranki upamo, da se v prihodnje, tudi na podlagi odločbe
               Ustavnega sodišča, zgolj zaradi populizma ne bomo več igrali z občutkom zaupanja
               ljudi v pravo in pravni sistem. Če ocenjujete, da mora biti državno tožilstvo ponovno
               pod pravosodnim resorjem, tej odločitvi v Slovenski ljudski stranki ne bomo
               nasprotovali. Ustavno sodišče je pred dvema tednoma zelo jasno pojasnilo, da je
               državno tožilstvo samostojno in neodvisno, da mora delovati strokovno, zgolj na
               podlagi Ustave, zakonov ter sprejete politike pregona, ne glede na to, pod katero
               ministrstvo je organizacijsko uvrščeno.</p>
               <p>Predlog novele predvideva tudi vrnitev samostojnega kulturnega resorja. Z
               zadovoljstvom danes ugotavljamo, da slovenska kultura še danes cveti in bogati našo
               družbo, da ni nič manj bogata in da nas nič manj ne navdihuje, kot so to napovedovali
               nekateri ob združitvi Ministrstva za kulturo skupaj z ministrstvom za izobraževanje.
               Še enkrat se je pokazalo, da oblika ne more določiti vsebine in da so vsakršne
               drugačne interpretacije imele zgolj demagoško noto. Kot že rečeno, kadrovska
               organiziranost je tokrat v vaših rokah, zato tudi na tej točki nimamo nič proti, če
               zadevo vrnete v predhodno stanje.</p>
               <p>Veliko več simbolike smo v Slovenski ljudski stranki videli v prvotni nameri, da bi
               ministrstvo brez listnice oziroma za Slovence v zamejstvu in po svetu pripojili h
               kulturi. Z ukinitvijo tega resorja bi dali našim rojakom v tujini povsem napačno
               sporočilo. Pomenilo bi, da se jih ne želi obravnavati kot enakovredne, temveč da jih
               vidimo kot neko folklorno posebnost, ki spada pod kulturni resor. Zato v Poslanski
               skupini Slovenske ljudske stranke pozdravljamo treznost nove koalicije, da ni že na
               prvi točki svojega mandata iskala konflikta in je prisluhnila pomislekom, ne samo
               nam, opozicijskim politikom, temveč tudi tistim, ki bi to spremembo zagotovo občutili
               na svoji koži, našim zamejcem, našim rojakom, živečim po vsem svetu.</p>
               <p>V Slovenski ljudski stranki smatramo, da ni pomembna toliko sama organiziranost
               Vlade kot take, temveč so veliko bolj pomembni ukrepi, rešitve in rezultati, ki bodo
               posledica dela morebitne nove vlade. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predstavitev stališča Poslanske skupine Demokratične stranke upokojencev Slovenije
               bo podala gospa Marjana Kotnik Poropat.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospod predsednik. Spoštovani poslanke in poslanci, spoštovana
               ministrica s sodelavcem!</p>
               <p>Stališče Poslanske skupine DeSUS glede zakona o vladi je naslednje. Negotovo
               politično stanje, upoštevaje družbeno in gospodarsko klimo v državi, terja učinkovito
               in hitro deblokado pri oblikovanju nove vlade in s tem deblokado delovanja samega
               Državnega zbora. Prizadevanja stranke in Poslanske skupine DeSUS so šla in gredo
               vseskozi v smeri, da čim prej dobimo operativno vlado in da politika začne delati za
               državljanke in državljane naše države to, kar od nje pričakujejo. Nova mandatarka
               mag. Alenka Bratušek je bila potrjena 27. februarja 2013. Njena prvenstvena naloga v
               tem trenutku je ta, da na podlagi učinkovitih pogajanj z večino strank oblikuje novo
               koalicijo in da čim prej ponudi Državnemu zboru v razpravo in potrditev novo vlado.
               Ti procesi intenzivno potekajo in pričakujemo, da bodo čim prej zaključeni.</p>
               <p>Naslednji korak je oblikovanje Vlade, za kar pa je treba spremeniti sedanji zakon o
               vladi in uskladiti strukturo ministrstev. Rešitve tako v predlagani zakonski obliki
               kot v amandmajski obliki so rezultat dogovarjanj potencialnih partneric nove vlade.
               Predlagan prenos tožilstva nazaj na ministrstvo, pristojno za pravosodje, v Poslanski
               skupini DeSUS soglasno podpiramo. Menimo, da je taka rešitev primernejša, saj jo je
               terjala tudi strokovna javnost, ki je bila na stališču, da tožilstvo spada v okvir
               resorja pravosodja. Kljub temu je Ustavno sodišče v svoji odločbi, kot nam je znano,
               ugotovilo oziroma ocenilo, da prenesena pristojnost tožilstva na MNZ ni neustavna. S
               tem se strinjamo oziroma smo to stališče sprejeli in s tem nimamo nobenih problemov
               več. Menimo tudi, da je oblikovanje samostojnega Ministrstva za kulturo sprejemljivo.
               Tako rešitev terja tako strokovna kot tudi laična javnost. Bili smo priča protestom v
               tej smeri in smo še priča kontinuiranim kritikam na ta račun.</p>
               <p>Poslanska skupina DeSUS se strinja tudi s prenosom področja javne uprave na MNZ, saj
               bo tako področje javne uprave in notranjih zadev pod okriljem enega ministrstva, kar
               zagotovo predstavlja, menimo, učinkovitejše in racionalnejše delovanje ministrstva. V
               naši poslanski skupini smo soglasno podpirali tudi prvoten predlog glede ukinitve
               ministrstva brez resorja. Menili smo, da tega področja glede na vsebino, ki jo
               pokriva, ni treba organizirati kot samostojno ministrstvo, četudi kot ministrstvo
               brez resorja, temveč bi se lahko te naloge enako učinkovito opravljale tudi znotraj
               organiziranosti drugačnega tipa, na primer kot urad Vlade. Ker je prevladal dogovor,
               da naj se to ministrstvo kot tako ohrani v sedanji obliki, v Poslanski skupini DeSUS
               tudi tako stališče sprejemamo in podpiramo.</p>
               <p>Poslanska skupina DeSUS bo predlog zakona o vladi soglasno podprla. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predstavitev stališča Poslanske skupine Nove Slovenije bo podal mag. Matej Tonin.
           </p>
            </sp>
            <sp who="SDZ6:ToninMatej">

               <speaker>MAG. MATEJ TONIN (PS NSi):</speaker>

               <p>Draga ministrica, spoštovani kolegice in kolegi, lepo pozdravljeni!</p>
               <p>Za vsakega, ki prevzame odgovornost za vodenje države, se nam v Novi Sloveniji zdi
               prav, da si sam postavi ekipo in da si sam tudi organizira način delovanja. S tem
               prevzemate, dragi kolegi, tudi odgovornost za končne rezultate. V Novi Sloveniji vas
               bomo definitivno sodili po vaših rezultatih in ne bomo ponavljali vaših napak, ko ste
               delali hrup za prazen nič, ko ste vlagali ustavno presojo, ki je pokazala, da
               neustavnih posledic ni, ko ste organizirali kakšne mini proteste zaradi združevanja
               posameznih resorjev h kakšnemu ministrstvu. Zato že sedaj napovedujem, da Nova
               Slovenija ne bo nasprotovala vašemu predlogu sprememb zakona.</p>
               <p>Želel bi dodati še par komentarjev, ki mislim, da se v teh razpravah vztrajno
               ponavljajo. Glede Urada za Slovence v zamejstvu in po svetu – to ni ministrstvo, to
               je urad. Lahko še enkrat ponovim, da smo v Novi Sloveniji zelo veseli, da ste se
               odločili pametno, trezno in da ta urad puščate v nespremenjeni obliki in si s tem na
               nek način po nepotrebnem ne odpirate dodatne fronte z našimi Slovenci, ki živijo
               izven naših meja. Glede tožilstva in glede samostojnega Ministrstva za kulturo –
               lahko ste videli v našem primeru, da zadeve niso sporne, da delujejo v redu in na nek
               način si delo delate po nepotrebnem. Ampak, kot sem rekel, to je vaša stvar, za to
               stvar boste tudi prevzeli odgovornost.</p>
               <p>Zaključil bi s tem, da se večkrat ponavlja, kako bo vse drugače, kako bo vse lepo –
               ko bi le tako bilo.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Predstavitev stališča Poslanske skupine italijanske in madžarske narodne skupnosti
               bo predstavil dr. László Göncz.</p>
            </sp>
            <sp who="SDZ6:GönczLászló">

               <speaker>DR. LÁSZLÓ GÖNCZ (PS NS):</speaker>

               <p> Hvala lepa za besedo, gospod predsednik. Spoštovana gospa ministrica, gospod
               državni sekretar, kolegice in kolegi!</p>
               <p>Uvodoma naj poudarim, da se tudi v naši poslanski skupini strinjamo s predlaganimi
               spremembami zakona o vladi, usklajenimi na seji pristojnega matičnega odbora, saj je
               to vprašanje na koncu koncev le pristojnost z vidika organiziranosti sleherne
               koalicije. Zato se lahko strinjamo tudi s ponovnim uvajanjem Ministrstva za kulturo,
               z združitvijo področja javne uprave in notranjih zadev v skupno ministrstvo in tudi s
               prenosom tožilstva na Ministrstvo za pravosodje.</p>
               <p>Posebej poudarjam, da smo kot poslanska skupina narodnih skupnosti, ki to
               problematiko obravnavamo s posebno tenkočutnostjo, še posebej zadovoljni, da se
               ohranja tudi samostojnost Urada za Slovence v zamejstvu in po svetu, ki ga bo še
               naprej vodil minister brez listnice. Ob tej priliki poudarjam tudi naša pričakovanja
               do bodoče vladne koalicije z vidika uresničevanja pravic ter ohranjanja in razvoja
               avtohtonih narodnih skupnosti. Ker predlagane spremembe zakona o vladi konkretno ne
               determinirajo tega področja, se nam zdi toliko bolj pomembno, da na kratko opozorimo
               na najvažnejša pričakovanja avtohtonih narodnih skupnosti. Le-to se lahko tretira
               oziroma smatra kot nekakšno izhodišče za potencialno sodelovanje poslancev avtohtone
               madžarske in italijanske narodne skupnosti z morebitno novo koalicijo.</p>
               <p>Kot prvo omenjam že večkrat soglasno potrjeno potrebo po dokončni pripravi in čim
               hitrejšem sprejetju predloga zakona o avtohtoni italijanski in madžarski skupnosti
               ter v tem kontekstu smiselno nadgradnjo ostale zakonodaje o varstvu avtohtonih
               narodnih skupnosti. Z vidika izvajanja ukrepov proti asimilaciji ter v prid obstoja
               in razvoja avtohtonih narodnih skupnosti, vključno s spodbujanjem gospodarskega
               razvoja narodnostno mešanih območij v regijah, je nujno treba sistemsko nadgraditi in
               dejanskim potrebam prilagoditi način ustvarjanja gospodarske osnove avtohtonih
               narodnih skupnosti.</p>
               <p>Pomemben pogoj sodelovanja z vidika vitalnega delovanja in razvoja organizacij in
               ustanov avtohtonih narodnih skupnosti je tudi kontinuirana sistemska rešitev
               financiranja, vključno z zagotavljanjem finančnih sredstev vsaj na dosedanji ravni,
               kar je nujno predvsem zaradi visoke stopnje ranljivosti maloštevilnih skupnosti.
               Nadaljevati je treba že začete aktivnosti v prid doslednejšega izvajanja
               dvojezičnosti v javni upravi, pravosodnih organih, pri izvajalcih javnih služb in
               nosilcih ter drugih dejavnikih javnih pooblastil na območju občin oziroma regij, kjer
               italijanska in madžarska narodna skupnost živita.</p>
               <p>Na koncu naj še poudarim, da je treba oziroma bo treba poiskati tudi bolj učinkovit
               način umestitve organa oziroma službe znotraj Vlade Republike Slovenije, ki opravlja
               neposredne in povezovalne naloge na področju, ki zadevajo posebne pravice italijanske
               in madžarske narodne skupnosti. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala, dr. Lászlu Gönczu.</p>
               <p>Predstavitev stališča Poslanske skupine Pozitivne Slovenije bo podal gospod Jani
               Möderndorfer.</p>
            </sp>
            <sp who="SDZ6:MöderndorferJankoJani">

               <speaker>JANI MÖDERNDORFER (PS PS):</speaker>

               <p> Glede na to, da je pred enim letom v tej dvorani potekala podobna razprava, ko se
               je sprejemal podoben zakon z enim samim ciljem, to je, da bo predsednik Vlade čim
               prej lahko oblikoval Vlado, verjamemo, da bo ta zbor, tudi omenjeni zakon, ki ga
               danes obravnavamo, omogočil tudi predsednici Vlade, da na podlagi tega zakona
               predlaga Vlado. Zato bo Pozitivna Slovenija takšen predlog zakona s sprejetimi
               amandmaji tudi podprla.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.</p>
               <p>Prehajamo na odločanje o predlogu zakona. Poslanke in poslance prosim, da preverite
               delovanje glasovalnih naprav. Obveščam vas, da me Zakonodajno-pravna služba oziroma
               Vlada nista opozorili, da bi bil zaradi amandmajev, sprejetih na matičnem delovnem
               telesu, predlog zakona neusklajen. Prehajamo na glasovanje.</p>
               <p>Proceduralno gospod Jani Möderndorfer.</p>
            </sp>
            <sp who="SDZ6:MöderndorferJankoJani">

               <speaker>JANI MÖDERNDORFER (PS PS):</speaker>

               <p>Prosil bi za 5 minut odmora.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>V imenu Poslanske skupine Pozitivne Slovenije dajem 5-minutni odmor za posvetovanje v
               poslanski skupini. Sejo bomo nadaljevali ob 18.50. Hvala.</p>
               <stage type="time">(Seja je bila prekinjena ob 18.45 in se je nadaljevala ob 18.50.)</stage>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Spoštovani poslanke in poslanci!</p>
               <p>Ugotavljam, da je odmor za posvet v Poslanski skupini Pozitivne Slovenije potekel.
               Nadaljujemo z delom in prosim, da zavzamete svoja mesta in preverite delovanje
               glasovalnih naprav. Prehajamo na glasovanje.</p>
               <p>Ugotavljam, da je interes za obrazložitev glasu. Najprej v imenu poslanskih skupin.
               Čeprav so skoraj vse poslanske skupine predstavile stališča, sprašujem, če želi kdo
               obrazložiti glas v imenu poslanske skupine. Ne želi. Odpiram možnost prijave za
               obrazložitev glasu v lastnem imenu.</p>
               <p>Besedo ima gospod Franc Pukšič.</p>
            </sp>
            <sp who="SDZ6:PukšičFranc">

               <speaker>FRANC PUKŠIČ (PS SLS):</speaker>

               <p>Hvala lepa. Kolegice in kolegi!</p>
               <p>Že iz stališča Slovenske ljudske stranke in velike večine oziroma vseh poslanskih
               skupin, ki se ne vidijo v tej koaliciji, je bilo jasno povedano, da imate pravico –
               in prav je tako –, da sestavite vlado tako kot mislite, da bo najbolje delovala.</p>
               <p>Če boste šli pogledat za leto dni nazaj magnetograme, kaj in koliko gnojnice ste
               polivali po takratni koaliciji, ko smo prišli z zakonom o organiziranju vlade, boste
               videli, da sta bila vaš pristop in naš pristop popolnoma drugačna. Tudi to je že
               naznanilo, da bomo v opoziciji delovali drugače, kot ste delali vi in vaših napak ne
               bomo ponavljali. Me pa nekoliko skrbi – na tem mestu bom opozoril na državnega
               sekretarja za civilno družbo. Upam, da to ni mišljeno tako, kot je pisal Peter Toš v
               Delu v zvezi z ukinjanjem naših dveh avtohtonih slovenskih manjšin in širjenjem tega
               na vse države bivše Jugoslavije, pa še mogoče na katere izven, iz katerih je včasih
               kdo živel v naši državi.</p>
               <p>Okoli tožilstva pa toliko – pričakoval bi od tistih, ki so že v prvi koaliciji
               predlagali takšno spremembo, da bi to obdržali, prevzeli odgovornost na tem
               ministrstvu in kaj naredili. Ne pa, da sedaj taisti obračajo in zamenjujejo in se z
               vsem tem ponovno strinjajo. Tožilstvo, kamorkoli bi ga dali, pa tudi sodstvo, se mi
               zdi, da je skoraj vseeno. Delalo ni prej, delalo ni sedaj in bojim se, da ne bo
               delalo niti v bodoče.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala. Gospod Pukšič, pri vsej tej razpravi ni bilo zaznati, vsaj jaz nisem zaznal,
               vaše opredelitve, kako boste glasovali. <stage>/ oglašanje iz dvorane/</stage> V redu.</p>
               <p>Naslednji, ki želi razpravljati oziroma obrazložiti svoj glas, je gospod Ivan
               Vogrin.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik.</p>
               <p>Število ministrstev povečujemo za 9 %. Sprašujem, kaj se je povečalo za 9 %? Plače?
               Zaposlenost? Družbeni bruto produkt? Gospodarska rast? Nič! Narobe delamo. Danes,
               namesto da imamo izredno sejo o sestavi nove vlade, bi morali imeti izredno sejo, kaj
               bomo delali in od česa bomo živeli. To je temeljno vprašanje, ne koliko bomo imeli
               ministrstev. V tem trenutku imamo število ministrstev na ravni Finske. Zdaj jo bomo
               presegli. Na katerih drugih področjih pa mi Finsko presegamo? Po gospodarski rasti?
               Po družbenem bruto produktu? Po tehnološkem razvoju? Nikjer! Vidite, zaradi napačnih
               odločitev. Ta trenutek in v preteklosti smo bankrotirali, zdaj pa drvimo proti
               totalnemu bankrotu!</p>
               <p>Pred letom dni sem postavil hipotezo, da se pamet seli vedno na stran vsakokratne
               pozicije. Vesel sem, da se je v letu dni to potrdilo. Ko je kadarkoli kdo iz
               Pozitivne Slovenije karkoli predlagal, ni bilo sprejeto, zdaj pa je to vse sprejeto.
               Ampak, takrat je bilo vse sprejeto iz nasprotnega pola. Vidite, to je past Slovencev.
               Ne znamo delati ustvarjalno, ne znamo razmišljati, kaj bomo delali in od česa bomo
               živeli. Znamo birokratizirati. Danes je lepo se <q>"nagadžati"</q>, koliko ministrstev bomo
               imeli. Veste, v kakšni zablodi živimo? Ne veste. Ker niste doživeli tega, kar sem jaz
               doživel, kar doživlja gospodarstvo – bankrota. Ko boste, boste pa razumeli.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Gospod Vogrin, tudi vas nisem slišal, ali boste podprli zakon ali ne.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Gospod Veber, se opravičujem. Srce mi ne da, da bi ga podprl, ker gre v napačni
               smeri. V smeri birokratizacije Slovenije.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Razpravo ste že imeli. Hvala za vašo jasnejšo opredelitev pri obrazložitvi glasu.
               Ugotavljam, da ni novih želja po obrazložitvi glasu, zato prehajamo na glasovanje.</p>
               <p>Glasujemo. Navzočih je 85 poslank in poslancev, za je glasovalo 48, proti 26.</p>
               <p><stage>(Za je glasovalo 48.)</stage> <stage>(Proti 26.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. Zaključujem tudi 30. izredno sejo zbora.
               Hvala za današnje sodelovanje in lep večer še naprej. <stage type="time">Seja se je končala 5.
                  marca 2013 ob 18.58.</stage>
               </p>
            </sp>
         </div>
      </body>
   </text>
</TEI>