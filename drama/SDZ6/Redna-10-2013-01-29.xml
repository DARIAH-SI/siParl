<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-10-2013-01-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|F2091ED515D23EEFC1257B1D004B84E0</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=F2091ED515D23EEFC1257B1D004B84E0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-10-2013-01-29.DZ" n="10">
               <name>Redna</name>
               <date when="2013-01-29"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-10-2013-01-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 10. seje</stage>
            <stage type="chairman">Sejo so vodili podpredsedniki Državnega zbora Renata Brunskole, Jakob Presečnik
            in Romana Tomc.</stage>
            <stage type="time">Seja se je začela ob 9. uri.</stage>
        

            <sp xml:id="SDZ6-Redna-10-2013-01-29.sp1">

               <speaker>PODPREDSEDNIK JAKOB PRESEČNIK:</speaker>

               <p>Spoštovane kolegice poslanke in kolegi poslanci, gospod minister s sodelavcema,
               začenjam z nadaljevanjem 10. seje Državnega zbora. Obveščen sem, da se današnje seje
               ne moreta udeležiti naslednja poslanka in poslanec, gospa Jasmina Opec in mag. Borut
               Ambrožič. Vse prisotne lepo pozdravljam!</p>
               <p>Prehajamo na <title>5. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  NALOGAH IN POOBLASTILIH POLICIJE V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada Republike Slovenije. Za
               dopolnilno obrazložitev predloga zakona dajem besedo predstavniku Vlade ministru dr.
               Vinku Gorenaku.</p>
            </sp>
            <sp xml:id="SDZ6-Redna-10-2013-01-29.sp2">

               <speaker>DR. VINKO GORENAK:</speaker>

               <p>Hvala lepa.</p>
               <p>Pred nami sta dva policijska zakona. Prvi je tako imenovani zakon o nalogah in
               pooblastilih policije. Naj v uvodu poudarim, da imamo danes en zakon, to je Zakon o
               policiji, ki pa ga z obravnavo oziroma sprejetjem teh dveh zakonov delimo v bistvu na
               dva zakona, kar je predvidela že tudi moja predhodnica.</p>
               <p>Namen zakona o nalogah in pooblastilih policije je v pripravi sodobnega evropsko
               primerljivega preglednega zakona, ki bo na enem mestu sistematično in celovito uredil
               ter določil policijske naloge, splošna policijska pooblastila in prisilna sredstva,
               uredil pa bo tudi postopek reševanja pritožb zoper policiste. Pri pripravi predloga
               zakona so bile dosledno upoštevane mednarodne konvencije o varstvu človekovih pravic,
               ki zavezujejo Republiko Slovenijo, in priporočila domačih in tujih inštitucij ter
               organizacij, ki se ukvarjajo z varovanjem človekovih pravic v policijskih postopkih.
               Izhodišča za pripravo zakona so bile tudi notranje in zunanje analize, raziskave,
               projekti, ugotovitve nadzorov, poročila varuha človekovih pravic, pomembne sodne
               prakse in odločitve Ustavnega sodišča in Evropskega sodišča za človekove pravice ter
               teorija in praksa sodobnih demokratičnih policij. Temeljni cilj predloga zakona, ki
               je pred nami, je popraviti in dopolniti določbe na področjih, ki so se med izvajanjem
               Zakona o policiji pokazale kot premalo dodelane. Med temeljnimi novostmi med
               policijski pooblastili naj omenim naslednje: vsebinska pojasnitev nekaterih
               nedoločnih pravnih pojmov, zlasti velika verjetnost, nevarnost, velika nevarnost;
               opredelitev policijskega postopka in pa taktičnega preudarka: novo policijsko
               pooblastilo, tako imenovana cestna zapora ali blokadna točka, tovrstnega pooblastila
               v sedanji zakonodaji ni, uporabiti pa se bo smelo, če je verjetnost, da bo na
               določenem območju prišlo do velike nevarnosti ali pa je to potrebno za prijetje
               storilcev kaznivih dejanj ali podobno; na novo je opredeljeno kriminalistično
               pridobivanje in vrednotenje informacij, ker smo eni zadnjih na evropskem področju, ki
               to urejamo; novi policijski pooblastili za zagotavljanje varnosti in reda na športnih
               prireditvah, to pa sta tisti dve pooblastili, o katerih smo v Državnemu zboru
               govorili že v lanskem letu.</p>
               <p>Če zaokrožim, jaz menim, da bomo s sprejetjem tega zakona dejansko nekako na novo
               bolj evropsko primerljivo in sodobneje uredili področje nalog, policije in
               policijskih pooblastil. Hvala.</p>
            </sp>
            <sp xml:id="SDZ6-Redna-10-2013-01-29.sp3">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Predlog zakona je obravnaval tudi Odbor za notranje zadeve kot matično delovno telo.
               Za predstavitev poročila odbora dajem besedo gospe predsednici Maši Kociper.</p>
            </sp>
            <sp xml:id="SDZ6-Redna-10-2013-01-29.sp4">

               <speaker>MAŠA KOCIPER (PS PS):</speaker>

               <p>Hvala lepa, predsedujoči.</p>
               <p>Odbor za notranje zadeve je na svoji 9. seji dne 16. 1. 2013 kot matično delovno
               telo obravnaval Predlog zakona o nalogah in pooblastilih policije, ki ga je Državnemu
               zboru predložila Vlada. Pred tem je Državni zbor na zahtevo skupine poslancev na 7.
               redni seji o predlogu zakona opravil tudi splošno razpravo in sklenil, da je predlog
               zakona primeren za nadaljnjo obravnavo. Predstavnik predlagatelja minister za
               notranje zadeve, gospod dr. Vinko Gorenak je v dopolnilni obrazložitvi predloga
               zakona povedal, da je bil veljavni Zakon o policiji sprejet leta 1998, kasneje pa
               večkrat noveliran.</p>
               <p>V letu 2010 so strokovne službe ministrstva in tudi policije pričele pripravljati
               novo zakonodajo, in sicer v dveh ločenih predpisih, od katerih je eden organizacijske
               eden pa procesne narave. Prvi obravnavi obeh predlogov zakona sta bili opravljeni že
               v prejšnjem mandatu, kjer je bilo za zakon ugotovljeno, da je primeren za nadaljnjo
               obravnavo, nato pa se je zakonodajni postopek zaradi prekinitve mandata končal. Oba
               predloga zakona sta bila sedaj v novem mandatu dopolnjena in predložena v zakonodajni
               postopek. V nadaljevanju je minister predstavil predlog zakona in povedal, da gre za
               evropsko primerljiv in pregleden zakon, ki bo sistematično in celovito uredil to
               področje ter določil vse policijske naloge, splošna pooblastila policije, prisilna
               sredstva, uredil pa bo tudi reševanje pritožb zoper policiste.</p>
               <p>Predstavnica Zakonodajno-pravne službe je predstavila nekatere poudarke iz svojega
               pisnega mnenja in v zvezi z uporabo tehničnih sredstev za snemanje, fotografiranje in
               identifikacijo oseb, vozil in predmetov opozorila na morebitno nesorazmernost takšne
               ureditve, po kateri je izbor teh tehničnih sredstev odvisen zgolj in samo od
               policijske presoje. Predlog zakona namreč ne določa kriterijev v zvezi s tem, kar je
               problematično predvsem zato, ker gre za takšna tehnična sredstva, s katerimi je
               mogoče znatno poseči v pravice in položaj posameznikov. Predstavnica
               Zakonodajno-pravne službe je tudi poudarila, da so njihove pripombe večinoma ustrezno
               upoštevane v vloženih amandmajih koalicijskih poslanskih skupin. Mnenje Državnega
               sveta je predstavil predsednik komisije gospod Rajko Fajt, ki je povedal, da komisija
               predlog podpira in ocenjuje, da ustrezno sistemsko ureja policijska pooblastila.</p>
               <p>Namestnica informacijske pooblaščenke je ponovno predstavila pripombe k 113. in 114.
               členu predloga zakona, ki se nanašata na že prej omenjeno uporabo tehničnih sredstev
               pri zbiranju podatkov in uporabo tehničnih sredstev pri izvajanju policijskih
               pooblastil ter spremljanju javnih zbiranj. Določbi sta po mnenju pooblaščenke
               problematični, ker ne naštevata nobenega od tehničnih sredstev, ki bi lahko bila
               uporabljena pri zbiranju podatkov, in dajeta policiji preširoka pooblastila oziroma
               jim dopuščata arbitrarno izbiro teh sredstev. Informacijski pooblaščenec meni, da je
               v demokratični družbi nujno, že na nivoju zakona določiti, s katerimi tehničnimi
               sredstvi bo policija posegala v osebnostne pravice in zbirala osebnostne podatke.
               Glede na navedene argumente je namestnica informacijske pooblaščenke člane odbora
               pozvala k podpori njihovih predlogov, ki jih je nato v svojih amandmajih resnično
               povzela naša Poslanska skupina Pozitivne Slovenije.</p>
               <p>V razpravi o posameznih členih je članica odbora izrazila nezadovoljstvo še z
               nekaterimi pisnimi pojasnili ministrstva, s katerimi je le-to zavrnilo pripombe
               Zakonodajno-pravne službe. Tako na primer ni bila upoštevana pripomba v zvezi z
               definiranjem nekaterih terminov po 3. členu predloga zakona, kot so upiranje in
               pasivno upiranje. Ustrezna in natančna opredelitev navedenih izrazov se je glede na
               zadnje dogodke v protestih v Mariboru, kjer so se pojavile dileme o tem, ali je šlo
               za upiranje oziroma pasivno upiranje demonstrantov in ali je policija ustrezno
               uporabila prisilne ukrepe, izkazala kot posebej pomembna. V povezavi s tem je članica
               odbora tudi opozorila, da bi bilo dobro v okviru ureditve nadzorstvenih postopkov
               policiji poleg notranjih oblik nadzora predvideti tudi možnosti ustanovitve posebne,
               neodvisne skupine strokovnih ekspertov, ki bi lahko podala nepristransko oceno o vseh
               uporabljenih ukrepih in ravnanjih policije.</p>
               <p>Odbor je sprejel vse amandmaje koalicijskih poslanskih skupin, ni pa sprejel
               amandmajev Pozitivne Slovenije. Glede na sprejete amandmaje je na podlagi 133. člena
               pripravljeno besedilo dopolnjenega predloga zakona, kjer so vključeni tudi sprejeti
               amandmaji, ki so sestavni del tega poročila, in jih je tudi odbor na koncu sprejel.
               Hvala lepa.</p>
            </sp>
            <sp xml:id="SDZ6-Redna-10-2013-01-29.sp5">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Državni zbor je opravil splošno razpravo o predlogu zakona na 7. seji Državnega
               zbora, zaradi tega predstavitev stališč poslanskih skupin ni možna. Prehajamo pa na
               razpravo o členih in vloženih amandmajih, ki jo bomo opravili na podlagi pregleda
               vloženih amandmajev z dne 28. januarja letošnjega leta. Opozarjam, da imamo pregled v
               elektronski obliki. Vložena sta bila dva amandmaja. To sta amandmaja Poslanske
               skupine Socialnih demokratov.</p>
               <p>Najprej prehajamo na razpravo o amandmaju k 113. členu, kot rečeno, Poslanske
               skupine Socialnih demokratov.</p>
               <p>Sprašujem, ali želi kdo razpravljati. Vidim, da ja, zato bom kar odprl prijavo.
               Prosim, da se prijavite.</p>
               <p>Gospod Mirko Brulc, izvolite.</p>
            </sp>
            <sp xml:id="SDZ6-Redna-10-2013-01-29.sp6">

               <speaker>MIRKO BRULC (PS SD):</speaker>

               <p> Lep dober dan vsem prisotnim.</p>
               <p>Spoštovani, sprejemamo en pomemben zakon, kjer želimo zavarovati tudi človekove
               pravice, obenem pa s tem zakonom moramo in želimo tudi olajšati delo policistom, da
               bo njihovo reagiranje v takih težjih situacijah res v skladu z zakonom in z ustavo.
               In tudi tako, da policist niti nehote ne bo mogel zlorabiti tega zakona in potem
               imeti težave – vemo kakšne.</p>
               <p>Varuhinja človekovih pravic je na ta zakon imela kar nekaj pripomb, in mislim, da je
               prav, da so v veliki meri upoštevane. Vse pa seveda še ne. Poglejte, uporaba
               pooblastil, ki so v nekaterih primerih nujna, kar tako počez, brez tega, da bi
               opredelili, katera so tista, ki se v takem določenem primeru lahko uporabljajo, to je
               lahko zelo nevarno. Zato pooblastila ne smejo biti določena zelo na široko, ampak
               zelo konkretno, da olajšamo delo policiji in zavarujemo državljanke in državljane.
               Tudi policisti sami ne smejo iskati metod in sredstev, kajti lahko se zgodi, da
               posežejo tudi v življenje posameznika. Mi smo imeli sedaj kar nekaj izkušenj, ne mi,
               ampak policija in tisti, ki so umirjali zadeve na teh protestih, predvsem v Mariboru,
               imajo izkušnje, kako se lahko hitro zgodi, da je preseganje pooblastil samo spodbuda
               ali pa prilivanje olja na ogenj in da prihaja lahko do hudih zadev. Zato mora biti ta
               zakon glede uporabe pooblasti dovolj podroben. Človekove pravice so seveda temeljne,
               to so tudi temeljne svoboščine, zapisane v ustavi, in v tem zakonu moramo slediti
               vsem tem zadevam.</p>
               <p>Predlagam, da ta amandma k 113. členu podprete.</p>
            </sp>
            <sp xml:id="SDZ6-Redna-10-2013-01-29.sp7">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Majda Potrata.</p>
               <p>Izvolite.</p>
            </sp>
            <sp xml:id="SDZ6-Redna-10-2013-01-29.sp8">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod podpredsednik.</p>
               <p>Dejstvo je, da je opravljena splošna razprava o tem zakonu v načelu potrdila tisto,
               da je zakon o pooblastilih in nalogah policije pomemben zakon, ki pa lahko s tistimi
               pooblastili, ki so uporabljena nesorazmerno, glede na varovanje človekovih pravic
               tudi tak, da z njim ne moremo trditi in pokriti tistega, kar navadno rečemo, da
               moramo prevzemati evropsko zakonodajo na tem področju. Zagotovo smo dolžni spoštovati
               direktive Evropske unije, zagotovo smo pa tudi demokratična država, ki mora vedno
               zelo občutljivo tehtati pri izbiri posamičnih sredstev. Ta sredstva, ki so lahko zelo
               invazivna, ne smejo biti prepuščena prosti presoji in kjer bi lahko bilo to pregrobo
               poseganje v posameznikovo integriteto. Seveda je med varnostjo, posameznikovo
               varnostjo in varnostjo skupnosti ter človekovimi pravicami, ki so po pravilu
               posameznikove, vedno zelo težko določljiva natančna meja, zato morajo biti zakonska
               določila kar se da jasna in zato mora biti v zakonu zapisano čim več jasnih določb,
               ki zožujejo prostor preširokim pooblastilom. Zato mora biti v zakonu določeno tisto,
               kar je lahko vprašljivo, je lahko problem in ne sme biti prepuščeno podzakonskim
               aktom. Na to je posebej opozarjalo tudi pisno mnenje informacijskega pooblaščenca, v
               tem primeru informacijske pooblaščenke, in o tem je bilo govora tudi na seji
               odbora.</p>
               <p>Poslanska skupina Socialnih demokratov vsebine tega amandmaja in amandmaja k
               naslednjemu členu ni pripravljala samostojno, ampak je to le sledenje tistemu, kar je
               priporočal informacijski pooblaščenec. Se pravi vendarle specializirana institucija
               za zagotavljanje spoštovanja posega v posameznikovo integriteto.</p>
               <p>In tu je lovljenje posameznih signalov, prestrezanje in motenje eno od tistih
               sredstev, ki je bilo, kot je opozarjala namestnica informacijske pooblaščenke, v
               kakšni prejšnji zakonodajni obravnavi že problematizirano, ker se lahko tako
               dovoljenje za neko motnjo frekvence postavi na neko mesto in se tam ujame, delovanje
               razširi tudi na vse tisto, za kar policija pravzaprav nima posebnega dovoljenja. Gre
               za, če sem malo groba, za kolateralno škodo, ki bi se v takih primerih dogodila. Zato
               smo, kot rečeno, v amandmaju sledili temu. Če boste pogledali dopolnjeni predlog
               zakona, potem bi vas opozorila, da je pravzaprav naš amandma tak, da v prvem odstavku
               tukaj izčrta tisto v tretji vrstici "v skladu z zakonom" in potem "za označevanje ali
               identifikacijo oseb, vozil in predmetov, ki so v uporabi v policiji". To je vendarle
               tisto, kar mora biti, kot rečeno, predpisano z
               zakonom, ne kar je v uporabi v policiji. Zavedamo se, da vseh tehničnih sredstev tudi
               tisti, ki se s temi rečmi strokovno ukvarjajo, ne morejo napovedati za prihodnost.
               Ampak tisto, kar je mogoče že uporabljati, že poznati, je treba določiti z zakonom.
               In tudi v tem tretjem odstavku, ki je pa specifičen in ko govorimo zdaj res da na
               ravni splošnega, naj za ilustracijo vendarle povem mariborski primer. Ko so bili
               radarji postavljeni, jaz sama proti radarjem, ki ugotavljajo hitrost na občutljivih
               točkah, kjer gre za lahko za varnost vseh udeležencev prometu, nimam nič, ampak v
               skladu z zakonom morajo biti osebe tudi obveščene, da tam stoji neka naprava, ki je
               namenjena temu, da zaznava hitrost, s katero se voznik ali voznica pelje mimo
               naprave, ki zaznava hitrost. Ta zadeva v mariborskem primeru pri postavitvi radarjev
               ni bila urejena. Mi vsi, ki se vozimo po avtomobilski cesti, pa vemo, da je pred
               vsakim tunelom, Podmilj, če se spomnite, posebno opozorilo, da gre za merjenje
               hitrosti. Tisti, ki se s prometno varnostjo ukvarjajo, pravijo, da se potem vozniki
               in voznice vedemo bolj previdno in v skladu s predpisi, če vemo, da neka takšna
               merilna mesta obstajajo. In tu je potem tudi popravek tretjega odstavka, kjer bi
               tekst šel tako, kot vidite, na kontrolnih točkah prekoračene povprečne hitrosti na
               cestnih odsekih ter uporaba tehničnih sredstev za ugotavljanje drugih prekrškov in še
               časovna omejitev hranjenja teh dokazil, ki so tudi v dopolnjenem predlogu zapisani.
               Gre preprosto za to, da se pooblastila policije ne razlagajo, ne razumejo preširoko.
               Tu se je informacijska pooblaščenka oziroma njena namestnica sklicevala tudi na
               primerjavo s 73. členom, kjer so prisilna sredstva navedena, jaz sicer mislim, da vsa
               prisilna sredstva v 73. členu niso navedena, ampak dobro, lahko to razumemo tudi
               tako, da je za tipizacijo odgovoren minister, ampak gre za vrsto, in vrsta vendarle
               ni našteta tudi v 73. členu v drugem delu, če gledate. Še vedno so lahko vrzeli, še
               vedno lahko govorimo o tem, da je mogoče kakšno zadevo izboljšati, ampak jaz
               poslankam in poslancem dajem v premislek naš amandma, ki je imel odmeve tudi v
               medijih, ko je bilo mogoče zaznavati, da je vendarle dano nam na voljo recimo s temi
               zakonskimi spremembami slediti temu, da smo demokratična družba. Demokratičnost neke
               družbe se kaže tudi po tem, kako zelo varuje človekove pravice in kako natančno zna
               definirati mejo med varnostjo in posegom v posameznikovo pravico. Hvala.</p>
            </sp>
            <sp xml:id="SDZ6-Redna-10-2013-01-29.sp9">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Sprašujem, če želi še kdo razpravljati. Vidim roke, zato ponovno odpiram prijavo.
               Prosim, da se prijavite.</p>
               <p>Gospod Janez Ribič, izvolite.</p>
            </sp>
            <sp xml:id="SDZ6-Redna-10-2013-01-29.sp10">

               <speaker>JANEZ RIBIČ (PS SLS):</speaker>

               <p>Hvala za besedo, spoštovani podpredsednik Državnega zbora. Spoštovani minister s
               sodelavci, poslanke in poslanci!</p>
               <p>V Poslanski skupini Slovenske ljudske stranke smo že v prvi obravnavi opozorili, da
               od pristojnega ministrstva pričakujemo podrobno proučitev pripomb informacijskega
               pooblaščenca glede 113. in 114. člena zakona, ustrezno dopolnitev, opredelitev
               tehničnih sredstev, ki jih smejo uporabljati za poseganje v zasebnost posameznikov,
               za kar pri tovrstnem nadzoru zagotovo gre.</p>
               <p>Na tem mestu se bom zato opredelil do obeh členov oziroma amandmajev. Zahtevam
               informacijske pooblaščenki v celoti ni bilo mogoče ustreči, saj je zaradi izjemno
               hitrega razvoja tehnologije nemogoče taksativno naštevati vsa tehnična sredstva, ki
               se v policiji uporabljajo pri opravljanju policijskih nalog. V 114. členu, ki govori
               o snemanju izvajanja policijskih pooblastil, se zato predlaga določitev tipizacije
               tehničnih sredstev, saj jo bo z internim aktom določil minister, s čimer se strinjam.
               S seznanjanjem izvajanja policijskih pooblastil se namreč zagotavlja večja pravna
               varnost oseb v policijskih postopkih, saj je tako mogoče lažje ugotoviti dejansko
               stanje v morebitnem pritožbenem, odškodninskem ali kazenskem postopku. Pri izbiri
               tehničnih sredstev za fotografiranje ter video in avdio snemanje, so policisti vezani
               na glavni namen: spremljanje zakonitosti izvajanja policijskih pooblastil. Zato
               policisti ne smejo uporabljati tistih tehničnih sredstev, ki niso v skladu s tem
               namenom in s katerimi bi o osebi neupravičeno pridobivali določene podatke. Treba je
               priznati, da je bilo v amandmajih koalicije jasneje določeno, da smejo policisti ta
               tehnična sredstva uporabljati v skladu z zakonom, predvsem z Zakonom o prekrških in
               Zakonom o kazenskem postopku. Ti predpisi namreč določajo kriterije za uporabo
               navedenih tehničnih sredstev, zato je strah pred samovoljo policistov pri uporabi
               tehničnih sredstev po mojem mnenju odveč.</p>
               <p>Predlaganih amandmajev k 113. in 114. členu ne bom podprl. Hvala.</p>
            </sp>
            <sp xml:id="SDZ6-Redna-10-2013-01-29.sp11">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Jožef Jerovšek.</p>
            </sp>
            <sp xml:id="SDZ6-Redna-10-2013-01-29.sp12">

               <speaker>JOŽEF JEROVŠEK (PS SDS):</speaker>

               <p>Hvala lepa. Lep pozdrav, spoštovani!</p>
               <p>Amandma k 113. členu dopolnjenega predloga Zakona o nalogah in pooblastilu policije
               je v svojem spreminjanju prvega odstavka tega 113. člena po mojem mnenju slabšanje
               zakona. Slabšanje zakona v tem smislu, da je manj natančen in da omogoča večjo
               diskrecijo policiji. Jaz se seveda s tem ne strinjam, jaz sem za jasno omejene
               pristojnosti policije, tukaj ste pa naredili to tudi oblikovno, količinsko ste ga
               skrajšali in ste nekatere zadeve črtali iz tega prvega odstavka. Saj je v dosedanjem
               zakonu pisalo, da se smejo uporabljati tehnična sredstva v skladu z zakonom. Vi ste
               dali dikcijo, "ki so in kot so določena s tem zakonom", to je eno in isto, ampak ste
               spremenili, vrgli ste pa ven, tehnična sredstva za označevanje in identifikacijo
               oseb, vozil in predmetov, ki se uporabljajo v policiji, in tudi, da se neuporabljeni
               posnetki, ki ne bodo uporabljeni za dokazovanje prekrškov in kaznivih dejanj, da se
               morajo v tridesetih dneh uničiti, tudi to ste ven vrgli.</p>
               <p>To se pravi, tukaj ste po mojem mnenju dali večje možnosti policiji, da hrani,
               arhivira posnetke, tudi tiste, ki niso uporabljeni, da jih bo enkrat nekdo zlorabil
               in jih kasneje uporabil na ne vem kakšen način, vse drugo ste omejili, torej
               poslabšali ste ta člen, dali ste več diskrecijske pravice policiji, kar je točno v
               nasprotju s tistim, kar v obrazložitvi tega amandmaja pišete. Jaz ne vem, čemu je
               takšno sprenevedanje namenjeno. Morda je namenjeno temu, da ste v tem vmesnem času
               nekako začutili, da boste pravzaprav kmalu v poziciji, ko boste komandirali policiji
               in rabi policija čim več pooblastil pod vašo komando in vašo oblastjo.</p>
               <p>Jaz bom zavrnil ta vaš člen zaradi teh skritih namenov, ki ste jih skrili sicer na
               relativno perfiden način, ampak se pa jasno kažejo. Po domače bi se reklo, da se
               jasno vidi, kam pes taco moli, če to frazo uporabim. Hvala lepa.</p>
            </sp>
            <sp xml:id="SDZ6-Redna-10-2013-01-29.sp13">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Besedo ima gospod Rihard Braniselj.</p>
            </sp>
            <sp xml:id="SDZ6-Redna-10-2013-01-29.sp14">

               <speaker>RIHARD BRANISELJ (PS DL):</speaker>

               <p>Hvala, podpredsednik.</p>
               <p>Ta amandma k 113. členu, pa tudi amandma k 114. členu, saj pravzaprav nekako isto
               logiko zagovarja, ima ambicijo, da je treba v zakonu določiti ne le to, da policija
               sme uporabljati tehnična sredstva za fotografiranje ter video in avdio-snemanje, to
               zakon prinaša, in to v zakonu je, vendar pa naj bi policija morala tudi v zakonu
               predvideti in taksativno določiti, katera so ta sredstva za fotografiranje ter video
               in avdio-snemanje. Informacijska pooblaščenka v svojem mnenju navezuje tako
               priporočilo na 73. člen, kjer so taksativno našteta vsa prisilna sredstva. Seveda
               prisilna sredstva morajo biti v zakonu taksativno našteta, vendar pa, če pogledamo,
               pri teh prisilnih sredstvih niso taksativno našteta tista sredstva, recimo vrste
               službenih psov, v zakonu niso taksativno našteta, ker je seveda nesmisel in tudi ne
               morejo biti, tudi niso našteti tipi vodnih topov, tipi sredstev za vezanje in
               vklepanje, sredstev za prisilno ustavljanje in tako dalje. Govorim o tem, da ti
               detajli ne morejo biti stvar zakonske materije, lahko so stvar interne organizacije
               in določitev aktov pri policiji, zato v Državljanski listi menimo, da takšno širjenje
               zakonskih določb ni potrebno, ker bomo sicer morali pri vsakem novem tipu sredstev za
               fotografiranje ter video in avdio-snemanje pravzaprav spreminjati zakon. Ali je to
               tako imenovani best regulation – ali je to tendenca zakona? Mislim, da ne, to je
               pravzaprav dodatno kompliciranje in dodatno kompliciranje tudi policije, da se
               prilagaja, sprotno prilagaja tehničnemu napredku. Mislimo, da ta amandma k 113. členu
               Socialnih demokratov ne gre podpreti in mi ga ne bomo podprli. Hvala lepa.</p>
            </sp>
            <sp xml:id="SDZ6-Redna-10-2013-01-29.sp15">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Besedo ima gospod Tomaž Lisec.</p>
            </sp>
            <sp xml:id="SDZ6-Redna-10-2013-01-29.sp16">

               <speaker>TOMAŽ LISEC (PS SDS):</speaker>

               <p>Lep pozdrav, spoštovani minister z ekipo, kolegice, kolegi!</p>
               <p>Najprej naj izrazim eno veliko zadovoljstvo, da je končno pred nami ta tako
               imenovana policijska zakonodaja in me tudi veseli, da potem, ko smo opravili prvo
               branje, je prišlo dokaj malo teh vsebinskih predlogov, ki so želeli izboljšati
               oziroma nekako drugače urediti določene zadeve v zakonu, tako da se danes pri obeh
               dveh zakonih srečujemo z dokaj majhnim številom amandmajev.</p>
               <p>Kar pa se tiče amandmajev k 113. členu in pa tudi nadalje k 114. členu, katerega
               izvor je v mnenju informacijske pooblaščenke in ga je s strani opozicije povzela
               Poslanska skupina SD, jaz moram reči, da sem malo presenečen nad tem amandmajem, ker
               je bilo na odboru več kot jasno poudarjeno, da je pri teh dveh členih prišlo tako do
               usklajevanja s informacijsko pooblaščenko, z Zakonodajno-pravno službo Državnega
               zbora, ki je tudi imela pripombe, ampak potem so se zadeve oziroma besedilo členov
               uredilo tako, kot je treba, na drugi strani pa imamo tudi besede varuhinje človekovih
               pravic, ki je besedilo zakona v teh dveh členih tudi pozdravila. Tako jaz mislim, da
               besedilo členov, ki je pred nami, dobro ureja zadeve, in ni nobene potrebe, da bi
               sprejeli amandmaje.</p>
               <p>Ko smo pri vprašanju človekovih pravic, svobode, zasebnosti človeka in pa na drugi
               strani varnosti državljanov in državljank, sem razmišljal in sem se spomnil 11.
               septembra v Ameriki, ko so imeli veliko debat o tem, komu dati prednost: ali
               človekovi svobodi in njihovim pravicam ali pa vseeno dati malo večji poudarek
               varnosti državljanov in državljank. Kot sem že rekel, mislim, da uporabljanje
               tehničnih sredstev pri zbiranju podatkov na eni strani dokaj dobro varuje človekove
               pravice in pa svobodo posameznika, na drugi strani pa so ta pooblastila dana tako, da
               imajo policisti dovolj pooblastil, da delujejo v skladu s tem zakonom, ki je dokaj
               jasno napisan, in verjamem, da če damo policistom prava pooblastila, bodo tudi prav
               delovali in s tem izboljšali varnost državljanov.</p>
               <p>Včeraj, ko sem gledal eno oddajo, ko so govorili o tem, da s to zakonodajo postajamo
               neka policijska država, moram reči, da ravno nasprotno. S tem ko dajemo točno
               določena pooblastila policistom, kot sem že rekel, na eni strani varujemo svobodo
               posameznika, na drugi strani pa dajemo policistom tista pooblastila, da bodo
               zagotovili varnost vseh udeležencev, pa naj si bo to v prometu ali kako drugače.</p>
               <p>Kar se tiče tehničnih sredstev. Tehnika napreduje, nikoli ne vemo, kakšna bodo nova
               tehnična sredstva, ki bodo lahko prišla v uporabo. Vem, da smo v prejšnjem mandatu
               imeli kar nekaj dilem, ko so razni politični funkcionarji tako in drugače drveli mimo
               zakonodaje, ko pa so se jezni državljani in državljanke obračali na policijo, zakaj
               za te politične funkcionarje veljajo neka druga pravila, so policisti večkrat rekli,
               da nimajo pooblastil oziroma zakonodaja jim ne daje dovolj pripomočkov, tehničnih
               sredstev, da bi lahko ukrepali v skladu z zakonodajo. Verjamem, vsaj po tistih
               informacijah, ki sem jih jaz dobil s strani policijskih krogov, da se bodo ta
               tehnična sredstva lahko uporabljala tako, da bo zagotovljena varnost in svoboda
               državljanov, na drugi strani pa bodo lahko delali brez neke bojazni, ali delujejo v
               skladu oziroma v neskladju z zakonom.</p>
               <p>Jaz osebno teh dveh amandmajev ne bom podprl. Za zaključek pa moram reči, da v tej
               razpravi sem večkrat dobil občutek, kot da se policisti obravnavajo oziroma se jih
               pojmuje kot neko nujno zlo, ki so v bistvu v dokajšnji meri neki pretepači, ki se
               izživljajo nad ljudmi, so neki inkasanti in podobno. Kar se jaz pogovarjam s
               policisti, imajo ogromno problemov, kako delovati v vsakdanjem ravnanju pri službenih
               zadevah, kajti vedno se bojijo, ali so ravnali v skladu s svojimi lastnimi pravili
               ali ne. In so tudi sami pozdravili, da končno imajo dva zakona, ki natančno
               opredeljujeta tako njihove naloge, pooblastila kot tudi notranjo organizacijo.</p>
               <p>Mislim, da kdor bo deloval v skladu z zakonodajo, ne bo imel nobenih problemov, da
               bi morali policisti pri njem uporabiti kakšna tehnična sredstva, kdor se pa giblje na
               meji zakona oziroma ga krši, pa je prav, da imajo policisti pooblastila in v skladu z
               njimi tudi delujejo.</p>
               <p>Sam amandmaja ne bom podprl. Hvala.</p>
            </sp>
            <sp xml:id="SDZ6-Redna-10-2013-01-29.sp17">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospa Maša Kociper.</p>
            </sp>
            <sp xml:id="SDZ6-Redna-10-2013-01-29.sp18">

               <speaker>MAŠA KOCIPER (PS PS):</speaker>

               <p>Hvala lepa, predsedujoči.</p>
               <p>V Poslanski skupini Pozitivne Slovenije bomo oba predlagana amandmaja, zlasti tega
               prvega, o katerem je večinoma govora sedaj, podprli. Mislimo, da je ustrezno, da se
               določbe teh členov še določneje uredijo, kot to predlaga informacijska pooblaščenka.
               Sploh sem sama vedno pozorna, kadar se oglasi informacijska pooblaščenka. Tako je
               bilo tudi pri drugem zakonu, to je zakon o telekomunikacijah. Urad informacijske
               pooblaščenke je pač urad, ki je pristojen za to, da je posebej pozoren na področje
               informacij in poseganja v osebnostne pravice. Kadar se ta državni organ v neki zvezi
               z nekim zakonom oglasi, mislim, da mu je treba prisluhniti, kajti opravlja prav to,
               za kar je ta državni organ ustanovljen. In če je informacijska pooblaščenka
               opozarjala na člena 113. in 114., je temu treba prisluhniti in nikakor ne drži, kar
               je povedal predgovornik, da so bile pripombe upoštevane. To je jasno tudi iz mojega
               poročila, ki sem ga predstavila kot predsednica odbora, kjer je namestnica
               informacijske pooblaščenke tudi v zadnji obravnavi na odboru ponovno izpostavila ta
               problem in povedala, da ni ustrezno rešen. O tem pa je bilo kasneje možno zaslediti
               tudi mnenje informacijske pooblaščenke v medijih. Ne gre za to, da bi primerjali
               situacijo iz Slovenije z 11. septembrom v ZDA, mislim, da to nikakor ni primerljivo.
               Gre za to, da sodobne demokratične družbe izjemno previdno urejajo vse posege v
               osebnostne pravice. Tehnična sredstva, ki so dan današnji na voljo policistom in tudi
               vsem ostalim, so tako razvita in omogočajo tako globoke posege v osebnostne pravice,
               da na drugi strani zakonodaja te posege izjemno natančno regulira in se je zato
               vzpostavil en standard, da je treba na zakonski ravni točno in natančno določiti, za
               kakšne posege gre. V tem smislu mislimo, da amandmaji bolj določno določajo, kakšne
               posege lahko policisti pri svojem delu uporabljajo, in to primerljivo z drugimi
               državami in različno glede na način delovanja policistov. Mislim, da je to trend, ki
               si ga moramo vsi želeti, ne glede na to, kdo je konkretni minister, katera vlada je
               na oblasti. Gre za neke demokratične trende, ki se povsod po svetu razvijajo v to
               smer in ne nazaj – v več prisile, v več represije, kot je bilo to v preteklosti.
               Hvala lepa.</p>
            </sp>
            <sp xml:id="SDZ6-Redna-10-2013-01-29.sp19">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Replika, gospod Tomaž Lisec, izvolite.</p>
            </sp>
            <sp xml:id="SDZ6-Redna-10-2013-01-29.sp20">

               <speaker>TOMAŽ LISEC (PS SDS):</speaker>

               <p>Hvala.</p>
               <p>Morda sem bil napačno razumljen. Jaz sem večkrat poudaril, da se je ministrstvo
               usklajevalo z informacijsko pooblaščenko, z Zakonodajno-pravno službo Državnega zbora
               in varuhinjo človekovih pravic. Jaz sem govoril o usklajevanju. Nisem rekel, da je
               bilo za ali proti, tako kot mi je predhodnica hotela položiti besede v usta. Jaz sem
               večkrat rekel, da je bilo usklajevanje. Kaj so se pa uskladili, pa verjamem, da če se
               dva usklajujeta, mora priti do nekega kompromisa. In v tem primeru je do tega tudi
               prišlo. Hvala.</p>
            </sp>
            <sp xml:id="SDZ6-Redna-10-2013-01-29.sp21">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima minister gospod Vinko Gorenak.</p>
            </sp>
            <sp xml:id="SDZ6-Redna-10-2013-01-29.sp22">

               <speaker>DR. VINKO GORENAK:</speaker>

               <p>Hvala lepa.</p>
               <p>Vendarle se mi zdi, da moram reagirati na nekatere stvari, tudi na zapise v medijih,
               kjer je bilo primerjano tisto stanje iz lanskega leta ali predlanskega leta, ko smo
               sprejemali novelo zakona o kazenskem postopku. Takrat se je tudi oglasila
               informacijska pooblaščenka in jaz, takrat v opoziciji, sem povsem podprl njena
               prizadevanja, pa tudi kasneje je Državni zbor kot celota podprl njena prizadevanja.</p>
               <p>Takrat je šlo za čisto nekaj drugega. Takrat je šlo za naslednjo situacijo. Po
               veljavni zakonodaji lahko policija dobi dovoljenje za prisluhe oziroma lahko dobi
               dovoljenje za identifikacijo, ali je nekdo bil na nekem kraju ali ne, na ta način, da
               sporoči telefonsko številko oziroma e-mail številko, šele potem lahko dobi
               dovoljenje, ali je nekdo bil na določenem oddajniku. Takratna sprememba, ki jo je
               vložila prejšnja koalicija, pa je šla v tej smeri, da bi policija lahko dobila
               celotne podatke, recimo, kot sem takrat rekel tukaj iz te klopi, za oddajnik na
               Maximarketu, kar pa pomeni recimo 100 tisoč ljudi. S tem se nismo strinjali in tega
               nismo sprejeli.</p>
               <p>Danes je pred nami popolnoma drugačna situacija. Kar je govoril gospod Braniselj, je
               treba resno vzeti, tehnična sredstva se razvijajo. Mi smo imeli recimo od leta 1980
               do 1998 isti zakon o policiji. Ni bil spremenjen v tistem času. Veste pa, da so
               tehnična sredstva iz leta 1980 do leta 1998 hudo hudo napredovala. Leta 1980 nismo
               imeli mobitelov, leta 1998 smo jih pa že imeli. To je ena zadeva. Druga zadeva, v čem
               je zdaj problem tega amandmaja. Mi smo, in to je bistvo mojega nastopa, mi smo z
               amandmajem, sprejetim na odboru, rekli, da se lahko ta sredstva uporabljajo v skladu
               z zakonom, to, kar predlaga Združena lista, pa gre ... Socialni demokrati, se
               opravičujem, prehitro se to menjava. Pri tem, kar pa vi predlagate, gre pa za
               naslednjo zadevo, da se lahko uporabljajo v skladu z zakonom, ki so in kot so
               določena s tem zakonom. V tem zakonu tehnična sredstva niso določena in če v tem
               zakonu tehnična sredstva niso določena, jih ne moreš uporabljati. Nemogoče je, da
               zapišete "v skladu s tem zakonom". V tem zakonu ni nič določenega in ni mogoče tega
               uporabljati. To, kar pa prinaša originalno besedilo, oziroma amandma, sprejet na
               odboru, govori pa o tem, da je to v skladu z zakonom. V tem je razlika. Kateri pa so
               ti zakon? Zakon o prekrških, zakon o kazenskem postopku, prometna zakonodaja, mejna
               zakonodaja in tako dalje.</p>
               <p>Če bi amandma Socialnih demokratov sprejeli, je konec uporabe vsega. Zakaj? Ker v tem
               zakonu ni nič določeno! Če pa sprejmemo originalno besedilo, sprejeto z amandmajem na
               odboru, bomo pa v bistvu sprejeli, da se ta sredstva uporabljajo v skladu z zakonom,
               torej tudi drugimi zakoni, zlasti zakonom o prekrških, ZKP, prometna zakonodaja,
               mejna zakonodaja. V tem je nesmisel amandmaja, ki je pred nami. Hvala.</p>
            </sp>
            <sp xml:id="SDZ6-Redna-10-2013-01-29.sp23">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Gašpar Gašpar Mišič.</p>
            </sp>
            <sp xml:id="SDZ6-Redna-10-2013-01-29.sp24">

               <speaker>GAŠPAR GAŠPAR MIŠIČ (PS PS):</speaker>

               <p>Spoštovani, probleme imamo zaradi problemov tistih, ki probleme ustvarjajo. Danes smo
               to tukaj mi v Državnemu zboru in vedno je tako. Vedno je tako, ko zakonodajna veja
               oblasti sprejme zakon, ki v praksi ni uporaben oziroma ga lahko spretni odvetniki, ko
               pride do procesa takšnega ali drugačnega, lepo izkoristijo, in tiste, ki so krivi, ki
               so naredili ali pa storili prekršek, ne moremo kaznovati ali pa jih celo oprostimo za
               dejanje, ki je bilo narejeno, morda je celo pripeljalo do smrtnih žrtev.</p>
               <p>Zato moramo biti zelo resni in zelo tehtno premisliti, ko sprejemamo zakone, še
               posebej, ko govorimo o zakonu o nalogah in pooblastilih policije, ki mora skrbeti v
               vsaki državi in tudi v Sloveniji predvsem za občutek varnosti – in ne le za občutek,
               temveč tudi za dejansko varnost. Kako se počutimo državljani, ko imamo občutek, da
               živimo v neki preregulirani državi ali pa prerepresivni državi, ko imaš občutek, da
               si z vseh strani nadzoren in nadzorovan. Kakšna je sporočilnost te politike? Če mi
               sporočamo javnosti, da bomo in želimo nadzirati kar povprek, tukaj v teh dveh
               amandmajih je zapisano, da "v skladu z zakonom", tukaj se doda dejansko, "ki so in
               kot so določena s tem zakonom", gospod minister, in uporabljati tehnična sredstva za
               fotografiranje ter video in avdio-snemanje. Že tukaj je navedeno, kaj lahko
               uporabljajo. Imamo zakon, ki ima sto petdeset strani materiala in nimamo v tem zakonu
               nezapisanega, kakšna so ta tehnična sredstva, lepo vas prosim! Vzemite si potem še en
               dan več pa zapišite dva odstavka in dva člena več ali pa skrajšajte ta zakon. Ali je
               treba toliko ene solate zapisati, da se znamo pravilno obnašati? Na koncu koncev ni
               pomembno, kaj zapišemo, pomembno je, kako se to v praksi izvaja. In ni prav in ni
               pošteno niti do nas, niti do državljank in državljanov, niti do tistih, ki prečkajo
               mejo in pridejo in se znajdejo v Sloveniji, da si lahko policist, odvisno, na katero
               nogo je vstal, uporabi in si priredi pravila tako, kot si on sam misli, da je prav.
               Ne! Zato, ker imamo preveč obsežne zakone, zato ker si jih lahko tolmači vsaka uradna
               oseba po svoje. Tako si policist v Piranu razlaga isti zakon po svoje, policist v
               Mariboru pa drugače, v Ljubljani pa spet tretje. To je narobe v tej državi!</p>
               <p>Vem, da bi nekateri radi nadziralo vse povprek, vem, da bi nekateri radi imeli pod
               kontrolo vsakega državljana in državljanko, vem, da imajo nekateri takšne apetite,
               vendar jaz nočem in ne želim živeti v policijski državi. Hočem, da se policista
               spoštuje, kot smo ga spoštovali, ko sem bil jaz v osnovni in srednji šoli. Danes se
               ne spoštuje policista tako, kot se je nekoč, ker se je to izgubilo. Policist je danes
               oseba, ki jo ljudje gledajo, kot da vedno nekoga preganja. Policist je uniformirana
               oseba in vredna spoštovanja. To je bilo nekoč, in to si želim, da je tudi danes. Vse
               to, ko se tako pogovarjamo o nekih političnih željah, kako bi radi nekoga nadzirali,
               kako bi radi ne vem kaj počeli, ni prav in ni pravično. Ne moremo si dopustiti, da
               kdorkoli pride, danes je desna, jutri bo leva, pojutrišnjem bo neka sredinska ali pa
               izmišljena opcija in si bo potem zakon prirejala po svoje in razlagala po svoje.
               Želim si živeti v pravični, pošteni in varni državi. Želim, ker tudi to je naše
               poslanstvo, zagotoviti vsem državljankam in državljanom, da živijo v varni državi in
               da imajo ta občutek. Gospod minister, vi pa dajete s svojim obnašanjem in svojimi
               izjavami, žal vam moram to povedati, resnično občutek, kot da želite ustvariti eno
               tako državo, kjer se bomo državljani počutili manj varne. Jaz se, ko ste vi glavna
               oseba na čelu policije kot minister, ne počutim varnega. Še posebej zato, ker nimamo
               istih misli, ker mislim drugače kot vi, imam druge politične nazore, vi pa
               razmišljate popolnoma drugače. In bog ve, kaj se v vaši glavi kuha in kaj
               razmišljate. Resnično imam tak občutek.Takšen signal vi oddajate, ko se tako
               obnašate, kot se obnašate. To so vaše izjave. Morate brzdati vaše izjave, tudi jaz
               sem državljan Republike Slovenije in tudi vsi drugače misleči imajo pravico živeti
               svobodno v tej državi. Narobe je občutek, ko imaš občutek, da živiš v državi ko
               želimo vse podrediti neki represiji. Želimo samo živeti svobodno. Hvala.</p>
            </sp>
            <sp xml:id="SDZ6-Redna-10-2013-01-29.sp25">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Sprašujem, če želi še kdo razpravljati. Odpiram razpravo. Replika? Ali ste bili
               citirani ali napačno razumljeni?</p>
               <p>Gospod Jožef Jerovšek, replika, izvolite.</p>
            </sp>
            <sp xml:id="SDZ6-Redna-10-2013-01-29.sp26">

               <speaker>JOŽEF JEROVŠEK (PS SDS):</speaker>

               <p>... <stage>/ oglašanje iz dvorane/</stage> ... potem pa prijava za razpravo, da ne bom ...</p>
            </sp>
            <sp xml:id="SDZ6-Redna-10-2013-01-29.sp27">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa, gospod Jerovšek, za dobro potezo, da ne bomo razpravljali, ali ste bili
               omenjeni ali niste bili omenjeni. Odpiram listo za prijavo.</p>
               <p>Gospod Jožef Jerovšek, izvolite.</p>
            </sp>
            <sp xml:id="SDZ6-Redna-10-2013-01-29.sp28">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Odzvati se moram na izvajanje kolega Gašparja Gašparja Mišiča, ki je s takšno
               hvalnico in nostalgijo do prejšnjih časov, kako so bili policaji cenjeni, čeprav
               takrat policajev nismo imeli, on misli na miličnike in na milico, ampak seveda to je
               izražanje želje po dejansko policijski državi. To pa je dejstvo, da so bili
               državljani takrat bistveno bolj nadzirani in on si želi takšen sistem,
               strahospoštovanje policajev.</p>
               <p>Glejte, vsi vemo, da je takrat veljajo, in tudi res je bilo, da so ljudje rekli, da
               tale vic je pa za dva meseca, tale pa za tri mesece. In mnogi so tudi zaradi
               nedolžnega političnega vica obsedeli. Malo bolj nazaj so šli celo na Goli otok. In
               seveda gospod Mišič hvalnico poje, kako je bilo takrat. Jaz sem proti temu, da bomo
               imeli spet strahovlado in policijski nadzor v tej državi. Hvala lepa.</p>
            </sp>
            <sp xml:id="SDZ6-Redna-10-2013-01-29.sp29">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Redna-10-2013-01-29.sp30">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Natančno branje prvega odstavka govori o tem, da sme policija uporabljati sredstva,
               ki so v uporabi v policiji. Kakorkoli že berete. Ne, ki so določena z zakonom. Težava
               tega zakona pa je, da sredstva niso taksativno našteta.</p>
               <p>In zdaj bom povedala, da je treba razlikovati med vrsto in med tipom. Vrsta je eno.
               To je motilec frekvence. Kateri tip, to bo določil minister. In naj zdaj to dokažem s
               73. členom, ki je bil že citiran. Poglejte, pri vrstah prisilnih sredstev je tam
               "plinska sredstva in druga z zakonom določena sredstva za pasivizacijo", ampak če
               hočete vedeti, v katerih okoliščinah in katera so za pasivizacijo, morate iti na 91.,
               95. pa tudi na 90. člen. Devetdeseti člen je pa sploh zelo zanimiv, ker tukaj piše,
               da smejo uporabljati posebna motorna vozila. Bom vprašala, ali je helikopter posebno
               motorno vozilo. Je bil pri javnih zbiranjih uporabljen? Helikopter je bil uporabljen.
               Toliko, da ne bi govorili o tem, kako gredo lahko uporabljena sredstva čez zakonsko
               določene navedbe. In opozorila bi še, da je treba videti tudi, da je uporaba po
               odredbi ali lastni presoji zvezana tudi s težo prekrška. Gre za teroristična dejanja,
               gre za težka dejanja, tudi povezana s posameznikom, ne samo s skupino, ko gre za
               ogrožanje in za aktivno upiranje. Zato so te stvari tako zelo pomembne, ali vemo, kaj
               je pasivno upiranje, kaj je aktivno upiranje in tako dalje. Nevarnosti so pri
               razlaganju zakona kar precejšnje in škoda, gospod minister, da ta sredstva niso
               taksativno našteta v zakonu. Morala bi biti in o tem govori informacijska
               pooblaščenka. Hvala.</p>
            </sp>
            <sp xml:id="SDZ6-Redna-10-2013-01-29.sp31">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Besedo ima gospa Melita Župevc.</p>
            </sp>
            <sp xml:id="SDZ6-Redna-10-2013-01-29.sp32">

               <speaker>MAG. MELITA ŽUPEVC (PS PS):</speaker>

               <p>Hvala lepa, gospod predsedujoči.</p>
               <p>Saj kolegica Potrata je danes oziroma v tem trenutku povzela bistvo. Bistvo, ki ga
               izpostavlja tudi Urad informacijske pooblaščenke, je ravno v tem, da predlagana
               dikcija nima omejitev. In glede na to, da je bilo rečeno, koliko je bilo usklajevanj,
               pa da se niste na koncu očitno uskladili, priča tudi informacija na spletni strani
               Urada informacijske pooblaščenke, ki je praktično izpred tedna dni, v katerem se
               sprašujejo v smeri, ali postajamo policijska država. To je ključno vprašanje tega
               zakona oziroma te ureditve, ali postajamo policijska država. Jaz sem prepričana, da
               glede na to, kar se dogaja v zadnjem času, v zadnjih dneh, tednih, ni nobenih
               naključij v takšnih zakonih, ki jih pred nas prinaša vlada. Vse je narejeno z nekim
               točno določenim namenom, jaz ne verjamem, da je slučajno dikcija v zakonu takšna, kot
               je.</p>
               <p>Minister je že prej, ne vem, ali se je zarekel ali mu je ušlo, omenil prisluhe. Saj
               v tem je eden izmed ključnih problemov. Informacijska pooblaščenka jasno izpostavlja
               oziroma njen urad, primer tako imenovanih lažnih baznih postaj. Mi tukaj ne govorimo
               o neki znanstveni fantastiki. Če boste šli na spletno stran, komercialno je mogoče
               lažno bazno postajo kupiti danes takoj. Mi govorimo o posegih v človekove pravice. In
               pri teh stvareh je treba biti skrajno občutljiv. Ko govorimo o lažnih baznih
               postajah, tisti, ki poznajo postopke, kako potekajo znotraj policije, kadar gre za
               najhujša kazniva dejanja, bodo vedeli, da se v bistvu policija tudi zelo pogosto
               srečuje s težavami, kar se tiče operaterjev. Ker operaterji niso pripravljeni slepo
               slediti navodilom policije, ampak sledijo v prvi vrsti odredbam sodišča. To je treba
               zelo jasno povedati.</p>
               <p>Mi govorimo danes o zelo občutljivih stvareh. Ampak jaz moram reči, da mene, kot
               rečeno, takšne dikcije sploh ne čudijo. Jaz bom podprla amandmaje Socialnih
               demokratov, ker menim, da je ključni problem, kot je rečeno, da ta zakon ne našteva
               eksplicitno tega, kar bi moral našteti, torej metod in sredstev, s katerimi bi smeli
               in s katerimi lahko posežemo v življenje posameznika. Res je, da se tehnična sredstva
               razvijajo – saj to je zaskrbljujoče. Pred kratkim smo lahko videli na televiziji,
               kako policija kupuje nove naprave za prisluškovanje, če se ne motim, potem so bile
               neke čudne informacije, ali kupuje ali ne kupuje, na koncu smo bili pri informaciji,
               da jih kupuje – minister, če ni res, me boste popravili. Sova se tudi modernizira,
               kar je prav. Ampak vprašanje je, kako daleč gremo z novimi tehničnimi sredstvi v
               svobodo posameznika. In ko je bilo prej rečeno, kaj je na prvem mestu, ali svoboda
               posameznika ali varnost države. Na to vprašanje, mislim, da mi ni potrebno
               odgovoriti.</p>
               <p>V zadnjem času spremljamo stvari, ki spominjajo res na policijsko državo. Ker
               identificiramo protestnike, lovimo tiste, ki razmišljajo, da bi šli morda
               protestirat. Veno Taufer, sem videla včeraj, se sprašuje, ali mu prisluškujejo.
               Slučajno je bil pred časom sopodpisnik nekega pisma, ki je v tujini kritiziralo
               slovensko vlado. Čuden prizvok dobivajo potem takšni zakoni oziroma takšne dikcije,
               ki jih prinašate v ta državni zbor.</p>
               <p>Jaz bom podprla amandma Socialnih demokratov, ker menim, da je diskrecijske pravice
               v tem zakonu za policijo preprosto preveč. Hvala.</p>
            </sp>
            <sp xml:id="SDZ6-Redna-10-2013-01-29.sp33">

               <speaker>PODPREDSEDNIK JAKOB PRESEČNIK:</speaker>

               <p>Hvala.</p>
               <p>Besedo ima gospod minister.</p>
            </sp>
            <sp xml:id="SDZ6-Redna-10-2013-01-29.sp34">

               <speaker>DR. VINKO GORENAK:</speaker>

               <p>Hvala lepa.</p>
               <p>Smo ali nismo policijska država, lahko pogledamo v 54. člen obstoječega zakona, ki
               danes velja, pa je bil sprejet, vsaj ta člen, po mojem spominu v času leve vlade.
               Pravi pa tako: "Pri zbiranju osebnih in drugih podatkov, namenjenih za dokazovanje
               prekrškov in kaznivih dejanj ter za identificiranje kršiteljev oziroma storilcev,
               smejo kršitelji uporabljati tehnična sredstva za fotografiranje ter avdio in
               video-snemanje. To pomeni – kaj? To pomeni, da je danes ta zadeva bistveno širša, kot
               pa jo imamo predvideno v zakonu. Vsaj tako jaz to zadevo vidim. Hvala lepa.</p>
            </sp>
            <sp xml:id="SDZ6-Redna-10-2013-01-29.sp35">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Mirko Brulc.</p>
            </sp>
            <sp xml:id="SDZ6-Redna-10-2013-01-29.sp36">

               <speaker>MIRKO BRULC (PS SD):</speaker>

               <p>Hvala lepa.</p>
               <p>Saj zaradi marsičesa popravljamo tudi ta zakon. Jaz bi le poudaril to, da
               informacijska pooblaščenka in varuhinja človekovih pravic morata biti trn v peti
               vladajoči strukturi. In to je prav. Tukaj se dokazuje, da ti dve dami, ker imamo zdaj
               te gospe, ukrepata prav in zahtevata od nas to, kar je pravilno. Poglejte, dajati nam
               za vzorec Združene države Amerike po 11. septembru, tega ne sprejmem nikakor. Njihove
               demokracije ne maram, ker bi lahko sedel v Guatanamu brez obsodbe, brez dokazov in
               tako dalje in čakal, da se nek čudež zgodi. Tudi neomejeno sledenje, ki je v
               Združenih državah prisotno. Saj te vzorce ne smemo v našo družbo prinašati. In nihče
               v tem državnemu zboru ni rekel, da so policaji nujno zlo, da so pretepači. To so
               žaljive besede, ki prihajajo iz drugih ust, ne iz naših. Hvala bogu, da imam
               policaje, da imamo poštene policaje, da obvladajo svoj stroko in da jim s tem zakonom
               omogočimo, da bodo svoje naloge opravljali tudi zelo varno.</p>
               <p>Kaj se pa dogaja v naši družbi? To, kar je Jerovšek govoril, strahovlada in tako
               dalje. Ja, strahovlada, ljudje se bojijo. Ljudje se bojijo 8. februarja, kulturnega
               praznika, pa ne bom povedal, zakaj. Tako da dajmo umiriti žogo, sprejeti ta amandma,
               da bomo vsaj malo ublažili možnost nepravilne uporabe kakršnih koli sredstev.
               Hvala.</p>
            </sp>
            <sp xml:id="SDZ6-Redna-10-2013-01-29.sp37">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Ivan Vogrin.</p>
            </sp>
            <sp xml:id="SDZ6-Redna-10-2013-01-29.sp38">

               <speaker>MAG. IVAN VOGRIN (NeP):</speaker>

               <p>Hvala lepa. Spoštovane kolegice in kolegi!</p>
               <p>Jaz mislim pravzaprav, da se mi spet malo gibljemo okoli bistroumnih nesmislov.
               Zakaj? Naš osnovni problem ni, ali bo policija lahko ukrepala ali ne, ampak temeljni
               vzrok vseh protestov in nestrpnosti v zadnjem času je v tem, da smo postali revni, da
               ljudje nimajo od česa živeti, da premalo ustvarjamo in da so ljudje v velikih
               stiskah. Tako ti protesti niso odraz tega, da bi ljudje bili hudobni, da bi želeli
               temu ali drugemu politiku nagajati ali politični opciji, ampak so to resnične stiske
               ljudi. Se pravi, mi bomo največ naredili za varnost, če bomo začeli ustvarjati novo
               vrednost. V letu dni, kolega Stepišnik me gleda, ne vem, kaj si misli, nismo pa nič
               naredili ali zelo malo za to, da bi ustvarili pogoje, zato da bo gospodarstvo dobro
               delovalo. Izgubljamo konkurenčno tekmo z vsemi sosednjimi državami. Nemiri,
               nestrpnosti, zmanjšana varnost so v glavnem posledica tega, da ljudje težko živijo.
               Zamislimo si primer konkretno ene družine, kjer oče in mama delata dobesedno od jutra
               do večera in ne moreta plačati položnic, kaj šele živeti neko dostojno življenje in
               tudi otrokom privoščiti kopanje, izlet in podobno. Se znamo postaviti v kožo teh
               ljudi? To je problem varnosti. Ljudje postanejo potem nestrpni, razdraženi in
               preprosto gredo na ulice.</p>
               <p>Zdaj pa jaz poslušam približno tako. Ena in druga stran ali pozicija in opozicija se
               prepričujeta, ali bi policija morala imeti večja ali manjša pooblastila. In tudi
               tukaj delamo hudo napako. Ta razprava v parlamentu niti biti ne bi smela, bi se
               morala prej opraviti na odboru ali na odborih in bi se morali dve tretjini parlamenta
               uskladiti za to, da bi dobili dobro zakonodajo, kajti policijo potrebujemo vsi,
               tisti, ki so danes na oblasti, in tisti, ki bodo jutri na oblasti. Jaz pa imam vedno
               občutek, da delamo zakone za trenutno oblast ali pa delamo proti zakonom, ki so
               trenutno veljavni. To je narobe. Vsi potrebujemo dobro zakonsko podlago za delovanje
               institucij sistema, ki bo omogočala v konkretnem primeru, da bodo faloti izločeni, da
               bodo ustrezno kaznovani, da ne bodo mogoče zlorabe in tako dalje. Morali bi
               pristopiti popolnoma drugače. Zdaj pa spet napenjamo mišice, kdo bo dobil tri ali dva
               ali en glas več. Poglejte, tako imenovano Vilfanov zakon je po nepotrebnem padel
               zaradi enega glasu, ker smo napenjali mišice po nepotrebnem. To je vse na škodo nas,
               ki smo tukaj, na škodo državljanov, na škodo varnosti in tako dalje.</p>
               <p>Jaz še vedno menim, da bi bilo treba iskati pri tako pomembnih zakonih – in
               pravzaprav tudi niso neki politični zakoni – dvotretjinsko soglasje in takrat dati
               zakon v parlament in ne prej, ker nepotrebno delamo še naprej delitve, mi pa
               potrebujemo predvsem enotnost v delovanju, da bomo lahko živeli. Hvala lepa.</p>
            </sp>
            <sp xml:id="SDZ6-Redna-10-2013-01-29.sp39">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Srečko Meh.</p>
            </sp>
            <sp xml:id="SDZ6-Redna-10-2013-01-29.sp40">

               <speaker>SREČKO MEH (PS SD):</speaker>

               <p>Gospe in gospodje, mi smo v parlamentu v katerem bi morali narediti vse, da bi bili
               zakoni jasni, da bi bili natančno napisani in da bi omogočili policiji eksaktno delo
               in dober nadzor. Če tega ne naredimo, smo naredili slabo. In to je bistvo. Vse
               ostalo, ko govorimo, da so bili včasih miličniki, takrat tudi SDS na primer ni bilo,
               pa je bilo tudi v redu, tudi morda zaradi tega, če sem lahko malo zloben.</p>
               <p>Danes pa je prav, da se tukaj v državnem zboru dogovorimo, da povemo, da je napisano
               tako, kot piše, da lahko policija uporablja pri tem vsa sredstva za prisluhe in za
               to, kar pa pravzaprav ni dobro. To piše v členu, kjer so navedena vsa sredstva, ki
               jih policija ima.</p>
               <p>Ampak saj ne gre za to. Gre za to, da moramo policistom dati orodje, da jim moramo
               dati moč, da bodo lahko nadzirali tisto, kar nadzirati morajo, in da zelo natančno
               napišemo, kaj je tisto, kar lahko uporabljajo in kaj smejo uporabljati.</p>
               <p>Vse ostalo, kar danes tukaj govorimo, koga so spremljali, koga niso spremljali, kaj
               bi lahko naredili, kaj ne, je krivda izključno zakonodaje. Zato je prav, da se tukaj
               v državnem zboru pogovarjamo o tem, kako izboljšati zakon, kako izboljšati zakone in
               kaj napisati. To je bil namen teh amandmajev, v katerih smo opozorili na tisto, kar
               ni morda dovolj dobro napisano, kar bi bilo prav spremeniti. In o tem govorimo, gospe
               in gospodje, kadar bomo govorili v tem državnem zboru, vse ostalo pa pustimo
               zgodovini, zgodovinoslovcem in ohranimo malo kančka dostojanstva tudi v tem državnem
               zboru, to od nas zahtevajo tudi ljudje, ki so nam dali zelo jasna sporočila o tem,
               kako se naj oblast obnaša. Hvala lepa.</p>
            </sp>
            <sp xml:id="SDZ6-Redna-10-2013-01-29.sp41">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Želi še kdo razpravljati? Vidim roke, zato odpiram prijavo. Prosim, da se prijavite.</p>
               <p>Gospod Jožef Kavtičnik, prosim.</p>
            </sp>
            <sp xml:id="SDZ6-Redna-10-2013-01-29.sp42">

               <speaker>JOŽEF KAVTIČNIK (PS PS):</speaker>

               <p>Hvala lepa, predsedujoči.</p>
               <p>Vsak zakon, ki ga tukaj obravnavamo, je pomemben. Jaz ne znam povedati, kateri zakon
               je bolj pomemben, kateri je manj, in vsak zakon se dotika ljudi.</p>
               <p>Kadar govorimo o varnosti, je treba biti pozoren, da s tem, ko želimo zagotavljati
               nekomu, neki skupini ali posamezniku varnost, da mu istočasno ne kršimo tistih
               osnovnih pravic in mu ne kratimo neke varnosti ali dostojanstva. Zato je pomembno, da
               se poslušamo. In pametni poslušajo dobre predloge. Minister, niste napisali slabega
               zakona, vendar je zakon, ki ga je treba še dodelati oziroma mu je treba dodati neke
               spremembe. Zakaj ne prisluhnete tema dvema dobro mislečima dopolniloma, ki nista
               politična, ampak jaz vsaj mislim, upam, da tudi vi, da informacijska pooblaščenka ni
               politični organ ali ustanova. Če opozori na to, da je treba nekaj spremeniti, da je
               treba nekaj v zakonu dodati ali odvzeti, potem dajte to upoštevati. Prepričan sem, da
               če bi malo več prisluhnili in če bi sledili tudi drugače mislečim, kajti v tej državi
               niso samo eno misleči, ampak različno misleči, potem bi zakon bil sigurno bolj
               pravičen. In za to nam gre. Zato bom podprl oba amandmaja in pričakujem, da bodo temu
               potrdili tudi ostali poslanci. Hvala.</p>
            </sp>
            <sp xml:id="SDZ6-Redna-10-2013-01-29.sp43">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Gašpar Gašpar Mišič, prosim.</p>
            </sp>
            <sp xml:id="SDZ6-Redna-10-2013-01-29.sp44">

               <speaker>GAŠPAR GAŠPAR MIŠIČ (PS PS):</speaker>

               <p>Hvala, predsedujoči.</p>
               <p>Vprašanje je, kako mi razumemo inštitut informacijske pooblaščenke, da ne grem
               dalje, kako razumemo ali spoštujemo inštitut varuha človekovih pravic. Zakaj jih
               sploh imamo? Če na določen zakon, v konkretnem primeru zakon o nalogah in
               pooblastilih policije, dobimo namige, pomisleke, da je nekaj v neskladju oziroma da
               zna nekaj biti narobe v praksi predvsem, iz izkušenj, potem se moramo zamisliti,
               preštudirati in po možnosti v čim večji meri tudi to v zakonih upoštevati. V
               nasprotnem se nam bo zgodilo, ko bodo policisti uporabili zakonska določila in
               ravnali v skladu z zakonom, ki bo danes sprejet oziroma bo sprejet v končni
               obravnavi, bo imel posameznik možnost na podlagi nekega drugega zakona, na podlagi
               ustave ali pa drugih pravic, ki so zagotovljene z zakoni, ki so bili sprejeti v tem
               istem državnem zboru, da bo oporekal vsemu temu oziroma ne bo morebiti tudi kaznovan,
               če je dejansko storil prekršek. To, kar se želi v amandmajih za 113. in 114. člen
               doseči, je to, da pooblastila, ki jih država da represivnemu organu, morajo biti
               natančno določena z zakonom in le takšna, ki so nujna za dosego javne varnosti.</p>
               <p>Svoboda posameznika in varnost države je na prvem mestu, pa si lahko to tudi
               posamezniki tolmačijo, kakor želijo. Kaj lahko in kaj sme policija uporabljati, mora
               biti jasno določeno, kdaj in kako, ne kar prosto po Prešernu. Tako se to ne sme
               delati. Imeli smo kar nekaj ključnih in zelo pomembnih primerov na sodišču, ko so
               spretni odvetniki, pravni zastopniki tistih, ki so obtoženi kaznivih dejanj, zaradi
               nepravilne oziroma nezakonite uporabe določenih metod, bili oproščeni, ker so
               dokazali, da dejansko policija ni na zakonit način pridobila ustreznih podatkov o
               samem postopku. Zanimivo je, da v tem istem zakonu v 73. členu, ko govorimo o uporabi
               prisilnih sredstev, imate taksativno navedeno, kako in kaj vse sme policija
               uporabljati, v 113. členu, kjer pa navajate uporabo določenih sredstev, pa je kar
               tako glede snemanja in tako ... Ne vem, zakaj niste tudi glede uporabe nadziranja v
               cestnem prometu, kako lahko policist uporabi določene naprave oziroma metode,
               zapisali taksativno, kot se je to iz razprave dalo ugotoviti.</p>
               <p>Naj zaključim s tem, da sem razočaran, ker se zakoni sprejemajo z ignoranco vseh
               opozoril inštitutov tako informacijske pooblaščenke kot varuha oziroma varuhinje
               človekovih pravic. Če tega ne spoštujemo, potem pa je vprašljivost pravne države.
               Vrnimo se korak nazaj, zamislimo se nad vsemi temi dejanji, ki jih počnemo tukaj v
               parlamentu, in kaj je razlog, da ne spoštujemo opozorila tistih, ki so v državi prvi
               poklicani, da skrbijo za človekove pravice, ki skrbijo za svobodo in za varnost te
               države oziroma skrbijo nad pravilnostjo izvajanja zakonov, ki so bili sprejeti v
               hramu demokracije. Ne smemo dopustiti, da si vsakokratna oblast zakone razlaga
               oziroma podredi tako, kot si sama želi. Dopustite, da živimo svobodno, da mislimo
               svobodno, dopustite, da imamo svoje misli, ne nas napeljevati v področje enoumja in
               revnosti uma. Želim živeti v svobodni državi, želim zagotoviti, da bodo vsi ljudje
               živeli in da se bodo tudi tako počutili in da bo sporočilo slovenske politike takšno,
               da živijo, resnično živijo in živimo v pravni in varni državi. Hvala lepa.</p>
            </sp>
            <sp xml:id="SDZ6-Redna-10-2013-01-29.sp45">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Sprašujem, če želi še kdo razpravljati. Ugotavljam, da ne. Zaključujem razpravo o
               113. členu in amandmaju k istemu členu. Odpiram razpravo o 114. členu in amandmaju
               Poslanske skupine Socialnih demokratov. Želi kdo razpravljati? Da. Odpiram prijavo.
               Prosim, da se prijavite.</p>
               <p>Mag. Majda Potrata, prosim.</p>
            </sp>
            <sp xml:id="SDZ6-Redna-10-2013-01-29.sp46">

               <speaker>MAG. MAJDA POTRATA (PS SD):</speaker>

               <p>Hvala, gospod podpredsednik.</p>
               <p>Deloma smo se tega člena že dotikali, tudi sama sem ga omenila takrat, ko sem
               govorila o kolateralni škodi. Gre za to, da je z našim amandmajem predlagano črtanje
               prvega odstavka. Informacijska pooblaščenka posebej opozorja, da moramo biti posebej
               pazljivi takrat, kadar bi bil poseg v človekove pravice in svoboščine večji, kot je
               za opravljanje nalog nujen. In prvi odstavek je ravno tak. To je samozaščitniški
               odstavek, da tako rečem. S tem policija sama sebe ščiti, ker snema zakonitost
               izvajanja policijskih pooblastil in sme za to uporabljati vsa sredstva. Pri snemanju
               pa je lahko ujet v ta zorni kot tudi kdo, ki se ni niti pasivno niti aktivno nič
               upiral. Ta člen torej govori o javnih zbiranjih in z izčrtanjem prvega odstavka se
               seveda dovoli snemanje, uporabljanje tehničnih sredstev, če je glede na okoliščine
               mogoče pričakovati množične kršitve javnega reda ali kazniva dejanja. Uporaba
               sredstev za varovanje varnosti je zagotovljena, je pa uporaba teh sredstev omejena
               samo na spremljanje dogodka, nima pa tega dodatnega namena, o katerem govori 1. člen,
               da je to spremljanje pravzaprav namenjeno temu, da bo policija lahko dokazovala
               zakonitost svojega ravnanja. Ko bo spremljala s sredstvi, bo mogoče iz tistega tudi
               zaznati, kaj se je dogajalo in kaj se ni. Jaz ne bi rada spominjala na kakšne
               posnetke, ki smo jih že spremljali v Državnemu zboru, ampak vendarle bi opozorila, da
               je tukaj še vedno zdaj zapisan peti odstavek, če bi bil sprejet naš amandma, bi bil
               to četrti odstavek, ki govori o tehničnih sredstvih iz tega in prejšnjega člena, da
               morajo biti ta tehnična sredstva tipizirana, tipizacijo pa z internim aktom določi
               minister. Ni se bati, da bi bilo treba takoj spreminjati zakon, če se tehnika
               izboljšuje ali napreduje. Hvala.</p>
            </sp>
            <sp xml:id="SDZ6-Redna-10-2013-01-29.sp47">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Bi želel še kdo razpravljati o amandmaju Poslanske skupine Socialnih demokratov k
               114. členu? Ker vidim, da ni želje za razpravo, zaključujem razpravo. O amandmajih
               bomo v skladu s časovnim potekom seje zbora odločali v sredo, 30. januarja 2013, v
               okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  ORGANIZIRANOSTI IN DELU V POLICIJI V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade dr. Vinku Gorenaku, ministru za
               notranje zadeve.</p>
            </sp>
            <sp xml:id="SDZ6-Redna-10-2013-01-29.sp48">

               <speaker>DR. VINKO GORENAK:</speaker>

               <p>Hvala lepa.</p>
               <p>Oba zakona sta seveda tesno povezana iz že prej omenjenih razlogov, ki sem jih
               navedel. Zakon o organiziranosti in delu policije je torej pred nami. Cilj predloga
               tega zakona je ureditev normativne podlage za sodobno policijsko organizacijo, njeno
               vodenje, usmerjanje ter jasno razmejiti pristojnosti med ministrstvom za notranje
               zadeve in policijo. Zakon ima torej cilj urediti specifična delovnopravna razmerja v
               policiji, status in zaščito policista, usposabljanje in izobraževanje, raziskovalno
               dejavnost ter zagotoviti tesnejšo vpetost policije v delovanje lokalnega okolja,
               lokalnih skupnosti in tesnejše sodelovanje policije z drugimi subjekti ter s tem še
               boljšo organiziranost in delovanje policije.</p>
               <p>Naj naštejem za uvod samo nekaj poglavitnih rešitev. Prvič, natančna opredelitev
               razmere med ministrstvom in policijo ter določitev nalog, ki jih ministrstvo opravlja
               v razmerju do policije. Ta člen je tudi v obstoječem zakonu in je bil od leta 1998
               mislim da dvakrat temeljito popravljen, zato je v tem zakonu to natančneje določeno.
               Drugič, podrobnejša opredelitev usmerjanj nadzora ministrstva nad delom policije,
               pooblastil nadzornikov službe, ki nadzira policijo. Naj takoj tudi na tem mestu
               poudarim, da ni spremembe, kar ste me nekateri spraševali, minister ne usmerja
               policije v primeru, ko je prevzel postopek državni tožilec. Tretjič, krepitev
               decentralizacije ter avtonomnosti in samostojnosti policijskih uprav. Četrtič,
               okrepljeno partnersko sodelovanje pri zagotavljanju varnosti z ustanavljanjem svetov,
               komisij in drugih dogovorjenih oblik sodelovanja, partnerskega sodelovanja na
               lokalnem nivoju. Petič, posebne ureditve delovnopravnih razmerij, ki omogočajo
               nemoteno izvajanje operativnih nalog policije, opravljanja nalog v posebnih delovnih
               pogojih, nadurno delo, začasne premestitve in poseben poudarek in skrb za zaposlene,
               kot je pravna pomoč policistom, varovanje v primeru groženj, ogroženih uslužbencev.
               In zadnje, nadgradnja sistema izobraževanja in postopen prehod na višjo stopnjo
               izobrazbe za opravljanje nalog policista za večino delovnih mest v policiji.
               Hvala.</p>
            </sp>
            <sp xml:id="SDZ6-Redna-10-2013-01-29.sp49">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Predlog zakona je obravnaval Odbor za notranje zadeve kot matično delovno telo.
               Poročilo bo predstavila predsednica odbora..</p>
               <p>Gospa Maša Kociper, prosim.</p>
            </sp>
            <sp xml:id="SDZ6-Redna-10-2013-01-29.sp50">

               <speaker>MAŠA KOCIPER (PS PS):</speaker>

               <p>Hvala lepa, predsedujoči.</p>
               <p>Odbor za notranje zadeve je na 9. seji 16. januarja 2013 kot matično delovno telo
               obravnaval predmetni predlog zakona, ki ga je Državnemu zboru posredovala Vlada. Pred
               tem pa je Državni zbor na zahtevo poslancev na 7. redni seji o predlogu zakona
               opravil splošno razpravo in sklenil, da je predlog zakona primeren za nadaljnjo
               obravnavo.</p>
               <p>Predstavnik predlagatelja, minister za notranje zadeve gospod dr. Vinko Gorenak, je
               v dopolnilni obrazložitvi povedal, da je cilj predloga zakona ureditev normativnih
               podlag za sodobno policijsko organizacijo, njeno vodenje, usmerjanje in razmejitev
               pristojnosti med ministrstvom in policijo. V nadaljevanju uvodne predstavitve ter v
               razpravi je podrobneje predstavil nekatere predlagane rešitve ter se opredelil do
               predlogov, ki sta jih podala oba policijska sindikata.</p>
               <p>Predstavnica Zakonodajno-pravne službe je povedala, da so pripombe iz njihovega
               pisnega mnenja večinoma ustrezno upoštevane v vloženih amandmajih koalicijskih
               poslanskih skupin, v zvezi z neupoštevanimi pripombami pa je ministrstvo za notranje
               zadeve podalo dodatna pojasnila. V toku razprave pa je predstavnica
               Zakonodajno-pravne službe podala pripombe in pomisleke k nekaterim predlogom
               sindikatov.</p>
               <p>Svoje mnenje o predlogu zakona sta predstavila tudi oba predstavnika policijskih
               sindikatov, ki sta uvodoma izrazila načelno podporo obema predlogoma zakonov s
               področja policije ter povedala, da imata k Predlogu zakona o organiziranosti in delu
               v policiji pripombe na nekatere predlagane rešitve, v zvezi s katerimi sta sindikata
               oblikovala tudi predloge za amandmaje, ki jih predlagata odboru v sprejetje. S temi
               predlogi ne želijo rušiti obstoječih sistemskih rešitev s področja javnih uslužbencev
               in plač javnih uslužbencev, temveč si želijo, po njihovih besedah, glede na specifiko
               policijskega poklica uveljaviti manj toge ureditve nekaterih vprašanj.</p>
               <p>V razpravi o posameznih členih predloga zakona so bili predstavljeni amandmaji
               poslanske skupine Pozitivna Slovenija, predstavnik te poslanske skupine pa se je
               zavzel za ohranitev sedanje ureditve imenovanja in razrešitve generalnega direktorja
               policije, ki predstavlja višje standarde kot sedaj predlagana nova ureditev.</p>
               <p>V razpravi o amandmaju Pozitivne Slovenije k 12. členu, ki je črtal del besedila
               tega člena, so se nekateri člani odbora strinjali, da je določba preveč vsebinsko
               odprta, drugi člani odbora pa so menili, da minister mora biti obveščen o vseh
               pomembnih dogodkih, saj mora poznati razmere znotraj svojega resorja, za katere je
               odgovoren. Odbor je na predlog člana odbora k temu členu sprejel svoj amandma in z
               njim navedeni del besedila 12. člena določneje formuliral.</p>
               <p>Pretežni del razprave pa se je v nadaljevanju nanašal na predloge obeh sindikatov,
               pri čemer so člani odbora o vseh predlogih sindikatov razpravljali ter tudi glasovali
               o njih kot o amandmajih odbora. Odbor je na podlagi 131. člena Poslovnika sprejel
               svoje amandmaje k 12., 74. in 79. členu. Sprejel je vse amandmaje poslanskih skupin
               koalicije, ni pa sprejel amandmaja poslanske skupine Pozitivna Slovenija in amandmaja
               poslanca Jerka Čehovina.</p>
               <p>Odbor je po opravljeni razpravi o posameznih členih predloga zakona ter po
               opravljeni razpravi in glasovanju o amandmajih glasoval še o vseh členih predloga
               zakona in jih vse skupaj sprejel.</p>
            </sp>
            <sp xml:id="SDZ6-Redna-10-2013-01-29.sp51">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Državni zbor je splošno razpravo opravil na svoji 7. seji, zaradi tega predstavitev
               stališč poslanskih skupin ni možna. Prehajamo takoj na razpravo o členih in vloženih
               amandmajih, ki jih bomo opravili na podlagi pregledov vloženih amandmajev z dne 28.
               januarja letošnjega leta.</p>
               <p>V razpravo dajem 12. člen in amandma Poslanske skupine Socialnih demokratov. Vidim,
               da je želja po razpravi, zaradi tega odpiram prijavo. Prosim, da se prijavite.</p>
            </sp>
            <sp xml:id="SDZ6-Redna-10-2013-01-29.sp52">

               <speaker>MAG. MAJDA POTRATA (PS SD):</speaker>

               <p> Hvala.</p>
               <p>O tem členu je bilo na odboru velik razprave, gre pa za temeljno vprašanje razmerja
               med ministrom in generalnih direktorjem policije. Jaz štejem funkcijo generalnega
               direktorja policije za strokovno funkcijo, dejstvo pa je, da je ministrska funkcija,
               enako kot funkcija državnega sekretarja, politična funkcija. Zato lahko razpravo o
               tem členu povezujemo z načelno razpravo o razmerju med stroko in politiko, kadar gre
               za razmerje tudi med generalnim direktorjem in ministrom, o čem sme in mora biti
               minister obveščen, za kaj nosi odgovornost in v katerih primerih mora generalni
               direktor policije obveščati ministra. Nisem zagovornica tega, da mora biti minister
               obveščen o vsem, ker razumem, da je to prevelika količina informacij, mora pa biti o
               najpomembnejših dogodkih zagotovo obveščen, ne sme pa biti po mnenju Socialnih
               demokratov obveščen o tistih dogodkih, ki bi lahko kakorkoli ovirali ali vplivali na
               strokovno delo policije. Gre za za predaretacije, ko bi recimo informacija
               generalnega direktorja policije ministru lahko dobila v specifičnih političnih
               okoliščinah tudi take razsežnosti, da bi bilo delo policije ogroženo. Sama imam v
               mislih nek čisto konkreten primer iz nedavne preteklosti, ampak zagovarjam stališče,
               da je naša naloga skrbeti za sistemske rešitve, zato zaenkrat ne bom ilustrirala s
               tem primerom. Ampak ravno ta izkušnja je napeljala Socialne demokrate k temu, da smo
               vložili k tistemu delu, ki je bil v razpravi ali po razpravi z amandmajem dopolnjen,
               dopolnilo. Šlo je za dogodke z delovnega področja policije in tiste, ki bi lahko
               imeli v javnosti večji odmev, ampak bi dodali "in o drugih dogodkih z delovnega
               področja policije, ko to obveščanje ne more ovirati in vplivati na potek operativnega
               delovanja policije". Torej je zaščiteno strokovno delo policije in je zavarovano pred
               skušnjavo političnega vplivanja. Zdi se nam ta dodatek potreben, zato tudi
               pričakujemo, da bo podprt pri glasovanju. Hvala.</p>
            </sp>
            <sp xml:id="SDZ6-Redna-10-2013-01-29.sp53">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Besedo ima gospa Maša Kociper.</p>
            </sp>
            <sp xml:id="SDZ6-Redna-10-2013-01-29.sp54">

               <speaker>MAŠA KOCIPER (PS PS):</speaker>

               <p> Hvala lepa.</p>
               <p>Kot običajno se povsem strinjam s kolegico Potrato. Gre za to, da kljub temu da
               sprejemamo rešitve, ki so seveda sistemske narave in na splošni ravni, jih sprejemamo
               v neki konkretni politični življenjski situaciji. Zato se tudi nam zdi izjemno
               pomembno, da se zelo jasno določi v zakonodaji, kdaj naj bo minister informiran. Kot
               je povedala kolegica, minister je politična funkcija, o tem ni nobenega dvoma, in
               prav s tem zakonom se tudi bolj odpirajo vrata, da ima minister velik in konkreten
               vpliv na to, kdo bo direktor policije. Pri tej navezavi, ki bo zdaj še bolj močna, je
               treba zakonodajo definirati v tem smislu, da je povsem jasno, kdaj je kdo o čem
               obveščen in kakšne so pristojnosti.</p>
               <p>V tem amandmaju, ki ga bomo v naši poslanski skupini podprli, se mi zdi bistvena
               dikcija, ko to obveščanje ne more ovirati in vplivati na potek operativnega delovanja
               policije. Se pravi, nihče, tudi Poslanska skupina Pozitivna Slovenija ne odreka
               pravice ministru in tudi direktorju policije in vsem najvišjim funkcionarjem, da so
               obveščeni o pomembnih dogodkih, vendar za to obveščenost ni ključno, da so obveščeni
               predhodno, kot so bile podane tendence. Ravno predhodno obveščanje dopušča možnost
               ali pa morda samo dvom, da bi lahko kdo od teh funkcionarjev reagiral in vplival na
               operativno delo. Zato mislimo, da ta amandma to ustrezno definira in da ne more biti
               nobenega dejanskega in strokovnega pomisleka, da takšen amandma, ki to bolj določno
               opredeljuje, ne bi bil sprejet. Hvala lepa.</p>
            </sp>
            <sp xml:id="SDZ6-Redna-10-2013-01-29.sp55">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Sprašujem, če želi še kdo razpravljati o amandmaju k 12. členu? Da.</p>
               <p>Gospod Jožef Jerovšek, prosim.</p>
            </sp>
            <sp xml:id="SDZ6-Redna-10-2013-01-29.sp56">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>O spremembi tega 12. člena in obveščanju ministra je bilo na samem odboru zelo
               veliko razprave. Tam smo potem malenkostno korigirali. Prišlo je do tega, da so
               kolegi iz Pozitivne Slovenije najprej hoteli črtati pravzaprav vsako možnost
               obveščanja ministra za notranje zadeve s strani direktorja policije o zadevah, ki so
               varnostno bolj kritične. In ni jim bila všeč dikcija. Potem smo nekoliko spremenili,
               to se pravi, da je lahko minister obveščen tudi o drugih dogodkih "z delovnega
               področja policije". Ta sintaksa z delovnega področja policija ni bila v originalu in
               smo prišli na to. Sedaj pa vidimo, da se tudi to eni poslanski skupini ne zdi dovolj
               in primerno in dodajajo, "ko to obveščanje ne more ovirati in vplivati na potek
               operativnega delovanja policije".</p>
               <p>Poglejte, tukaj pa je že treba malo razmišljati, kaj je pri tem v ozadju. Jaz sem v
               načelu prepričan, da minister kot odgovorna oseba, ki je politično odgovoren in tudi
               drugače, mora o vseh relevantnih zadevah s področja dela policije, to kar policija
               počne, biti obveščen. V Poslanski skupini Socialnih demokratov pa so našli eno
               varovalko, kako to zadevo onemogočiti, češ, da bo minister lahko škodoval
               operativnemu delovanju policije. To je nezaupanje v državo in nezaupanje v to, da
               vsakokratno postavljen minister nima interesa, da policija operativno dobro deluje.
               Hkrati pa to izhaja iz tega, da očitno tisti, ki so vam takšno dikcijo priporočili,
               pa so bili operativci kdaj v policiji in v obveščevalnih službah, imajo izkušnje z
               zlorabljanjem policije. In mi moramo gledati pozitivno na stvar, mi moramo gledati,
               da bi se to verjetno moralo enkrat končati – zlorabe policije. To izhaja iz tistih
               časov, ko je minister oziroma takrat so bili državni sekretarji v prejšnjem sistemu,
               lahko naročil policajem: "Ustavite zadevo." Celo več. Ne samo minister celo Udba je
               imela to možnost, da je policijo direktno ustavila pri raziskovanju nekaterih zadev.
               Plod takšne miselnosti in takšnih izkušenj in tudi morda težnje, da bi se to še
               enkrat vrnilo, je takšna dikcija. Zato sistematično v podtonu prinašati, kot da je
               minister protidržavni državni element, bilo kdaj, v bilo kakšni opciji in bilo iz
               katere stranke, je po mojem nedržavotvorno. In to je točno to. Minister je po vaši
               dikciji dobesedno protidržavni element ali pa element, ki se bori proti zatiranju
               recimo kriminala, korupcije in tako naprej.</p>
               <p>Zaradi tega jaz takšnega amandmaja ne morem podpreti. Zakaj pa ne bi pozitivno
               razmišljali, da če je minister v takšni zadevi zavezan in je prek drugih zakonov o
               varovanju tajnih podatkov in drugih zavezan tudi k varovanju vseh tajnih informacij
               ali pa še nejavnih informacij, da bo minister, ko bo imel v glavi, da se je nekje
               neka zadeva raziskuje, da bo motril, da bo prišla do konca, da bo policijska
               preiskava končana, narejena do konca. Zakaj niste sposobni pozitivno razmišljati?
               Zdaj je že čas, da vse tiste zablode, zlorabe policije ali pa milice iz prejšnjega
               časa in obveščevalnih služb, ki so v toliki meri delale proti ljudem in kršitvi
               človekovih pravic, nekako omejimo, črtamo in smatramo, da smo nekje demokratična
               družba, da ministri opravljajo svoje delo. Kako je brez te pozitivne miselnosti sploh
               možno razvijati demokratično družbo, če vsepovsod v vsakem členu skušate s podtoni
               nekako reči, da ministru pa ni zaupati. Tu je skrito tudi to, da se vam zdi, da je
               policija bastijon levice in da policija oziroma obveščevalne službe delajo v korist
               levice, da imate neke prednosti, da imate neke koristi od tega in da je takšno mesto
               in tak položaj policiji treba omogočiti predvsem v času, ko so na oblasti
               demokratične nove stranke, proti katerim se v javnosti in tudi v medijih sistematično
               zbuja dvom in se jih skuša diskreditirati. Jaz sem proti takšnim dikcijam, ki ne
               zaupajo, da je minister, ki je politično odgovoren, in vi veste, kakor hitro bo nekdo
               ugotovil ali pa bo direktor policije povedal, da je minister skušal zaustaviti takšno
               in takšno preiskavo, da je pod interpelacijo in da bo padel. Minister ima edini nad
               seboj Damoklejev meč in zaradi tega je prav, da je obveščen. Direktor policije v tem
               konkretnem primeru nima takšnega Damoklejevega meča nad seboj, takšnega širokega
               nadzora javnosti. Opozicija in vsi poslanci smo odraz javnosti in delujemo v korist
               javnosti in nadziramo in tudi postavljamo poslanska vprašanja in ne vem kaj vse.
               Zaradi tega sem jaz proti takšnim zavitim, perfidnim dikcijam, ki skušajo delovati
               tako, češ, če smo mi levica na oblasti, potem je policija tako ali tako pokorjena,
               ker so naši tam in bodo delovali, ko pa ni levica na oblasti, takrat pa naj minister
               ve čim manj, da se bo lahko na policiji čim bolj po svoje delalo in tudi pravzaprav
               čim manj naredilo.</p>
               <p>Takšna miselnost, takšno ravnanje je napačno in zato tega ne morem podpreti. Hvala
               lepa.</p>
            </sp>
            <sp xml:id="SDZ6-Redna-10-2013-01-29.sp57">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Sprašujem, če želi še kdo razpravljati. Vidim, da je kar nekaj rok, zato odpiram
               prijavo.</p>
               <p>Gospod Gašpar Gašpar Mišič, prosim.</p>
            </sp>
            <sp xml:id="SDZ6-Redna-10-2013-01-29.sp58">

               <speaker>GAŠPAR GAŠPAR MIŠIČ (PS PS):</speaker>

               <p>Hvala lepa.</p>
               <p>Sedaj iz razprave je bilo razumeti, torej policija je mastodon levice in tako
               naprej, sedaj ko so naši tam, pa je vse narobe. Kakšni vaši, kakšni naši? Saj to je
               ravno narobe, ta sporočilnost politike, da ko se zamenja oblast v tej državi v
               določenem obdobju, takrat se normalno vse zamenja in ljudje imamo občutek, kot da se
               dejansko izključno samo politično in ne strokovno kadruje, da bodo določeni
               uslužbenci policije podrejeni določenim političnim interesom in zahtevam. Tukaj imamo
               zapisano, da predstojnik policije mora ministru redno in na njegovo posebno zahtevo
               poročati o delu policije in o vseh pomembnih vprašanjih z delovnega področja
               policije. Temu nihče ne nasprotuje, vendar policija mora biti samostojna in
               neodvisna. Mi vemo, da je minister politični organ, da je minister politična oseba,
               ki je bil izvoljen na volitvah. Njegova funkcija, hočete ali nočete, je politična, in
               je tudi politično opredeljen. Vendar morali bi pa v zakonu napisati, da policija ni
               dolžna obveščati ministra o operativnih nalogah, o operativnem delu. Tako lahko
               minister dejansko poseže v vsak primer in si izbere tarčo, češ, tega bom pa jaz
               spravil na kolena. Tako kot si je dovolil minister, da je kar vnaprej izjavljal, "to
               še ni nič, boste videli, kaj bo v Ljubljani in v Kopru". Čakajte malo, od kod pa
               ministru takšne in drugačne informacije? Še vedno čakamo, kaj bo tam, kaj bo v Celju
               in tako naprej. Ali to niso sporočila, ki ustrahujejo, ki grozijo, spoštovani
               minister? Vse to, kar je bilo izrečeno, izgovorjeno iz ust ministra za notranje
               zadeve, ki je prvi, ki mora poskrbeti, da bomo državljanke in državljani imeli
               občutek varnosti v tej državi. Tukaj ne. Tukaj se spet pogovarjamo, "sedaj ko so naši
               tam, vas je pa strah, ko pridejo pa spet neki drugi naši ..." Pa prenehajmo, za božjo
               voljo, s temi naši in vaši! Policisti, policaji in tisti, ki skrbijo za javni red in
               mir, ki skrbijo za varnost države, so od vseh nas, ne glede na to, kako mislimo in
               kako razmišljamo, ne glede na to, kaj je nam všeč. Zakoni veljajo za vse, od
               navadnega delavca do predsednika države. In to mora biti sveto za vse nas. Ampak žal
               ni tako. Vedno se nekako, jaz imam občutek, da so določeni poslanci obsedeni s
               preteklostjo. Vedno se nazaj kliče Udbo, danes imamo Sovo, v tej Sovi se kadruje, se
               kar zamenja, odplakne vse, kar je bilo kadrovano v predhodnem sklicu in se na novo
               postavljajo ljudje. Če bi se kadrovalo res strokovno in če bi se kadrovalo tako, kot
               se to spodobi v normalnih državah, potem ne bi bilo tako. Sedaj pa je res mogoče
               tako, da morate počistiti vse, kar je bilo za nazaj, odmakniti ljudi, pospraviti
               arhive tako ali drugače oziroma prilagoditi si dokumentacijo, ki bo ustrezala vam ali
               pa nekaterim drugim. Pa do kdaj bomo mi dejansko to počeli in se igrali kot otroci v
               vrtcu? Do kdaj se bomo dejansko medsebojno obtoževali za nazaj in za nazaj in za
               nazaj. Enkrat dajmo narediti črto ločnico in reči za nazaj, kar je bilo, grešili ste,
               grešilo se je, delalo se je narobe, kajti če bi se delalo pravilno, bi ta država bila
               v boljšem stanju in v boljši kondicij. Tako pa nismo. In jaz mislim, da se enkrat za
               vselej lahko dogovorimo vsi skupaj, da se ne delimo, kar se tega vprašanja tiče, da
               se poenotimo, za voljo vseh ljudi, ki želijo živeti v svobodni, pravični in pošteni
               državi. Ne pa tako, da vsakokratni minister po svoje lahko opleta, dobi tako ali
               drugače in potem po medijih dobimo informacije, da minister je to, minister je ono.
               In še sam minister se privošči takšno retoriko, da napoveduje dogodke, kaj šele bo,
               "pazite se vi mene, pazite se tistega, onega in tretjega". To ni, gospod minister,
               dejansko je lahko to bil vaš lapsus, lahko v hipu duševne zmedenosti marsikaj
               izgovorite. Ampak vi niste poslanec, poslanci si lahko marsikaj dovolimo, gospod
               Jerovšek si dovoli pri vsaki točki dnevnega reda, kar njemu zapaše, vedno in povprek
               in ne izbira načina. Ampak to ni dobro. To ni dobro za nobenega, to ni dobro za vas,
               to ni dobro za nas. zato si želim, da bi se ta čudna in neumestna in ne pravilna
               politika enkrat za vselej končala. Rad bi, da bi se imeli radi in rad bi, da bi se
               spoštovali. Ampak zato mora biti na prvem mestu kultura dialoga, spoštovanje,
               prenehajmo se medsebojno obtoževati in dajmo si zarisati neko novo pot, ki nas bo
               resnično popeljala na pot iz krize. Če ne, se bomo vrteli v svoji brezizhodnosti in
               se bomo vrteli in vrteli, v nedogled bomo dejansko izgubljali čas, dneve, tedne in
               leta, pa se ne bomo nikoli in nikdar dogovorili. Želim si, da bi bilo vse drugače,
               kot je bilo v preteklosti. Hvala lepa.</p>
            </sp>
            <sp xml:id="SDZ6-Redna-10-2013-01-29.sp59">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Majda Potrata. Saj vas ni, ne gre za vsebino samo omenjal vas je
               sicer res. Boste razpravljali, ko bo čas za to. Dobro. Replika gospod Jožef Jerovšek,
               ampak vam povem, da to ni bila razprava za repliko.</p>
            </sp>
            <sp xml:id="SDZ6-Redna-10-2013-01-29.sp60">

               <speaker>JOŽEF JEROVŠEK (PS SDS):</speaker>

               <p>Poglejte, nesramno trdite, da si jaz vedno in povsod dovolim vse, kar mi zapaše. Ali
               imam pravico na to reagirati? To bi morali vi reagirati. Jaz sem sedemnajst let tukaj
               poslanec, pa mi še nihče ni česa takšnega očital, gospod predsedujoči, ki si sedaj v
               vlogi predsednika parlamenta. Kaj se pa se to pravi, da jaz kršim poslovni tega
               državnega zbora! Potem ne bi bil izvoljen tolikokrat, prav gotovo ne. To je
               zaničevanje ljudstva, ki me je izvolilo, volivcev. In če bi bilo to res, kar ste,
               gospod Mišič, vi zdaj trdili, da si jaz lahko dovolim in naredim vse, kar mi zapaše,
               potem bi bil po nedavni vaši govorici, ko ste govorili o kraljicah in kraljih, jaz
               kralj, vi pa ste kraljico žrtvovali, ste rekli. Potem bi bil jaz kralj. Ampak v vaši
               sredini si dejansko ne želim biti kralj. Vi še niste vsega razčistili v svoji
               sredini, zmrzujete. Verjetno je ta zamrznitev tudi plod vašega razmišljanja, ker ste
               nekoč o Antarktiki govorili in je zamrznitev potem logično delovanje.</p>
               <p>Jaz tukaj vedno in povsod in dosledno delam tisto, kar je dolžnost poslanca
               državnega zbora. Se zavzemam za transparentnost, načelnost, nekoruptivnost in tako
               naprej. Ko govorimo o policijskem zakonu – daleč od tega tudi v svoji razpravi med
               naše in vaše, pač pa ste vi v prejšnji razpravi, pri prejšnjem zakonu govorili, da je
               bila milica vaša, da takrat je bila spoštovana, sedanja policija pa ni vaša, ker za
               vas ni več spoštovana. Tukaj pa ste vi to delitev vzpostavili. Jaz bi predlagal, da
               se v bodoče zavedate svojih besed, ker danes govorite tako, kakor da se jih ne
               zavedate. Hvala lepa.</p>
            </sp>
            <sp xml:id="SDZ6-Redna-10-2013-01-29.sp61">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Majda Potrata.</p>
            </sp>
            <sp xml:id="SDZ6-Redna-10-2013-01-29.sp62">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod podpredsednik.</p>
               <p>Rada bi opozorila na to, da sem že prvič poudarila, da je generalni direktor
               policije strokovna funkcija. Zdaj je za opravljanje te strokovne naloge potrebno tudi
               osebno zaupanje ministra. Tako je bilo rečeno, da mora biti zaupanja vredna oseba.
               Zdaj jaz ne vem, ali bomo v tej državi vse funkcije postavili na raven osebnega
               zaupanja, ker po nekaterih izjavah je tudi mogoče za člane protikorupcijske komisije
               zahtevati, da so zaupanja vredne osebe, denimo, predsednika vlade ali pa posameznih
               ministrov ali kaj. In za ta problem gre, na katero raven svojo diskusijo spuščamo.
               Strokovne funkcije so strokovne funkcije in imajo strokovno etiko. Visoki državni
               uradniki in funkcionarji morajo delovati po zakonitostih svoje stroke. Predlagani
               amandma je ravno nasledek strokovnega pomisleka mlade osebe, ki ne more imeti
               izkušenj iz tega obolusa nenehnih diskurzov gospoda Jerovška. Zato ker so tudi
               izkušnje pri policijskem delu lahko takšne, da je mogoče s predaretacijami ali z
               marsičim, kar je zvezano s policijskim delom in s sporočanjem in obveščanjem o tem,
               vplivati na potek neke policijske naloge. In za to gre. Policija mora biti
               nepolitična, policija mora delati po strokovnih in etičnih standardih, ki so, upam
               da, spoštovani, jaz kot državljanka pričakujem, da me bo policist oglobil, če bom
               naredila prekršek, ne glede na to, ali ve, iz katere stranke sem ali ne. In samo za
               primer, me je oglobil v Celju policist v času ministra Bohinca, in jaz štejem, da je
               policist opravljal svojo nalogo, in to nalogo dobro opravil. In za to gre. Da mora
               vsak na svojem mestu glede na pristojnosti in odgovornosti, ki jih ima, svojo nalogo,
               dobro opravljati. In so omejitve, ki veljajo tudi za ministra.</p>
               <p>Če se spomnite, sem zadnjič že brala, to, da mora biti minister o vsem obveščen, je
               bilo tudi problematizirano s strani sedanjega ministra, tedaj poslanca in predsednika
               odbora, ki je rekel: "Kaj so ta vsa pomembna vprašanja, si verjetno lahko misli vsak
               minister po svoje. Za nekoga bo pomembno, če zaprejo poslanca, za nekoga bo pomembno,
               če je bil karambol v njegovi vasi, ne vem, to je malo težko, ampak to rešuje ustavna
               odločba." In tako je. Zato je treba povedati, kdaj pa je tista meja prestopljena, ko
               minister ne sme biti, ker je politični funkcionar, s strani generalnega direktorja
               policije obveščen, ker je to del nalog, ki jih mora policija opravljati, in bi
               njegovo vedenje o stvari utegnilo imeti takšne posledice, da bi bila policija pri
               svojem delu ovirana. Kdor tu vidi kakšno zaroto, je sam v svojem ravnanju nagnjen k
               temu, da kuje zarote. Jaz v tem predlaganem amandmaju zarotništva ne vidim, ampak
               vidim samo neko samoomejevalno zapisano določilo, ki narekuje to, da ni treba
               generalnemu direktorju policije res o čisto vsem poročati. V zakonu zapisana naloga
               je, da ne sme obveščati ministra o tistem, kar bi lahko vplivalo na opravljanje
               posamezne policijske naloge. In to je vse. In tu ni nobenih velikih zgodb in nobenih
               zgodovinskih razsežnosti. Ta amandma je namenjen za vpis v zakon, ki bo začel veljati
               po sprejetju v Državnem zboru, ne bo pa imel retrogradnega učinka. Hvala.</p>
            </sp>
            <sp xml:id="SDZ6-Redna-10-2013-01-29.sp63">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Besedo ima minister dr. Vinko Gorenak.</p>
            </sp>
            <sp xml:id="SDZ6-Redna-10-2013-01-29.sp64">

               <speaker>DR. VINKO GORENAK:</speaker>

               <p> Hvala lepa.</p>
               <p>Jaz se bom odzval samo na relevantne stvari, jaz ne bom govoril o duševni zmedenosti
               in sličnih zadevah, ker to ni stvar policijskega zakona. Če pa kdo misli, da je, je
               pa to čisto njegova stvar.Tudi predaretacij, o katerih je bilo govora, tu sedimo
               ljudje, ki recimo, da nekaj o tem vemo, nekdanja generalna državna tožilka, gospod
               Žaberl, ki piše učbenike s področja policijskih pooblastil in se po teh učbenikih že
               desetletja in več učijo, pa tudi on ne ve, kaj bi bila to predaretacija. Skratka,
               govorjenje na pamet.</p>
               <p>Kar se pa tiče člena, o katerem govorimo, to je amandma k 12. členu, je pa treba le
               ločiti nekatere zadeve. Minister je lahko, tako velja v sedanjem zakonu, kot v
               zakonu, ki je pred nami, pa ne v tem 12. členu, 12. člen govori o tem, o čem bo
               minister takoj obveščen. Torej ta takoj pomeni po dogodku. In ko se je nek dogodek že
               zgodil, potem minister verjetno na to nima vpliva. Da je lahko minister obveščen o
               vsem, je popolnoma jasno, ampak o tem govori nek drug člen in ne ta člen. Zadeva
               izhaja iz odločbe Ustavnega sodišča, ki je to že presojalo, in zelo dobro je to
               napisano tudi v nekem pravnem mnenju iz leta 2001, ki so ga spisali eminentni
               pravniki, pa ne kake desne orientacije, ampak leve orientacije, recenzent je bil pa
               dr. Jerovšek. Tam je tudi zelo jasno napisano, da minister, izhajajoč iz zakonske in
               ustavne ureditve, je lahko obveščen o vsem. Minister tudi usmerja in nadzoruje delo
               policije. Usmerjanje pa preneha po sedaj veljavnem zakonu in po zakonu, ki je pred
               nami, ko je zadeve prevzel tožilec. Torej tega sploh ne spreminjamo. Tu pa govorimo
               torej o tem, o čem je minister takoj obveščen.</p>
               <p>Vzemimo kak primer iz prakse. Vzemimo recimo poplave, vzemimo recimo Log pod
               Mangartom, večja varnostna zadeva, težja varnostna zadeva, ki ima odmev v javnosti,
               vzemimo neko veliko prometno nezgodo, kakršna je bila na Dolenjki kake dve leti
               nazaj, z več deset udeleženimi vozili in tako dalje in tako dalje. To so ti primeri,
               ki so mišljeni, da mora biti minister obveščen takoj. Vendar so to primeri, ko se je
               nek dogodek že zgodil, in nič drugega. Torej o tem govorimo in mislim, da bi bilo
               dobro, da govorimo o stvareh, ki so predmet posameznega amandmaja in ne na pamet.
               Hvala.</p>
            </sp>
            <sp xml:id="SDZ6-Redna-10-2013-01-29.sp65">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Jožef Kavtičnik.</p>
            </sp>
            <sp xml:id="SDZ6-Redna-10-2013-01-29.sp66">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Verjetno se bomo ponavljali pri opozorilih, in to ni nič kaj slabega, ker tisto, kar
               se večkrat pove, se potem tudi lažje razume. Ker je minister politična oseba,
               politično nastavljen, policija pa naj to ne bi bila, delo policije je delo za vse
               državljane in državljanke, ki jim morajo zagotavljati varnost, da se dobro počutijo v
               tej državi, zato je tukaj treba dati neko ločnico, zato je treba tudi v zakonu
               onemogočiti, da bi minister lahko direktno vplival na delo policije. Danes je bilo
               rečeno, seveda v teh izrednih razmerah, to je nekaj drugega, ampak tudi moramo
               vedeti, da so v vrhu policije ljudje, ki se še kako dobro zavedajo in odreagirajo
               takrat, ko je treba. Zato je danes bilo rečeno, češ, da mi ne zaupamo ministru in
               tako naprej. Jaz pa ravno tukaj mislim, da minister ne zaupa direktorju policije in
               vsej hierarhiji, ki ji potem sledi, ker hoče imeti vpliv in direkten vpogled v vsako
               delo. Jaz ne vem, minister, ali vi to želite ali ne, vendar to vam ta zakon omogoča.
               Če se amandma sprejme, se tukaj lahko naredi neko blindiranje, da ne more imeti
               minister direktnega vpliva.</p>
               <p>Sedaj pa, ker je velikokrat bilo rečeno kaj mi želimo, kaj mi mislimo ali celo neko
               natolcevanje. Poglejte, tudi v javnosti je bilo sproženo po aretaciji Voduška, da je
               minister moral iti na zagovor k predsedniku vlade, ker o tem ni bil prej obveščen.
               Ja, poglejte, tako je bilo, in to je bilo tudi nekako zapisano v medijih in tako
               naprej. To je zadeva, ki je krožila. In vedno se bo zgodilo to, če bo ostala ta
               dikcija, kot je sedaj, če se ne bo tudi v zakonu onemogočilo, da bo imel minister
               direktni vpliv. Zato je treba ta sum iz zakona izbrisati. Hvala.</p>
            </sp>
            <sp xml:id="SDZ6-Redna-10-2013-01-29.sp67">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Dr. Gorenak, želite besedo, izvolite.</p>
            </sp>
            <sp xml:id="SDZ6-Redna-10-2013-01-29.sp68">

               <speaker>DR. VINKO GORENAK:</speaker>

               <p>Čisto na kratko zaradi objektivnosti in javnosti. Jaz nisem bil na nobenem zagovoru.
               Če pa o tem pišejo mediji, je pa zelo značilno za naše medije. Jaz sem zelo jasno
               pojasnil, da sem bil o zadevi Vodušek obveščen po njegovem prijetju. In še to, med
               sejo vlade, ker je potekala seja vlade, sem obvestilo prejel po seji vlade, ko je bil
               gospod Vodušek že prijet. In vse ostalo, kar koli pišejo mediji ali kar koli vi
               govorite, ne drži.</p>
            </sp>
            <sp xml:id="SDZ6-Redna-10-2013-01-29.sp69">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, replika, gospod Kavtičnik.</p>
            </sp>
            <sp xml:id="SDZ6-Redna-10-2013-01-29.sp70">

               <speaker>JOŽEF KAVTIČNIK (PS PS):</speaker>

               <p>Hvala..</p>
               <p>Minister, res se mi malo smilite. Ali se to zgodi po vsaki aretaciji, da vas na sejo
               vlade kličejo in vas obvestijo, da so katerega aretirali?</p>
            </sp>
            <sp xml:id="SDZ6-Redna-10-2013-01-29.sp71">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Replika je lahko na vsakega od govornikov.</p>
               <p>Še dr. Gorenak, na kratko, izvolite.</p>
            </sp>
            <sp xml:id="SDZ6-Redna-10-2013-01-29.sp72">

               <speaker>DR. VINKO GORENAK:</speaker>

               <p>Ja, čisto na kratko.</p>
               <p>Minister ni obveščen o vseh zadevah. To je jasno. Policija ima sto tisoče nekih
               dogodkov, postopkov in tako dalje, in minister fizično ne more biti o vsem obveščen.
               Hvala.</p>
            </sp>
            <sp xml:id="SDZ6-Redna-10-2013-01-29.sp73">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Janez Ribič.</p>
            </sp>
            <sp xml:id="SDZ6-Redna-10-2013-01-29.sp74">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora. Spoštovani gospod
               minister s sodelavci, poslanke in poslanci!</p>
               <p>Ne bom govoril o posameznih poslancih, ne bom ocenjeval izjav posameznih poslancev,
               ne želim ocenjevati dela drugih, želim si, da bi se v tem prostoru obnašali spodobno.
               Ne želim si, da bi ljudje govorili, da je to otroški vrtec, zato bom povedal, kaj si
               mislim o zakonu in kaj si mislim o amandmaju, ki je vložen k 12. členu zakona.</p>
               <p>Predlagani zakon po mojem mnenju in mnenju naše Poslanske skupine Slovenske ljudske
               stranke prinaša bolj strokovno, učinkovito in racionalno delovanje ter sistemski
               razvoj policije, kar naj bi bilo dokončno doseženo s sprejetjem strateškega
               dokumenta, resolucije o dolgoročnem razvojnem programu policije Republike Slovenije.
               S tem se bo omogočilo lažje načrtovanje in razporejanje finančnih obveznosti v
               proračunu in tudi dana zaveza policiji, da svojih prioritet ne spreminja vsako leto.</p>
               <p>Glede amandmaja k 12. členu pa menim, da člen govori o obveznosti obveščanja
               pristojnega ministra s strani direktorja policije, o različnih dogodkih, ki lahko
               imajo obširnejše posledice, na primer državna varnost, izguba življenj in podobno,
               tudi dogodke, ki imajo večji odziv v javnosti. Gre pravzaprav za prepis določbe 5.
               člena pravilnika o usmerjanju in nadzoru policije, s katerim do sedaj ni bilo nobenih
               težav. Nenavadno je morda le to, da si minister sam v pravilniku določi obseg
               informacij o dogodkih, do katerih je upravičen, zato je zapis te določbe v zakonu po
               mojem mnenju ustreznejši. Treba je opozoriti, da gre pri tem le za obveščanje o
               posameznem dogodku, ne pa o konkretnih informacijah, o posameznikih, udeleženih v
               dogodku, kot tudi ne o ostalih operativnih informacijah.</p>
               <p>Torej je odveč strah o vplivu ministra na potek posamezne policijske preiskave ali o
               čem drugem, zato amandmaja ne bom podprl. Hvala.</p>
            </sp>
            <sp xml:id="SDZ6-Redna-10-2013-01-29.sp75">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednji ima besedo gospod Mirko Brulc.</p>
            </sp>
            <sp xml:id="SDZ6-Redna-10-2013-01-29.sp76">

               <speaker>MIRKO BRULC (PS SD):</speaker>

               <p>Spoštovani!</p>
               <p>Ne morem mimo razprave, ki jo je imel kolega Jerovšek. Res ima najdaljši staž v
               Državnem zboru, zato bi moral vedeti, da je funkcija, ki jo opravlja kolega
               Presečnik, v vlogi podpredsednika, ne predsednika. In to je na Odmevih kolega
               podpredsednik zelo dobro pojasnil, za kar se mu zahvaljujemo. Kako naj bi imeli kar
               naenkrat predsednika parlamenta brez volitev, brez vsega – ni res! Torej, vi ste
               podpredsednik, z vsem spoštovanjem, imate vse moje simpatije, ampak je treba
               povedati, kako stvari stojijo.</p>
               <p>Glejte, današnji zakon pravzaprav pripravljamo za neko novo vlado. Ta vlada po enem
               letu zaključuje svoj mandat, očitno, in če bi se to zgodilo Pahorjevi vladi, ki je po
               treh letih končala mandat, in smo slišali toliko samospevov z one strani, kakšna
               katastrofa in kakšna neuspešnost je to, potem ne bi ocenjeval danes, kaj se tu
               pravzaprav napoveduje. Nezaupanje do oblasti je veliko, vidimo dogodke na ulicah.
               Zato moramo biti pri takih zakonih zelo zelo previdni in jih pripravljati tako, da ne
               glede, kdo bo minister v prihodnjem mandatu, ne bo imel v ingerenci teh zadev v tem
               smislu, da ga direktor policije ali pa generalni direktor policije mora obveščati o
               dogodkih, ki se dogajajo. Tu pa seveda niso mišljeni dogodki, kot je gospod minister
               pravilno naštel, poplave, Log pod Mangartom in še kaj, to je nekaj drugega. Mi pa
               vemo, da gre za zelo občutljive zadeve, ko je treba pri nekom narediti hišno
               preiskavo, upravičeno, o tem se odloči, vemo, kdo, potem pa lahko dobi informacijo,
               da se skrije, nima več lastnine, pa je lastnina prenesena na nekoga drugega. Gospod
               minister, ne mislim v tem primeru na vas, ampak to se nam lahko dogaja in se dogaja v
               praksi tako. Zato je treba tu imeti zelo jasno opredeljene naloge generalnega
               direktorja policije in ministra. In s tem amandmajem prav to želimo doseči. Prav to,
               da bo minister obvladal svoje delo, politično in tako dalje, generalni direktor pa
               svojo stroko. Veste, prav v tem mandatu se nam je zgodilo, da si je minister za
               notranje zadeve eno od vej oblasti pripojil. To je unikum v Evropi in mislim, da to
               ni bilo prav. Tudi iz tega izhaja veliko nezaupanje v delo, ne policije, ampak
               političnih organov v tej sestavi.</p>
               <p>Mislim, da je ta amandma treba sprejeti, da bomo s tem ublažili pritiske na tistega,
               ki bo minister jutri ali pojutrišnjem. Hvala lepa.</p>
            </sp>
            <sp xml:id="SDZ6-Redna-10-2013-01-29.sp77">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-10-2013-01-29.sp78">

               <speaker>DR. VINKO GORENAK:</speaker>

               <p>Hvala lepa.</p>
               <p>Ponovno poudarjam, da gre za stvari, kjer mora biti minister takoj obveščen. Vi pa
               ste govorili o stvareh, ki so zapisane v popolnoma drugem členu in ne v tem. To je
               eno. In drugo, minister si ni ničesar pripojil. Minister si tožilstva ne more
               pripojiti. Če govorite in uporabljate besedo "pripojil", je stvar jasna – to je
               določil zakon, ki ga je sprejel ta državni zbor in ne jaz. Hvala.</p>
            </sp>
            <sp xml:id="SDZ6-Redna-10-2013-01-29.sp79">

               <speaker>PODPREDSEDNICA RENATA BRUNSKOLE:</speaker>

               <p>Repliko želite, gospod Brulc? Ne.</p>
               <p>Ker smo listo razpravljavcev o amandmaju k 12. členu trenutno zaključili, sprašujem,
               ali morda želi še kdo razpravljati. Vidim, da je še želja po razpravi. Odpiram
               prijavo na razpravo k amandmaju oziroma 12. členu zakona. Prijava poteka. Imamo tri
               razpravljavce.</p>
               <p>Prvi ima besedo gospod Jožef Jerovšek.</p>
            </sp>
            <sp xml:id="SDZ6-Redna-10-2013-01-29.sp80">

               <speaker>JOŽEF JEROVŠEK (PS SDS):</speaker>

               <p>Jaz želim še enkrat poudariti, da ta dikcija, ki ste jo zapisali, da mora biti takoj
               obveščen s strani generalnega direktorja o dogodkih z delovnega področja policije, ko
               to obveščanje ne more ovirati in vplivati na potek operativnega delovanja policije,
               je dajanje diskrecijske pravice direktorju policije o čem obvešča in o čem ne. Ker
               direktor policije lahko vedno reče, da bi to lahko pomenilo, da bi minister nekaj
               vplival ali da bi to oviralo potek preiskave. To je diskrecijska pravica, in to je v
               bistvu dajanje izjemnih pooblastil policiji za zlorabe. Izjemnih pooblastil. Kje pa
               imate garancijo, da ne bo direktor policije nekdo, ki se bo povzpel na tak visok
               položaj in začel v tem uživati, da bo lahko obvladoval ljudi in da bo lahko vplival
               na potek policijske preiskave in bo diskrecijsko rekel: "Tega pa ministru ne bom
               povedal." In bodo zadeve tekle v smeri lahko kršenja človekovih pravic, kršenja
               zakonitosti. Te diskrecijske pravice direktorju policije mi ne moremo dati. Policija
               pa je res represivni organ. In vse diskrecijske pravice pri odločanju policijskega
               organa ali predstojnika policijskega organa, ki niso nadzorovane, so škodljive in
               nevarne za državljane in državo. Hvala lepa.</p>
            </sp>
            <sp xml:id="SDZ6-Redna-10-2013-01-29.sp81">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Branko Ficko ima besedo.</p>
            </sp>
            <sp xml:id="SDZ6-Redna-10-2013-01-29.sp82">

               <speaker>BRANKO FICKO (PS PS):</speaker>

               <p>Hvala lepa. Lep pozdrav!</p>
               <p>Pristojnosti ministra po tem členu so po mojem mnenju v duhu politibiroja Janeza
               Janše. Ker člen dodatno določa, da je minister obveščen o drugih dogodkih, ki bi
               lahko imeli večji odziv v javnosti. Argumenta, zakaj je določba širša, ne vidim. Gre
               seveda lahko za subjektivne ocene in s tem so omogočene manipulacije in zlorabe. Ne
               gre za to, da minister ne bi smel biti informiran, temveč se mu s tem daje možnost,
               da on odloča, kaj je za javnost in kaj ne. O tem bo očitno odločal CK, če bo seveda
               še vladal vnaprej.</p>
               <p>Zato bom amandma podprl, da se dodatno besedilo črta. Hvala lepa.</p>
            </sp>
            <sp xml:id="SDZ6-Redna-10-2013-01-29.sp83">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jerko Čehovin, izvolite.</p>
            </sp>
            <sp xml:id="SDZ6-Redna-10-2013-01-29.sp84">

               <speaker>JERKO ČEHOVIN (PS PS):</speaker>

               <p>Hvala za besedo, podpredsednica.</p>
               <p>Jaz bom tudi podprl ta amandma, ker se mi zdi, da je treba tudi direktorja policije
               razbremeniti odgovornosti, da se prilizuje svojemu ministru. Direktor policije,
               kdorkoli pač je, mora imeti to svojo možnost, da presodi, kaj je treba obveščati. Če
               pa bo človek, ki nima lastne hrbtenice, bo ministra obveščal o vseh stvareh. In
               mislim, da to, kar je v tem amandmaju napisano, pravzaprav nič ne škodi, čeprav
               vsebinsko amandma predstavlja tudi neko podvajanje glede na pravilnik o usmerjanju in
               nadzoru policije, kjer je zapisano, da obveščanje ministra ne sme biti osredotočeno
               na operativne informacije policije, ampak na sam dogodek. Obvestilo ministru prav
               tako ne sme vsebovati nobenih osebnih podatkov osumljencev kaznivih dejanj.</p>
               <p>Skratka, tukaj se odpira neko polje, kjer je zelo prikladno v tej bodoči sestavi
               vlade. Zato dejansko mislim, da bi moral biti minister resnično obveščen samo o
               tistih dogodkih in podatkih, ki so relevantni za varnost države, za večje naravne
               katastrofe, ne pa po "rekla – kazala", da minister potem informira kakšnega svojega
               dopisnika, da naj gre tja pogledat to in to, kaj se je tam dogajalo, prej, kot pa
               pridejo organi pregona, ali pa prej, kakor dobi zadeve v roke tožilec ali pa kdor
               koli. Zato se mi zdi ta amandma smiseln in ga bom podprl.</p>
            </sp>
            <sp xml:id="SDZ6-Redna-10-2013-01-29.sp85">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati k 12. členu? Ker ne vidim več želje po razpravi,
               zaključujem razpravo in v razpravo dajem 48. člen ter amandma Poslanske skupine
               Pozitivna Slovenija. Želi kdo razpravljati k 48. členu? Vidim željo za razpravo,
               vidim gospoda Ribiča, da bi želel.</p>
               <p>Gospod Janez Ribič, imate besedo.</p>
            </sp>
            <sp xml:id="SDZ6-Redna-10-2013-01-29.sp86">

               <speaker>JANEZ RIBIČ (PS SLS):</speaker>

               <p>Hvala za besedo.</p>
               <p>Z 48. členom se določajo pogoji za imenovanje in razrešitev generalnega direktorja
               policije, ki ga po predlogu imenuje in razrešuje Vlada na predlog ministra. To je v
               skladu z imenovanjem generalnih direktorjev, generalnih sekretarjev in direktorjev
               organov v sestavi ministrstev, kot to določa Zakon o javnih uslužbencih. V Slovenski
               ljudski stranki menimo, da je to najbolj jasna določitev odgovornosti za bodisi dobro
               bodisi slabo delo generalnega direktorja policije. Spomnimo se, kaj se je dogajalo
               leta 2009 pri imenovanju generalnega direktorja policije oziroma vršilca dolžnosti
               direktorja policije. Tedanja notranja ministrica Katarina Kresal namreč na razpisu za
               generalnega direktorja policije ni izbrala nobenega kandidata, gospoda Gorška pa
               predlagala kot vršilca dolžnosti, čeprav bi ministrica morala izbrati med sedmimi
               kandidati, ki so se prijavili na razpis. Kmalu zatem je bila sprejeta novela Zakona o
               policiji, ki je določila postopek imenovanja generalnega direktorja na način, kot je
               predlagan v amandmaju k 48. členu. In gospod Goršek je bil zatem imenovan za
               generalnega direktorja.</p>
               <p>Menim, da morajo biti pravila imenovanja jasna, linija odgovornosti pa jasno
               določena. Zato predlaganega amandmaja ne bom podprl.</p>
            </sp>
            <sp xml:id="SDZ6-Redna-10-2013-01-29.sp87">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati k 48. členu in k amandmaju Poslanske skupine Pozitivna
               Slovenija? Je želja, odpiram prijavo na razpravo.</p>
               <p>Prijavljeni so štirje razpravljavci, prvi ima besedo gospod Jožef Jerovšek.</p>
               <p>Izvolite.</p>
            </sp>
            <sp xml:id="SDZ6-Redna-10-2013-01-29.sp88">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Kot je preverjeno ugotovil moj predgovornik, je način imenovanja generalnega
               direktorja policije, kot je predvideno v zakonu, najbolj racionalen in najbolj
               logičen in vsebuje vso odgovornost, tako ministra pri tem postopku in se seveda
               imenuje na predlog ministra in ga potrdi Vlada. Tu pa smo dobili na mizo amandma
               Poslanske skupine Pozitivne Slovenije, ki vrača dediščino ministrice Kresalove v te
               poslanske klopi. Rekel bi, da je to kot larpurlartizem, če bi bila to zadeva v
               umetnosti – uradništvo zaradi uradništva. Člen ima 21 alinej in posamezne alineje še
               podalineje. Mislim da je že samo to dejstvo dovolj, da ljudje vedo, da je vse
               napisano tako, da bi se linija imenovanja čim bolj zameglila in da bi bilo čim več
               politične diskrecije mogoče, kdo bo postal generalni direktor policije. <stage>/ oglašanje
               iz dvorane/</stage> ...</p>
            </sp>
            <sp xml:id="SDZ6-Redna-10-2013-01-29.sp89">

               <speaker>PODPREDSEDNICA RENATA BRUNSKOLE:</speaker>

               <p>Sedaj smo pri 48. členu in amandmaju Poslanske skupine Pozitivna Slovenija, gospod
               Jerovšek.</p>
            </sp>
            <sp xml:id="SDZ6-Redna-10-2013-01-29.sp90">

               <speaker>JOŽEF JEROVŠEK (PS SDS):</speaker>

               <p>Kolegica Kociprova, preveč mislite na funkcijo predsednika parlamenta, ki je zdaj
               odprta, preveč in vas zanese. Tako bi bilo dobro, če bi temu zakonu in tej proceduri
               sledili.</p>
               <p>Moram reči, da se ne strinjam, da bi to dediščino gospe Kresalove vračali v zakon.
               Poslanci se moramo tudi zavzemati za jasne in enostavne zakone, ki jih lahko razume
               vsak in je vsakomur jasno, kakšni so postopki imenovanja ...Torej, s tem se ne
               strinjam. Recimo, tudi se ne morem strinjati, ko v osemnajsti alineji pravi, da na
               tisti komisiji, ki naj bi ministrici oziroma ministru predlagala imena, morajo biti
               prisotni vsi člani. Čeprav je tričlanska, mislim, da je pomembna sklepčnost, tako kot
               je vsepovsod drugod. To je ena takšna malenkost, ampak je odstopanje od demokratičnih
               postopkov in jaz sem vsepovsod za demokratične postopke. Seveda ta amandma zavračam,
               kajti to je amandma za ribarjenje v kalnem in netransparentno postavljanje direktorja
               policije mora biti – pač, minister bo predlagal človeka, ki mu lahko zaupa, in tako
               naj tudi bo. In minister prevzema politično odgovornost. Hvala.</p>
            </sp>
            <sp xml:id="SDZ6-Redna-10-2013-01-29.sp91">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Rihard Braniselj ima besedo.</p>
            </sp>
            <sp xml:id="SDZ6-Redna-10-2013-01-29.sp92">

               <speaker>RIHARD BRANISELJ (PS DL):</speaker>

               <p>Hvala, podpredsednica.</p>
               <p>Mislim, da imamo idealno priložnost, da v zakon vnesemo določbo, ki bo
               transparentna, ki bo sistemska in ki bo povsem enostavna za izvedbo imenovanja in
               razrešitve generalnega direktorja policije. Nikakršne potrebe ni, da v primeru
               generalnega direktorja policije uveljavljamo nek postopek sue generis, nek poseben
               postopek, iz katerega bomo pravzaprav delali celo znanost, zakaj ni dobra določitev,
               in sklicevanje, da se za postopek uporabijo določbe zakona, ki urejajo sistem javnih
               uslužbencev. Te določbe nam povedo vse, kako na transparenten, najboljši način
               izbrati generalnega direktorja policije. Iti korak nazaj, da bomo na treh straneh
               imeli izdelan poseben postopek, ki bo veljal samo za generalnega direktorja policije,
               pravzaprav ni nikakršnega razloga. Osebno sem nasprotnik nekim ekstra rešitvam za
               neke posebne primere, za kar pa ni nikakršnega razloga.</p>
               <p>Mislim, da je ta zakon, ki ureja sistem javnih uslužbencev, povsem primeren in dajmo
               se ga držati, je uveljavljen in mislim, da daje pravilne rezultate. Tega amandmaja ne
               bom podprl.</p>
            </sp>
            <sp xml:id="SDZ6-Redna-10-2013-01-29.sp93">

               <speaker>PODPREDSEDNICA RENATA BRUNSKOLE:</speaker>

               <p>Gospod Jožef Kavtičnik, izvolite.</p>
            </sp>
            <sp xml:id="SDZ6-Redna-10-2013-01-29.sp94">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Ne vidim nobenih težav v tem, da bi, če bi bil postopek malo bolj, ne bi rekel
               zakompliciran, ampak malo bolj v skladu z demokratičnimi načeli. Če govorimo o tem,
               da avtonomna strokovna komisija sodeluje pri imenovanju generalnega direktorja
               policije, generalni direktor policije ne more biti kar tako nekdo, pač mora biti
               predvsem zelo strokoven. Naj mi ne zameri tisti, ki je govoril o gospodu Goršku –
               dokazal je, da je bil dober, da je bil strokoven in da je policija pod njegovim
               vodstvom delala res dobro in kvalitetno. Če pa generalnega direktorja imenuje in
               razrešuje minister, ki je politik, potem pa se lahko ustvari dvom, da bo politika
               imela vpliv na delo policije. Kajti, če generalni direktor ne bo pogodu politika in
               politike, vladajoče politike, potem bo lahko zamenjan. Če ne bo delal tako, kot mu
               reče politik, potem svojega dela ne opravlja tako, kot si politik želi. Politik je pa
               lahko nekdo, ki ni čisto strokoven. Ne govorim zdaj o ministru, ki je izšel iz vrst
               policije, ki je bil tudi miličnik, ampak govorim o možnosti nekoga drugega, kajti po
               zakonu se bo delalo še kako leto, dve, in tako naprej. In ne dovoliti te opcije, da
               bi lahko, če drugega ne, vsaj ljudje začeli v to dvomiti in kadar ljudje dvomijo, se
               ne počutijo več varne.</p>
               <p>Zato ne vidim razloga, minister in predlagatelji, da tega amandmaja, ki smo ga v
               Pozitivni Sloveniji predlagali, ne bi sprejeli. Še enkrat pa bi rad dejal, da si v
               Pozitivni Sloveniji še kako želimo, da bi policija delala neodvisno in da bi
               prevladovala stroka.</p>
            </sp>
            <sp xml:id="SDZ6-Redna-10-2013-01-29.sp95">

               <speaker>PODPREDSEDNICA RENATA BRUNSKOLE:</speaker>

               <p>Dr. Gorenak, imate besedo.</p>
            </sp>
            <sp xml:id="SDZ6-Redna-10-2013-01-29.sp96">

               <speaker>DR. VINKO GORENAK:</speaker>

               <p>Hvala lepa.</p>
               <p>No, saj, sedanji generalni direktor policije je bil imenovan po sedanjem zakonu, ki
               taka določila, kot jih vi predlagate, ima. Sami ste pa rekli, da želite, da je
               policijski direktor strokovnjak in vse ostalo. To, kar vi predlagate, pa ni tako. Vaš
               amandma k 48. členu v točki 3 pravi takole: "Če generalni direktor policije nima
               opravljenega izpita za izvajanje policijskih pooblastil," to namreč pomeni, da ni
               policist, "se na podlagi strokovnih izkušenj, ki se po tem členu zahtevajo za
               imenovanje na položaj generalnega direktorja policije, po samem zakonu šteje, da ima
               ta izpit opravljen." Glejte, to, kar ste napisali, sicer ni neka posebna umetnost, ki
               bi izšla iz znanja Pozitivne Slovenije, ampak je to prepis sedanjega, še veljavnega
               člena. Ta člen oziroma to, kar vi želite nazaj pripeljati v zakon, je prvič v
               zgodovini Slovenije prinesel določilo, da je lahko generalni direktor policije nekdo,
               ki ne izhaja iz policijskih vrst. Če berete prejšnje člene oziroma če berete svoj
               amandma malo bolj natančno, boste videli, da je vezano na 15 let dela v varnostnih
               službah, da je to eden od pogojev. Glejte, to pomeni – kaj? To pomeni, da nekdo ima
               fakulteto, ima vse ostale pogoje in je bil 15 let, recimo, vodja vratarjev, delal je
               torej v varnostni službi, ali pa je bil 15 let direktor neke zasebne varnostne
               agencije, torej ima izkušnje na tem področju. Taka oseba, ki nikoli ni bila zaposlena
               v policiji – poudarjam, ki nikoli ni bila zaposlena v policiji –, bi po amandmaju, ki
               ga vi predlagate, lahko postala direktor policije. Takega primera v Evropi ni! Še
               enkrat poudarjam, poglejte si raziskovalno nalogo Državnega zbora, narejeno leta
               2009, in videli boste, da takega sistema Evropa ne pozna. Mi imamo, primerjalno, tudi
               v drugih pomembnih službah, institucijah te države, kot je tožilstvo, recimo,
               določilo, da generalni državni tožilec lahko postane vrhovni državni tožilec in ne
               more priti nekdo s ceste ali pa, recimo, predsednik sodišča, ali pa še kdo. Torej
               zakaj bi potem v policiji dopustili, kar vi želite, da pride nekdo s ceste. Mislim,
               da je to narobe, mislim, da je edino logično in prav, da generalni direktor policije
               postane nekdo, ki je že policist, ki izhaja iz policijskih vrst, vi pa s tem
               določilom želite pripeljati nekoga, ki ni policist.</p>
               <p>Še nekaj, če rečemo malo za prispodobo, da nas bodo tudi ljudje razumeli, kar sem v
               Državnem zboru že povedal. Če še enkrat preberete to, kar ste napisali, torej če
               generalni direktor policije nima izpita za izvajanje policijskih pooblastil, ni
               policist, se na podlagi izkušenj, ki se po tem členu zahtevajo za imenovanje na
               položaj generalnega direktorja, šteje, da je policist. Ena primerjava: zakaj pa ne bi
               po tej logiki direktor bolnice, porodnišnice recimo, prišel s ceste in bo dobil z
               dnem imenovanja za direktorja status ginekologa. Ja kje ste pa to videli? Kje ste to
               videli? Zavzemamo se – za kaj? Da generalni direktor policije postane nekdo, ki je
               policist, ki izhaja iz policijskih vrst in izpolnjuje vse ostale pogoje.</p>
               <p>Kar se tiče imenovanja in razreševanja, da se ne bom še enkrat oglašal, je stvar
               urejena tako, da je popolnoma enak in bistveno bolj zaščiten, torej, da je bistveno
               bolj zaščiten kot, recimo, načelnih Generalštaba, kot direktor Sove, in enako
               zavarovan, tako pri imenovanju kot pri razrešitvi, popolnoma enako zavarovan kot vsak
               drug generalni direktor katerega koli direktorata v državi upravi. Popolnoma enako.
               Namesto tiste komisije famozne, bo pač uradniški svet, tako kot je za vse druge, in
               razrešen bo lahko v roku enega leta po imenovanju novega ministra. Tako kot vsi drugi
               v tej državi – in čisto nič drugače. Hvala.</p>
            </sp>
            <sp xml:id="SDZ6-Redna-10-2013-01-29.sp97">

               <speaker>PODPREDSEDNICA RENATA BRUNSKOLE:</speaker>

               <p>Gospod Kavtičnik, replika, izvolite.</p>
            </sp>
            <sp xml:id="SDZ6-Redna-10-2013-01-29.sp98">

               <speaker>JOŽEF KAVTIČNIK (PS PS):</speaker>

               <p>Hvala lepa, minister, za izčrpno prebrano. Vendar pozabili ste na prvi pogoj, ki je
               tukaj zapisan – pogoji, ki jih ta zakon zahteva za sklenitev delovnega razmerja za
               opravljanje nalog policista. To pomeni, gre za pogoj kot za vse ostale policiste, gre
               tudi za generalnega direktorja. To pomeni, da mora biti policist. Hvala.</p>
            </sp>
            <sp xml:id="SDZ6-Redna-10-2013-01-29.sp99">

               <speaker>PODPREDSEDNICA RENATA BRUNSKOLE:</speaker>

               <p>Izvolite, dr. Gorenak.</p>
            </sp>
            <sp xml:id="SDZ6-Redna-10-2013-01-29.sp100">

               <speaker>DR. VINKO GORENAK:</speaker>

               <p>Nimate prav! To pomeni, da mora izpolnjevati splošne pogoje, da je državljan, da ima
               tako izobrazbo in tako dalje in tako dalje, da ni kaznovan, da ni v kazenskem
               postopku in tako dalje. To so splošni pogoji in ne status policista.</p>
            </sp>
            <sp xml:id="SDZ6-Redna-10-2013-01-29.sp101">

               <speaker>PODPREDSEDNICA RENATA BRUNSKOLE:</speaker>

               <p>Naslednji ima besedo gospod Jerko Čehovin.</p>
            </sp>
            <sp xml:id="SDZ6-Redna-10-2013-01-29.sp102">

               <speaker>JERKO ČEHOVIN (PS PS):</speaker>

               <p>Hvala.</p>
               <p>Če nadaljujem s temi prispodobami, ki jih daje naš minister za notranje zadeve, bi
               lahko nadaljeval, da je še bolj enostavno, če v zakon zapišemo in sploh bo še manjša
               dilema, če rečemo kar, da mora vsak generalni direktor policije priti iz policijske
               akademije Celje alias policijske uprave Celje. Kar so bili sedanji, pa kar je bil
               prejšnji direktor, pa še prejšnji – čisto enostavno, potem imamo vse probleme rešene,
               pa tudi minister, v končni fazi. Mislim, to je ta logika, ki jo lahko ...</p>
               <p>Drugače pa mislim, da moramo vseeno biti toliko na čistem, da prav direktor policije
               ali pa načelnik generalštaba, vojske ali pa še kakšna taka funkcija, da ni čisto
               primerljiva z nekaterimi drugimi funkcijami v državi, glede na pooblastila, glede na
               področje dela, na občutljivost, ker tukaj se srečujemo dostikrat z različnimi
               pravicami in svoboščinami državljanov, po drugi strani pa tudi, jasno – varnost.</p>
               <p>Ampak ne bom zdaj diskutiral o teh razlikah. Mi smo predlagali ta amandma zato, ker
               smo smatrali, da je morda boljše, da je neka neodvisna komisija kot pa suhoparno
               uradniški svet prav pri teh dveh občutljivih funkcijah. Ampak zanimive so pa
               akrobacije. Malo smo pogledali. Sedanji veljavni zakon, ki je uvedel avtonomno
               strokovno komisijo, je bil sprejet 26. maja 2009. Izid glasovanja je bil takrat 50
               za, 27 proti. Zanimivo pa je, da so takrat za podporo zakonu glasovali tudi vsi
               poslanci takratne opozicijske stranke SLS. Naj jih kar naštejem: Bogovič, Presečnik,
               Ribič, Žerjav, Kres. Med podporniki so bili tudi poslanci DeSUS; takrat.</p>
               <p>Res je, da čas spreminja ljudi, ampak vseeno mene kot poslanca, ki nisem, ne morem
               prevzemati odgovornost za prejšnje mandate in jih tudi ne, me seveda čudijo take
               akrobacije. Hvala.</p>
            </sp>
            <sp xml:id="SDZ6-Redna-10-2013-01-29.sp103">

               <speaker>PODPREDSEDNICA RENATA BRUNSKOLE:</speaker>

               <p>Dr. Gorenak, izvolite.</p>
            </sp>
            <sp xml:id="SDZ6-Redna-10-2013-01-29.sp104">

               <speaker>DR. VINKO GORENAK:</speaker>

               <p>Hvala lepa.</p>
               <p>Se zahvaljujem za ta kompliment o Celjanih v policiji, zlasti iz razloga, ker ste
               jih zbirali tudi tisti, ki ste bili na levi, tudi gospod Goršek je bil iz Celja.
               Sicer se pa to, na kar sem posebej ponosen, vsi moji nekdanji sodelavci iz lokalnega
               ali regionalnega nivoja, tako da lepa hvala za priznanje.</p>
            </sp>
            <sp xml:id="SDZ6-Redna-10-2013-01-29.sp105">

               <speaker>PODPREDSEDNICA RENATA BRUNSKOLE:</speaker>

               <p>Lista razpravljavcev je bila že porabljena. Želi še kdo razpravljati? Želite.
               Odpiram prijavo na razpravo. Prijava poteka. Torej naj ponovim, k 48. členu in
               vloženemu amandmaju poslanske skupine Pozitivna Slovenija. Imamo dve razpravljavki.</p>
               <p>Gospa Maša Kociper, izvolite.</p>
            </sp>
            <sp xml:id="SDZ6-Redna-10-2013-01-29.sp106">

               <speaker>MAŠA KOCIPER (PS PS):</speaker>

               <p>Hvala lepa, predsedujoča.</p>
               <p>Še enkrat se opravičujem, prej sem popolnoma preslišala, da ste šli na naslednji
               člen, sem usklajevala s kolegi. Vaša pripomba, gospod Jerovšek, je bila pa popolnoma
               deplasirana. Se vam pa ne bi prvič zgodilo, da bi o napačnem členu govorili, zato sem
               mislila, da vas je ponovno zaneslo. Skratka razpravljala bomo o 48. členu. Že prej bi
               se prijavila, če bi videla oziroma slišala vaše povabilo, predsedujoča.</p>
               <p>O imenovanju in razrešitvi generalnega direktorja policije je bilo v zvezi s tem
               zakonom največ povedano. Tudi posledično v zvezi z imenovanjem direktorja
               Nacionalnega preiskovalnega urada – in res je, kot pravi minister, da nismo posebnega
               intelektualnega napora vložili v Pozitivni Sloveniji v ta člen, zato ker smo, kot je
               minister to ugotovil, se zavzemali, da bi se obdržala prejšnja ureditev. Namreč,
               izjemno napačno, zlasti pri sistemskih zakonih, kot je ta, se nam zdi, da se vsake
               dve leti spreminjajo pogoji za imenovanje najvišjih funkcionarjev. V prejšnjo
               ureditev, kot jo zdaj zagovarja tudi ta amandma, je bilo po mojih informacijah
               vloženo zelo veliko strokovnega dela, sodeloval je cel kup strokovnjakov z različnih
               področij, s fakultet in tako naprej in uveljavljena je bila ta ureditev tudi po
               pregledu primerjalnih ureditev, ki je po mnenju takratne strokovne skupine, ki je na
               tem delala, predstavljala neko posebno dodano vrednost pri imenovanju direktorja
               policije, ki pač je – tukaj se ne morem s predhodniki strinjati –, nekaj več kot
               navadni uradnik, o katerem lahko uradniški svet odloča, kot v vseh drugih
               uradnikih.</p>
               <p>Zato je bila pač sprejeta neka odločitev, odločitev je mogočih vedno več vrst, lahko
               so takšne, malo drugačne ali čisto drugačne. Kar me izjemno moti v tej državi, je, da
               vsakič, ko se vlada spreminja, se sistemske zakone v sistemskih rešitvah popravlja,
               včasih za malenkosti, včasih za večje spremembe. Še zlasti me to moti, če se potem
               gre od višjega standarda spet na nižji standard. Ne vem kaj, če se vsi zavzemamo za
               neodvisnega strokovnega direktorja policije, je bilo potem tako moteče v tej skupini
               treh strokovnjakov, neodvisnih, ki so njega izbrali. Ne vem, kaj je bilo tako moteče,
               da se je v to šlo.</p>
               <p>Kar mi menimo, da je lahko bilo moteče ali da je lahko moteče v prihodnje, je ta
               znatno olajšana razrešitev direktorja. To pa je tudi za našo stranko potem moteče,
               kajti direktor policije res ne more za svoje odločitve, za svoje delovanje, sploh če
               je strokovno, biti na tako lahkoten način razrešen s strani ministra. To je to, kar
               je po našem mnenju srž problema v tem členu in kar je bilo s prejšnjim zakonom bolje
               rešeno, zato pač predlagamo samo to, da ostanemo pri prejšnji ureditvi. Razrešitev
               direktorja včasih niti ni potrebna, če grožnja obstaja v zakonu, če obstaja v zakonu
               možnost, da se to naredi z eno, dvema potezama, potem bo ta policist, se pravi ta
               direktor policije, deloval normalno v tem stilu, da bo zaščitil svojo funkcijo; in
               tega v tej državi nočemo! Nočemo kup poslušnih, ubogljivih, prestrašenih ljudi, ki ne
               upajo ravnati po stroki in po svoji vesti, zato da ne bi bili z lahkoto, z zamahom
               leve roke razrešeni.</p>
               <p>Še nekaj, na kar večkrat opozarjam. Takšne določbe, in to me še posebej boli, tudi
               odvračajo sposobne ljudi, strokovnjake, da se bi prijavljali za takšne funkcije; zato
               ker funkcija ni dovolj zaščitena in omogoča politične zlorabe, česar si nekdo, ki
               nekaj da nase, ne more dovoliti.</p>
               <p>Samo še nekaj besed na to podučevanje gospoda ministra, da lahko kar s ceste pride
               direktor policije po našem amandmaju. Mislim, da je to pa res daleč od resnice,
               gospod minister. V 2. členu so natančno določeni pogoji in zakon pravi "poleg
               pogojev, določenih s predpisi, ki urejajo sklenitev delovnega razmerja javnih
               uslužbencev, mora kandidat za generalnega direktorja policije izpolnjevati naslednje
               pogoje ..." –, ki so potem našteti v petih točkah, to je, prebral ga je že gospod
               Kavtičnik –, "da izpolnjuje pogoje, ki jih ta zakon zahteva za sklenitev delovnega
               razmerja za opravljanje nalog policista, da ima najmanj izobrazbo po študijskem
               programu za pridobitev izobrazbe druge stopnje, 15 let delovnih izkušenj na področju
               delovanja varnostnih ali obveščevalno-varnostnih organov ..." Varnostni organi; sem
               lahko verjetno šteje tudi policija – pardon – "organov odkrivanja ali pregona
               kaznivih dejanj", sem šteje policija lahko, "da ima najmanj 5 let delovnih izkušenj
               na vodstvenih delovnih mestih in da je mogoče na podlagi njegovega dosedanjega dela
               ravnanja ali obnašanja utemeljeno sklepati, da bo opravljal strokovno, pošteno in
               vestno delo." To je en kup določb, ki kažejo, da ne more direktor bolnice postati
               direktor policije, kot ste nas želeli prepričati.</p>
               <p>Če se samo vrnem na prvi pogoj, pogoj, ki jih ta zakon zahteva za sklenitev
               delovnega razmerja za opravljanje nalog policista, verjetno pa zakon za opravljanje
               nalog policista ne zahteva bolničarske izobrazbe, ampak kašno drugo <stage>/ oglašanje iz
               dvorane/</stage>... Ja, minister, če se tako greva, ali ne? In tudi to, da mora imeti 15 let
               delovnih izkušenj na področju delovanja varnostnih ali obveščevalno-varnostnih
               organov, organov odkrivanja ali pregona, tudi bolničarja izključuje – verjetno. Tako
               prosim, zakon je precej določen, ne glede na ta tretji odstavek in nikakor ne
               omogoča, da pride kdo s ceste. Hvala lepa.</p>
            </sp>
            <sp xml:id="SDZ6-Redna-10-2013-01-29.sp107">

               <speaker>PODPREDSEDNICA RENATA BRUNSKOLE:</speaker>

               <p>Gospod minister, izvolite.</p>
            </sp>
            <sp xml:id="SDZ6-Redna-10-2013-01-29.sp108">

               <speaker>DR. VINKO GORENAK:</speaker>

               <p>Hvala.</p>
               <p>Verjetno bo res treba malo bolj poslušati, gospa Kociper. Poslušati morate, ne tam
               brkljati nekaj, pa potem govorite stvari, ki jih jaz nisem govoril. Te točke, ki ste
               jih naštela od 1 do 5. Prva, ki govori o sklenitvi delovnega razmerja za opravljanja
               nalog policistov. To so splošni pogoji. To je za prihod v policijo. Drugo. Da imajo
               najmanj takšno in takšno izobrazbo, to ima lahko kdor koli tudi izven policije.
               Tretjič, ta je pa malo omejujoč, pa pravi, da ima 15 let izkušenj na področju
               delovanja varnostnih, obveščevalno-varnostnih organov, organov odkrivanja, pregona in
               tako dalje. Med varnostne sodi tudi šef vratarjev, ki nikoli ni delal v policiji. Se
               pravi, ga želite noter pripeljati. To je eno.</p>
               <p>Drugo pa, poglejte, mi smo v času menjavanja koalicije ali kako že, saj konec koncev
               na mojem mestu ste v 14 dneh ali treh tednih lahko vi. Mogoče. Ne vem. Če bi bil
               zloben, ampak nisem in ne želim biti do vas, se strinjam, potem bi vaše amandmaje
               podprl in ko bi vi zasedli – eventualno govorim – moje delovno mesto, bi imeli
               zvezane roke. Tam bi imeli direktorja, ki ga ne bi mogli nikoli zamenjati, pa bi
               preživel vas, pa še enega ministra za vami ali pa pol ministra za vami. To bi se
               zgodilo, če bi bil zloben in bi vaš amandma podprl. Tako pa želimo s tem predlogom
               imeti neko stanje, kakršno je normalno stanje, ki bi v hipotetičnem primeru, ki sem
               ga povedal, olajšuje delo vam. Vam olajšuje delo, ne meni.</p>
               <p>In še nekaj. Govorite o menjavanju predpisov vsake dve leti na tem področju. Ta
               predpis, torej način imenovanja generalnega direktorja policije, je veljal od leta
               1998 do leta 2009, ta člen ni bil nikoli spremenjen in je bil enak, kot je približno
               drugod po Evropi. Kdo pa ga je spremenil? Spremenila ga je gospa Kresalova in te
               točke, ena, dva, tri, štiri, pet in tako dalje, do pete točke so nastale v pisarni
               gospoda Klemenčiča. Niso bile nobene študije narejene, nobenih poglobljenih študij ni
               bilo narejenih, nič ni bilo narejenega. Državni zbor pa je, mislim, da sem bil sam
               pobudnik takrat, v času nastajanja zakona – torej, analitska služba pa je naredila
               analizo, kako so drugod po Evropi imenovani generalni direktorji. Ugotovili smo, da
               takega primera ni. Estonija ima podobno situacijo, vendar je ne uporablja. Podobno
               situacijo ima tudi Portugalska in Belgija, ki je pa sploh nikoli ne uporablja, ampak
               prihajajo direktorji vedno znotraj policije. To sem povedal takrat, seveda nisem bil
               uslišan, ker je pač na pesnitev gospoda Klemenčiča gospa Kresalova to poslala v
               Državni zbor in Državni zbor je z večino to sprejel.</p>
               <p>Oni so takrat celo spregledali to, da imajo kontradiktornost, kontradiktornost pa je
               v tistem členu, ki govori o tem, kar je zdaj zajeto v tretji točki, natanko tretji
               točki, to je pa tista situacija, da postaneš policist zato, ker si imenovan za
               generalnega direktorja. To je pa tako in tako neumnost in vezano na zaprisege in vse
               ostale situacije. Veste, zakaj je nastala ta tretja točka? Če takrat ne bi bil
               pozoren na to zadevo, bi se zgodilo to, da bi zaposlili generalnega direktorja, ki bi
               šel na izobraževanje k svojim podrejenim v Tacen, naredil izpite pri svojih
               podrejenih v Tacnu, dobil mentorja, ki bi ga naučil policijskih del v času, ko bi že
               bil generalni direktor.</p>
               <p>To je bil tak lapsus, absurd, na katerega sem takrat opozoril in potem so spisali to
               točko, ki jo danes vi predlagate. Če generalni direktor policije nima opravljenega
               izpita za izvajanje policijskih pooblastil, se na podlagi tega in tega šteje, da je
               policist. To je bilo šele naknadno spisano, tako da bodite previdni. Mislim, da
               delate koalicijo ali kako že? Hvala.</p>
            </sp>
            <sp xml:id="SDZ6-Redna-10-2013-01-29.sp109">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospa Kociper.</p>
            </sp>
            <sp xml:id="SDZ6-Redna-10-2013-01-29.sp110">

               <speaker>MAŠA KOCIPER (PS PS):</speaker>

               <p>Hvala lepa.</p>
               <p>Gospod minister, zagotavljam vam, da nikakor ne rabite skrbeti za moje interese,
               takšne ali drugačne, ali naše, ampak da si prizadevajmo vsi za ureditev, ki bo
               najboljša za vse. V tem smislu je dejstvo, da je to višji standard, kot je vaš,
               zlasti za primer razrešitve in tu pridemo do problema, s katerim se ves čas že
               srečujemo, in to je razumevanje vaše polovice dvorane o tem, kakšna so imenovanja na
               funkcionarska mesta.</p>
               <p>Vi mislite, razmišljate točno na ta način, kot je povedala prej gospa Potrata, da
               morajo biti vsi funkcionarji osebe vašega osebnega zaupanja. Smisel mandatov
               funkcionarjev, ki so določeni v zakonih in ki trajajo določeno število let, pa je
               ravno, da pride malo do teh različnih prekrivanj, ko morata koabitirati, recimo,
               minister za druge politične provenience in direktor za druge politične provenience,
               kar pomeni, da se v tem primeru, tej koabitaciji en drugemu gledata pod prste in to
               je ta "chacks and balances", zavore in ravnovesja, ki mora delovati na vseh nivojih
               javne uprave. Zato vaša stranka, to sem že večkrat poudarila, da je najboljše, da vse
               zakone spremeni na način, da napišete: mandat je vezan na vsakokratni mandat vlade.
               To pa potem gre. In potem se izognemo vsem tem zapletenim postopkom imenovanja,
               razreševanja in tako naprej. To pa potem gre. Vsak funkcionar je potem oseba
               zaupanja, ki si jo nadarjeni izbere in traja z njim in potem gre. Ampak za strokovne
               funkcije takšnega pomena, kot je direktor policije, to pač naj ne bi veljalo.</p>
               <p>Zato se vi, prosim, nič obremenjujte s tem, kaj jaz bom ali ne bom, ali kdo bo ali
               ne bo, ampak najdimo rešitev, ki bo v temu smislu veljala za večno. Ta rešitev, ki jo
               mi spet predlagamo, je v sistemskem zakonu, kot ste sami povedali, zdržala ubogi
               borni dve leti. Ubogi borni dve leti, preden ste jo vi že začeli spreminjati s prvim
               branjem zakona.</p>
               <p>Tako se mi res zdi to nepotrebno, da se spreminja sem, tja in nazaj in zdaj bo nova
               koalicija – bog ve, kdo jo bo sestavil – ali bo spet spremenila nazaj? Tako v tej
               državi ne bomo res nikamor prišli. Pri prvi točki se pa očitno ne bova poedinila, jaz
               še vedno mislim, da če skleneš delovno razmerje za opravljanje nalog policista zakon
               zahteva, da si policist. Vi, očitno, mislite, da ne. To bova razčistila kje drugje,
               se bom od zdaj naprej vzdržala te debate, ker vidim, da ne vodi nikamor. Hvala
               lepa.</p>
            </sp>
            <sp xml:id="SDZ6-Redna-10-2013-01-29.sp111">

               <speaker>PODPREDSEDNICA RENATA BRUNSKOLE:</speaker>

               <p>Dr. Gorenak, izvolite.</p>
            </sp>
            <sp xml:id="SDZ6-Redna-10-2013-01-29.sp112">

               <speaker>DR. VINKO GORENAK:</speaker>

               <p>Še enkrat.</p>
               <p>Tisti, ki sklene delovno razmerje za policista, verjetno še ni policist, on torej
               prihaja v policijo in nima policijskih znanj, to je treba reči. Sicer pa glede
               politika pa političnosti; rešitev, ki jo predlagam, je bistveno boljša od tega, kar
               predlagate vi. Nekdo, ki je policist in postane generalni direktor policije, nikoli v
               preteklosti ni smel biti član nobene politične stranke, ker mu to prepoveduje ustava.
               Se pravi, mi imamo policiste, ki niso člani političnih strank in samo ti lahko
               postanejo generalni direktor policije, če izpolnjuje pogoj. Se pravi, imamo čisto
               situacijo glede politike.</p>
               <p>To, kar pa vi predlagate, zlasti s tretjo točko, je pa to, kar vi govorite, da ne
               želite, ampak posledica pa je takšna. Zakaj? Če pa nekdo pride za generalnega
               direktorja policije izven policije ... Konec koncev sicer ne vem natančno, kaj ste vi
               prej opravljali, preden ste prišli v Državni zbor, ampak če jemljemo, da ste delali
               na področju pravosodja, bi teoretično gledano skozi ta 3. člen lahko postali tudi
               generalni direktor policije, pa ste članica stranke, ali pa ste bili, ali pa kakor
               koli. Torej, nekdo, ki pride od zunaj, je lahko član politične stranke, nekdo, ki pa
               pride iz policije, pa ni član politične stranke, ker po ustavi ne sme biti. Zato je
               ta rešitev zagotovo boljša. Tako bomo imeli pa takšno situacijo: da bi nekdo postal
               generalni direktor policije, bi zamrznil svojo člansko izkaznico v neki politični
               stranki, tako kot smo poznali že pri gospodu Kučanu, tako zdaj vidimo pri vašemu
               predsedniku, kar malo v hladilnik za tisti čas, pa je v redu ... Ne! Ne gre za to,
               boljša rešitev je, da postane generalni direktor policist, ker ta v preteklosti ni
               mogel biti član politične stranke, sploh pa ne, če je bil, recimo, v srednji
               policijski šoli v Tacnu pred letom 1998, ko so vanjo prihajali s petnajstimi leti
               starosti. Torej bo ta zagotovo bolj apolitičen kot pa tisti, ki ga predlagate vi.
               Hvala.</p>
            </sp>
            <sp xml:id="SDZ6-Redna-10-2013-01-29.sp113">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Sonja Ramšak.</p>
            </sp>
            <sp xml:id="SDZ6-Redna-10-2013-01-29.sp114">

               <speaker>SONJA RAMŠAK (PS SDS):</speaker>

               <p>Hvala, predsedujoča, za besedo, spoštovani minister s sodelavcema, spoštovane
               poslanke, poslanci.</p>
               <p>Amandmaja Poslanske skupine Pozitivna Slovenija seveda ne morem podpreti. Del
               razprave mi je ravnokar že vzel minister, ko sem hotela opozoriti na to, ko je bila
               izpostavljenost, da bi lahko bil generalni direktor policije politično okužena oseba.
               Globoko se strinjam z ministrom in s predlagatelji zakona, namreč prepričana sem, da
               lahko le tisti, ki vseskozi, že iz osnove izhaja iz policije, lahko tudi dober
               generalni direktor policije. Zakaj tako? Namreč, veste, da sem bila dolga leta
               zaposlena na področju obrambe in tam imamo tudi podobno situacijo, ko gre za
               imenovanje načelnika generalštaba. Gre za izredno pomembne organe v sestavi: tukaj, v
               primeru policije seveda policije, in tam, v primeru načelnika pa generalštaba.
               Prepričana sem, da je lahko le tisti, ki izhaja in ima dolgoletne delovne izkušnje in
               ima neko kariero pred seboj, motiviran tudi za to, da na koncu svoje kariere morda
               postane tudi generalni direktor policije. To, kar predlagate v Pozitivni Sloveniji,
               seveda ne sledi temu načelu, tako ko je bilo že večkrat omenjeno, v tretjem
               pododstavku drugega odstavka bi dejansko lahko kdor koli postal generalni direktor
               policije.</p>
               <p>Gre za tako pomembno delo v policiji, da mislim, da tisti, ki je generalni direktor,
               dejansko mora izhajati iz vrst policije in da je to, kar je sedaj predlagano, to je
               vračanje na sistem izpred leta 2009, edini pravi. Seveda ima tudi mojo podporo, ker
               sledi načelu strokovnosti, ne pa političnosti. Hvala.</p>
            </sp>
            <sp xml:id="SDZ6-Redna-10-2013-01-29.sp115">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Še je želja za razpravo k 48. členu in amandmaju Poslanske skupine Pozitivna
               Slovenija. Odpiram prijavo na razpravo.</p>
               <p>Trije prijavljeni razpravljavci, prvi ima besedo gospod Matjaž Zanoškar.</p>
            </sp>
            <sp xml:id="SDZ6-Redna-10-2013-01-29.sp116">

               <speaker>MATJAŽ ZANOŠKAR (PS PS):</speaker>

               <p>Hvala za besedo. Spoštovani gospod minister!</p>
               <p>Absolutno stojim za tem amandmajem, ki ga vlaga Pozitivna Slovenija, kjer se
               zavzemamo, tako kot tudi v nadaljevanju pri amandmaju pri 50. členu, se zavzemamo za
               to, da je stvar urejena tako, kot je bila urejena. Ne bi se strinjal s kolegico Sonjo
               Ramšak, ki govori, da sedaj po tem amandmaju bi lahko imenovali oziroma postavili na
               mesto generalnega direktorja policije kogar koli, saj – še enkrat – v 3. odstavku
               tudi naš amandma točno predvideva pogoje, pod katerimi je lahko imenovan nekdo za
               generalnega direktorja policije in ti pogoji so zelo jasno izraženi v 3. odstavku.</p>
               <p>Vendar bolj kot to pa bi se osredotočil na tisto vprašanje oziroma tisti del
               amandmaja, ki zadeva imenovanje komisije oziroma mnenje komisije, ki je bilo do sedaj
               veljavno in je do sedaj tudi zelo dobro opravljala svojo funkcijo pri imenovanju
               generalnega direktorja policije. Zavedam se, da je potrebna avtonomnost ministra,
               vendar nič ni hudega, če je tu vtkan mehanizem, preko katerega se ministru pomaga pri
               izbiri generalnega direktorja. Ta tričlanska komisija, ki je neodvisna, ima svoj
               poseben namen in prav bi bilo, da se ta pomen obdrži. Ne bomo gledali stanje, v
               katerem se danes nahajamo. Minister dr. Vinko Gorenak, vi prihajate iz teh vrst in
               zanesljivo vem, da ste strokovnjak na tem področju, da je izbira generalnega
               direktorja, vsaj s tega zornega kota, za vas zelo preprosta stvar: poznate ljudi,
               poznate njihove sposobnosti in je imenovanje zelo enostavno. V tem trenutku in v
               takih trenutkih v bodoče bi bilo pač normalno, da bi tak minister, ki se spozna na
               področje, tudi imenoval generalnega direktorja na tak način, kot ga vi predlagate.
               Vendar, hipotetično – kaj pa jutri? Ali pa, da za vami pride za ministrico gospa Maša
               Kociper? Gospa Maša Kociper, seveda postavljena iz političnih razlogov in s
               političnega aspekta. Ona pa nima toliko pogleda v ljudi, nima toliko pogleda v
               dejavnost, ki se odvija na Ministrstvu za notranje zadeve. Gospe Maši Kociper bo v
               takem primeru zelo zelo koristila in dobrodošla bo nevtralna komisija, ki bo dala
               mnenje za postavitev, za imenovanje generalnega direktorja ali pa za njegovo
               razrešitev.</p>
               <p>Zato bi rekel tako: naš amandma ni lansiran za to situacijo, v kateri se nahajamo,
               pač pa gledamo malo naprej, gledamo na stvari, ki se bodo zanesljivo spreminjale in
               takrat bi ta nevtralna komisija imela svoj zelo velik smisel in velik pomen. Ne
               razumem, da se toliko upirate in da ste toliko nasprotni tem določilom, saj to ni nič
               kaj drugega, kot pa to, kar je že bilo povedano: en višji standard k imenovanju
               generalnega direktorja, pa tudi njegovi razrešitvi; višji standard, za katerega se v
               našem amandmaju zavzemamo in mislimo, da je zelo umesten in ne vidim razloga, zakaj
               je toliko nasprotovanja z vaše strani. Hvala.</p>
            </sp>
            <sp xml:id="SDZ6-Redna-10-2013-01-29.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Majda Potrata.</p>
            </sp>
            <sp xml:id="SDZ6-Redna-10-2013-01-29.sp118">

               <speaker>MAG. MAJDA POTRATA (PS SD):</speaker>

               <p>Hvala za besedo.</p>
               <p>Sem zagovornica kariernega sistema v uslužbenskem delu naše države, zlasti v državni
               upravi, kar predpostavlja interes posameznika, da čim bolje izpolnjuje poklicne
               standarde pri opravljanju svojega dela. Zato se mi zdi, da je mogoče prisluhniti tudi
               tistim zahtevam policistov, ki so se kdaj v preteklost obračali na Komisijo za
               peticije ter za človekove pravice in šteli za kršenje ustave to, da ne smejo biti
               člani političnih strank. Ampak, ko po drugi strani tako, malo z oddaljenosti gledam
               na izkušnje nekaterih poslancev pa zdaj nosilcev pomembnih političnih funkcij v
               izvršni oblasti, se mi zdi presenetljivo, kako dobro so vedno informirani znotraj
               tega sistema in so bili vedno nosilci številnih informacij, morebiti celo
               številčnejših informacij kot morebiti tista, ki je bila v preteklosti ministrica za
               notranje zadeve. Vsaj o tem mi govorijo izkušnje s sej odbora.</p>
               <p>Ampak, to niti ni temeljni problem, zaradi tega ker na intimni ravni verjetno vsak,
               ne glede na formalno pripadnost politični stranki, ima to politično prepričanje, ker
               smo ljudje tudi politična bitja. Ampak, zato me ravno toliko skrbi tisto, o čemer sem
               prej govorila; da je za imenovanje na neko funkcijo treba osebno zaupanje, da morajo
               biti to zaupanja vredne osebe. Če bi to zaupanje temeljilo na strokovni
               usposobljenosti, potem nimam nič proti; na kakšni ravni osebnega zaupanja pa te
               stvari koreninijo, pa ne vem. Ampak, poglejte. Več izkušenj govore o tem, da bodisi
               represivni organi ali nadzorni organi morajo imeti zagotovljeno tudi dobršno stopnjo
               neodvisnosti. Mi smo se pa v tem mandatu že nekajkrat soočili s tem, da je bila
               skušnja po odstavljanju zelo velika. Spomnite se, recimo, visokih uradnikov, kot so
               direktorji direktoratov, ki so kar po vrsti leteli, ne glede na kakovost opravljenega
               dela, umaknjeni na kakšna dela, kjer se njihova strokovnost niti ni uporabila, zdaj
               pa bomo v nekaterih okoljih v. d. direktorjev direktoratov, 9 jih je na nekem
               ministrstvu, so pa kar dobili imenovanja za polni 5-letni mandat. Kakšno zaupanje je
               to? Na čem temelji to zaupanje? Če so med njimi ljudje, ki so v postopku v
               protikorupcijski komisiji ali v kakšnem drugem postopku, kjer se preverja njihova
               verodostojnost in domnevna kontaminiranost.</p>
               <p>Tako je tu pri imenovanjih široko polje sivega, bi rekla, lisastega, in zato se mi
               zdi intenca Pozitivne Slovenije, da malo zoži to možnost hitrega razreševanja
               politično nekompatibilnih oseb, dobrodošla. Enako kot se mi zdi dobrodošla neka
               strokovna komisija, domnevam, da neodvisna, ki zna zelo natančno izmeriti strokovno
               usposobljenost za opravljanje posamezne naloge. In to je bistvenega pomena pri teh
               imenovanjih. Enako kot bi si želela, da bi tudi v tistih primerih, ko obstaja jasno
               zaznavna različnost v pogledih ravnanja policije v posameznih dohodkih, da bi poleg
               tistih notranjih nadzornih mehanizmov obstajali tudi neki instituti za to,
               institucije, tako da bo jasno, neki organi, kakor koli že hočete, da se to imenuje,
               ki bi s stališča nepristranskosti, strokovnosti, nevtralnosti presojali za družbo
               ključna ravnanja represivnih organov.</p>
               <p>To bi se mi zdelo bistveno. Gospod minister že ob interpelaciji ni hotel razumeti,
               na kaj mislim, in mi je, kot običajno, pripisal nevednost: predaretacija, gospod
               minister, je dogodek pred aretacijo. Minister ne sme biti obveščen od generalnega
               direktorja policije, kaj namerava policija narediti. In za to gre! In zdaj če še
               hočete, sem lahko še bolj direktna, ampak sem obljubila, da ne bom o posamičnih
               primerih govorila. Za to gre! Politik ne sme biti vpet v naloge in delo policije,
               tako kot ne sme biti generalni direktor policije ali kdor koli od nosilcev pomembnih
               funkcij razrešen zato, ker je dobro opravljal svoje delo. Mi pa smo zadnje čase priča
               diskreditacijam, če so ljudje dobro opravljali delo in potem se iveri iščejo, bruna
               se pa ne vidijo. To je tisti temeljni problem, o katerem je vredno razpravljati.</p>
               <p>Mislim, da je želja po vzpostavitvi kariernega sistema bila tudi jedro dela nekega
               prejšnjega ministra za notranje zadeve in če bi tako bilo v tej državi, da bi bil
               trdno postavljen, trdno vzpostavljen karierni sistem, potem personalne menjave na
               nekaterih ministrskih ali kakšnih drugih funkcijah niti ne bi bile ključne, ker bi te
               institucije dobro delovale tudi brez kratkotrajne odsotnosti ministra ali celo
               ministrskega predsednika. Hvala.</p>
            </sp>
            <sp xml:id="SDZ6-Redna-10-2013-01-29.sp119">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Gašpar Gašpar Mišič.</p>
            </sp>
            <sp xml:id="SDZ6-Redna-10-2013-01-29.sp120">

               <speaker>GAŠPAR GAŠPAR MIŠIČ (PS PS):</speaker>

               <p>Podpredsednica, hvala lepa.</p>
               <p>Stalno poseganje v strokovnost dela policije ni dobro za državo. Politična in
               nestrokovna primernost, kar se tukaj danes gremo, torej karierni sistem, kot je rekla
               gospa Potrata, mora temeljiti na strokovnosti in ne na politični primernosti,
               spoštovani minister. Mislim, da je vse preveč vpliv politike na naš sistem kadrovanja
               v javnem sektorju, tako da je celoten sistem nekako kadrovanja politično kontaminiran
               in je potreben dekontaminacije. Zaupanje v kandidata mora temeljiti izključno na
               njegovi strokovnosti in na njegovih referencah in nikakor ne na politični
               primernosti.</p>
               <p>Zelo zanimivo je, gospod minister, da se otepate predloga v amandmaju, torej da
               minister ima na voljo več možnosti za izbiro ustreznega kandidata, vendar mora
               minister, preden svoj predlog posreduje vladi, za mnenje zaprositi posebno strokovno
               in neodvisno komisijo. Minister vladi ne more predlagati kandidata, ki je po mnenju
               komisije neustrezen.</p>
               <p>V vašem predlogu zakona imate seveda možnost ne več preko avtonomne neodvisne
               komisije, ampak imate seveda uradniški svet, ki za razliko od komisije celo šteje 12
               članov, avtonomna komisija samo 3, vendar lahko na koncu minister celotnega dela tega
               uradniškega sveta oziroma komisije uradniškega sveta enostavno ne upošteva. Reče,
               poglejte, noben kandidat od morebiti prijavljenih 10 ali več mi ne ustreza iz
               neutemeljenih razlogov, celo niste dolžni povedati, zakaj in kako. Celo vam tukaj
               zakon dopušča, da lahko sami zahtevate bodisi ponovitev postopka ali pa še bolje, kar
               vam ustreza, da sami imenujete natečajno komisijo, ki izvede postopek in vam po vaših
               navodilih da to ustreznost.</p>
               <p>Potem imate možnost v enem letu, spoštovani minister, zamenjati kandidata kar tako –
               kako se lahko potem pogovarjamo o nekem kariernem kadrovanju? Imamo generalnega
               direktorja policije, ki ga menjamo po enem letu oziroma, iz prakse, po največ dveh
               letih. Kako lahko policija dela dobro, dela neodvisno če se nonstop vanjo posega, če
               se vrh policije, torej glava policije, menja tako, kot se menja politična oblast? Če
               je nekdo strokoven in če je nekdo dober, potem mu moramo dovoliti, da dokonča
               obdobje, za katerega je bil imenovan za generalnega direktorja policije.</p>
               <p>Spoštovani minister, ravno zaradi tega, zaradi takšnih menjav kakor se zamenja nova
               politična opcija oziroma koalicija ali pa samo minister za notranje zadeve, takoj
               zamenjamo ključne ljudi, ki bi morali biti neodvisni in strokovni in vedno – vsaj v
               preteklosti je bilo tako – se je udarilo in je za tarčo številka ena bil izbran
               generalni direktor policije. Kako lahko državljanke in državljani potem ne dvomimo,
               da je podvržen oziroma pod vplivom, izključnim vplivom politike? Kako potem lahko
               zaupamo, kako smo potem lahko varni in – kot sem prej imel v razpravi – se počutimo
               svobodni v tej državi, če morebiti ne mislimo enako kot misli vladajoča politična
               opcija? Ne morem se strinjati z vami in ravno tukaj je tista kultura dialoga ne pa,
               da bom, ker imam drugačno politično prepričanje lahko tudi poslovno preganjan,
               drugače, ko končam biti poslanec, recimo. Ne jaz, ampak kdor koli! To ni dobro. pa že
               ta pomislek, že občutek, da moram misliti o tem, ali me bo kdo preganjal zaradi
               mojega političnega stališča danes, za dobro te države to ni dobro. Tukaj se dejansko
               vzpenja neke vrste avtokracija, to se dejansko dogaja, da lahko en človek, en
               minister ignorira vse in sebi primernega kandidata pripelje na pozicijo. Seveda bo
               izpolnjeval zakonsko določene pogoje, ampak vam bo odgovoren.</p>
               <p>Recimo, da je neka oseba na poziciji generalnega direktorja policije in ravna
               izključno strokovno, ampak to v danem trenutku ni po meri oziroma ni všečno trenutni
               vladajoči opciji in minister bo lahko vplival, seveda to možnost ima, in reče,
               poslušaj če boš ravnal drugače ... Ali pa celo niti ni dolžan obrazložiti! Enostavno
               mu pove: "Od jutri naprej nisi več generalni direktor policije." Pa kdo mislite, da
               se bo prijavljal za takšno funkcijo, za takšno pomembno funkcijo? Kdo? Ja, nihče!
               Vsakokratni sklic nekih politikov bo pripeljal svoje ljudi, svojo vojsko in jih bo
               posedel na določene funkcije, ki so izjemnega pomena za normalno delovanje pravne
               države in potem bomo spet menjavali in potem bom spet menjavali. Kot smo navajeni v
               tej državi, imamo volitve vsako leto in kot se je začelo, ne bomo imeli sploh več
               rednih volitev, ampak vedno bodo izredne. Leto dni je mimo, odkar ste prevzeli
               oblast, in že se govori o novih predčasnih volitvah. Sicer je vaš predsednik
               napovedal že prvi dan, ko je bil presenečen nad porazom, da se bodo zgodile predčasne
               volitve. Evo, tukaj smo! Spet imamo pred vrati predčasne volitve.</p>
               <p>Pa tudi zaradi tega, spoštovani minister, se nam to dogaja, ker vi želite kot
               minister ... Prej ste omenili gospo Mašo Kociper, češ da če bi bila ona na vašem
               mestu, da ne bi imela nikakršnega vpliva na generalnega direktorja policije. Pa
               normalno! Dobro jutro! Pa ne sme ga imeti. Ne sme ga imeti, neposrednega vpliva, vsaj
               ne političnega! Če bo pa generalni direktor policije ali pa generalna direktorica
               policije zagrešila ali pa ne ravnala v skladu s svojimi obveznostmi, ki jih določa
               njen delokrog, potem bo pa odgovarjala spet v skladu z zakonom. Ampak ne zaradi volje
               enega ministra, ki je politični funkcionar – mimogrede. Zgradimo to državo na zdravih
               temeljih oziroma porušimo tiste temelje, ki so nepravilni, ki so slabi, ki dejansko
               tej državi samo predstavljajo balast in jo bremenijo, zato nikakor ne gremo naprej iz
               tega oklepa, ki nas dejansko veleč nonstop v to zgodovino in se to ponavlja. Gospod
               minister, ne rečem, da je bilo v preteklosti pravilno kadrovanje katere koli vlade,
               leve ali desne, tako ali drugače izbira, ampak želim si, da bi enkrat naredili temu
               konec in da bi rekli, da od danes naprej pa ne bomo več kadrovali tako, kot se je
               kadrovalo v preteklosti, ker ni bilo pravično in pošteno, ampak bomo kadrovali
               izključno po strokovnih in drugih referencah. Samo tako lahko dobite pravilen odnos
               nekega, ki bo zasedel visok položaj, da bo tudi dobil zaupanje in da bomo državljanke
               in državljani takšno funkcijo in tak položaj, kot je generalni direktor, sprejeli in
               da se bomo počutili v državi varno, ko govorimo o Ministrstvu za notranje zadeve, ko
               govorimo o policiji. Kajti osnovna naloga oziroma poslanstvo policije je, da skrbi za
               varnost in dobro počutje državljank in državljanov, ne pa, da se državljanke in
               državljani počutijo ogroženi, če slučajno morebiti imajo nekoliko drugačne misli, kot
               to mislijo tisti, ki so na oblasti. To je vse, kar je treba razumeti. Če to razumete,
               potem boste sprejeli in boste celo potem ko zaključim ta nagovor, rekli, da je
               amandma v redu, ker ni prav, da imam kot minister vpliv na izbiro tega kandidata.
               Imate strokovno komisijo. Mar ne zaupate svojim kolegom, ki so ravno tako končali
               enako šolo? Mar ne zaupate ljudem in strokovnjakom, ki bodo predlagali kandidata za
               generalnega direktorja policije?! Kaj vam koristi ta komisija uradniškega sveta, če
               boste potem to vi lahko zavrgli! Tako vam tudi piše. Ali ni to malo smešno?! Vi lahko
               dejansko rečete, da vam noben ne ustreza, in imenujete svojo komisijo. Pa kje smo?!
               Saj to ni Romunija, to je Slovenija, in še Romunija je bolj napredna od takrat
               naprej! V času Ceauşescua se je to dogajalo, da je en sam človek lahko rekel: "Ne, vi
               niste primerni, primeren je ta in ta!" In jutri, če ni bil primeren je rekel, da mu
               ne odgovarja več. Ne gospod minister, niste vi bog! Tudi jaz ne. Tukaj je demokracija
               in ne avtokracija. Hvala lepa.</p>
            </sp>
            <sp xml:id="SDZ6-Redna-10-2013-01-29.sp121">

               <speaker>PODPREDSEDNICA RENATA BRUNSKOLE:</speaker>

               <p>Dr. Gorenak, izvolite.</p>
            </sp>
            <sp xml:id="SDZ6-Redna-10-2013-01-29.sp122">

               <speaker>DR. VINKO GORENAK:</speaker>

               <p>Hvala.</p>
               <p>Ne bom se odzival na tisti del, kot sem že v času interpelacije naredil. V tistem
               delu, kjer vi govorite svojim volivcem, ker imate vi monologe, ker govorite o
               stvareh, ki niso na dnevnem redu – na to se ne bom odzival. To je vaša stvar, stvar
               vašega premisleka.</p>
               <p>Ne boste me pa učili o tem, kje in koga bom jaz zamenjal po tem zakonu. Po tem
               zakonu jaz ne bom zamenjal nobenega generalnega direktorja policije. Generalni
               direktor policije, ki je bil imenovan lansko leto, je bil imenovan po določilih
               zakona, ki danes velja, to pa je tudi predmet vaših amandmajev. Torej sem šel po
               težji poti. Po težji poti zato, da vam dokažem, ker sem računal s tem, da bi se znali
               obnašati približno tako, kot ste se zdaj, gospod Mišič, zato sem šel v postopek
               imenovanja generalnega direktorja po zdaj veljavnem zakonu oziroma po amandmajih, ki
               jih vi predlagate.</p>
               <p>Sicer pa je treba reči še to. Vse do leta 2009 smo imeli kar nekaj razpisov za
               generalnega direktorja policije, na katerega se je javilo več kandidatov, tudi po 15,
               20. Ko pa je leta 2009 gospa Kresalova zakon spremenila – namreč, ona je naredila
               drugače, ona je naredila tako, kot vi zdaj govorite. Govorite pa seveda, zdaj če ste
               govorili o njej, potem bi vaš govor zelo spadal v leto 2009 ali 2010, ne pa v
               današnji čas, ker ne veste, o čem govorite. Ona pa je naredila – kaj? Rekla je, da ne
               bo izbrala nikogar. Namreč, takrat je šel v pokoj nekdanji generalni direktor gospod
               Romšek, takrat je minister Mate objavil javni razpis in prišlo je 15 kandidatov. Ni
               izbral, iz poštenih razlogov, ker je prihajala gospa Kresalova, ampak ji je dal na
               mizo: Tu imate izbor, izberite po svojem okusu. Ona je to vrgla v koš za smeti,
               nastavila v. d. in spremenila zakon. In spremenila zakon. Po spremenjenem zakonu se
               je pa prijavil en sam kandidat.</p>
               <p>Tako sodita vaš nastop in vaš govor v leto 2010 in ne v današnji čas. Meni ne boste
               očitali, da imam kakršne koli namene z menjavo sedanjega generalnega direktorja. On
               je bil imenovan po zakonu, ki danes velja, in po določilih, ki ste jih vi prepisali v
               obliki amandmajev, tako da te zadeve pač preprosto ne pridejo v poštev. Hvala.</p>
            </sp>
            <sp xml:id="SDZ6-Redna-10-2013-01-29.sp123">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Mišič.</p>
            </sp>
            <sp xml:id="SDZ6-Redna-10-2013-01-29.sp124">

               <speaker>GAŠPAR GAŠPAR MIŠIČ (PS PS):</speaker>

               <p>Hvala, seveda imam repliko.</p>
               <p>Spoštovani minister, povedali ste, da moja razprava ni bila v kontekstu dnevnega
               reda. Naj se navežem točno na to, kar je zapisano v predlogu zakona, in na to, kar
               dejansko ta zakon prinaša. Med temi kandidati funkcionar, ki mu je uradnik na
               položaju odgovoren, izbere tistega, ki je po njegovi presoji najprimernejši,
               funkcionarju odločitve ni treba posebej obrazložiti, torej ministru. Če funkcionar,
               ki mu je uradnik na položaju odgovoren, oceni, da noben izmed kandidatov s
               predloženega seznama, se pravi seznama, ki ga predloži uradniški svet, ki šteje 12
               članov, lahko zahteva od uradniškega sveta, da postopek ponovi – tukaj bi se lahko
               končalo, da postopke ponovi. Ne, tukaj se še večja avtonomija vam, ministru, daje –
               ali pa sam imenuje natečajno komisijo, ki izvede postopek. Prosim vas, povejte mi,
               ali to ni preveč pooblastil ministru, preveč samoodločitve, kaj potrebujemo kogar
               koli. Pa saj bi lahko skrajšali zakon! Poglejte, skoraj cela stran je napisana o tem
               48. členu. Saj bi lahko rekli, da naj minister sam izbere ustreznega kandidata za
               mesto direktorja generalne policije, in končamo. En sam stavek, pika. Imamo veliko
               možnosti, da zameglimo, da je to dejansko bil uradniški svet, 12-članski, bilo je
               veliko kandidatov, minister je imel težko nalogo in vendar je izbral pravega
               kandidata. Seveda, normalno, ne po strokovni plati, ampak po politični ustreznosti
               oziroma primernosti. Pa četudi, minister, ni tako, ni prav, da se vi kot minister ali
               pa kateri koli minister odloča, lahko da je to bila res gospa Kresalova v prejšnjem
               sklicu. Saj sem rekel, da ni prav to, kar se je delalo prej, če se je ravnalo tako,
               da se je kandidate izbralo po politični ustreznosti. Potem ne moremo govoriti o
               nobenem kariernem kadrovanju. Kdo se bo, gospod minister, od res in zares sposobnih
               ljudi, odločal za mesto generalnega direktorja policije, če ima že neko službo, ki je
               ustrezna oziroma dobra, ker ve, da lahko v nekaj mesecih, v enem letu, dveh letih
               dejansko odleti s tega položaja in potem ima velike težave dobiti nazaj kakršno koli
               drugo službo, a veste.</p>
               <p>Zato, gospod minister, umaknite ta predlog v zakonu oziroma se tej pravici kot
               minister odpovejte zavoljo tudi drugih ministrov, ministrov, ki bodo prišli za vami,
               tudi ne bo ustrezno. Rad bi slišal vas, če bo ta zakon sprejet, v nekem drugem
               naslednjem sklicu, ko boste dejansko omogočili, da bo neposredno minister izbiral po
               svoji presoji kandidata, kaj boste takrat komentirali. To politično kadrovanje je to
               državo pripeljalo v to ...</p>
            </sp>
            <sp xml:id="SDZ6-Redna-10-2013-01-29.sp125">

               <speaker>PODPREDSEDNICA RENATA BRUNSKOLE:</speaker>

               <p>Tri minute.</p>
            </sp>
            <sp xml:id="SDZ6-Redna-10-2013-01-29.sp126">

               <speaker>GAŠPAR GAŠPAR MIŠIČ (PS PS):</speaker>

               <p>... neustrezno in neprimerno situacijo. Zato ker ne dovolimo stroki, da pride na
               površje, vodi nas politika in cel sistem kadrovanja je politično kontaminiran.
               Žal.</p>
            </sp>
            <sp xml:id="SDZ6-Redna-10-2013-01-29.sp127">

               <speaker>PODPREDSEDNICA RENATA BRUNSKOLE:</speaker>

               <p>Dr. Gorenak, izvolite.</p>
            </sp>
            <sp xml:id="SDZ6-Redna-10-2013-01-29.sp128">

               <speaker>DR. VINKO GORENAK:</speaker>

               <p>Hvala lepa.</p>
               <p>Saj ne vem, kaj naj rečem. Gospod Mišič, Zakon o policiji imamo in ne Zakon o javnih
               uslužbencih, vi citirate Zakon o javnih uslužbencih, mi pa obravnavamo Zakon o
               policiji.</p>
               <p>Ampak, sodi v 82. člen Ustave in vašo svobodo, pri pametnih in neumnih diskusijah.
               Pri obojih.</p>
            </sp>
            <sp xml:id="SDZ6-Redna-10-2013-01-29.sp129">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ugotavljam, da smo v okviru prijav uporabili oziroma je bila celotna lista
               razpravljavcev uporabljena, sedaj pa prehajamo k naslednjemu členu oziroma ali želi
               še kdo razpravljati? Ne želi. Ker ne želi nihče več razpravljati, zaključujem
               razpravo in prehajamo k 50. členu.</p>
               <p>V razpravo dajem 50. člen ter vloženi amandma Poslanske skupine Pozitivna Slovenija.
               Ali želi kdo razpravljati k 50. členu?</p>
               <p>Gospod Janez Ribič, izvolite.</p>
            </sp>
            <sp xml:id="SDZ6-Redna-10-2013-01-29.sp130">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora.</p>
               <p>Nacionalni preiskovalni urad po mnenju Poslanske skupine Slovenske ljudske stranke
               ne more biti neka organizacijska enota v oblakih, pač pa mora biti ravno zaradi svoje
               specifične vloge pri preiskovanju najzahtevnejših kaznivih dejanj umeščena v Upravo
               kriminalistične policije. Zato mora biti po našem mnenju tudi imenovanje direktorja
               Nacionalnega preiskovalnega urada v pristojnosti generalnega direktorja policije.</p>
               <p>Podobno kot pri 48. členu gre pri temu členu za navezavo na Zakon o javnih
               uslužbencih oziroma njegove določbe o imenovanju in razrešitvi direktorja organa v
               sestavi. Menimo, da je takšna ureditev ustrezna, zato amandmaja ne bomo podprli.
               Hvala.</p>
            </sp>
            <sp xml:id="SDZ6-Redna-10-2013-01-29.sp131">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Ne. Ker ne želi nihče več razpravljati, zaključujem
               razpravo k 50. členu.</p>
               <p>Prehajamo k 74. členu, ki ga dajem v razpravo ter amandma Poslanskih skupin SDS, DL,
               SLS, DeSUS in NSi. Želi kdo razpravljati? Ker ne želi nihče razpravljati, zaključujem
               razpravo k 74. členu.</p>
               <p>In prehajamo k 79. a in 109. členu. Danes so vlagatelji amandmajev vložili spremembo
               amandmajev, ki so objavljeni v rubriki e-klop. Torej gre za amandmaja k 79. a in 109.
               členu poslanskih skupin SDS, DL, SLS, DeSUS in NSi. Želi kdo razpravljati?</p>
               <p>Razpravljati želi dr. László Göncz. Imate besedo.</p>
            </sp>
            <sp xml:id="SDZ6-Redna-10-2013-01-29.sp132">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa za besedo, gospa podpredsednica. Spoštovane kolegice in kolegi,
               spoštovani gospod minister s sodelavcem!</p>
               <p>Kot ste že pravilno ugotovili, danes je tudi prišlo do spremembe amandmaja, to
               poudarjam zato, ker je temu pogojevalo stališče Zakonodajno-pravne službe in zato je
               moralo priti do ponovne uskladitve besedila amandmaja.</p>
               <p>Moram povedati, da smo narodne skupnosti pri prvem branju tega zakona zgolj
               ugotavljale neke nedoslednosti na temu področju, nismo pa predvideli konkretno
               spremembo predvsem iz razloga, ker smo to področje želeli urejati v okviru
               pripravljajočega vsesplošnega zakona o narodni skupnosti. Vendar je nato na osnovi
               pogajanj ministrstva s policijskimi sindikati prišlo tudi do obravnave te vsebine in
               zdaj, bom rekel, post festum se mi veselimo, da je temu tako, ker se v enem
               sistemskem zakonu o delovanju in organiziranosti policije lahko tudi to področje
               pravilno opredeli.</p>
               <p>Torej, nočem biti predolg, ker menim, da je v preteklih dveh tednih je bilo kar
               veliko usklajevanj na vseh ravneh tako s policijskim sindikatom, kot tudi z
               ministrstvom, kakor posredno tudi s strankami. Ugotoviti moram, da je ta razprava
               potekala izredno korektno. Izredno korektno in tudi konstruktivno in plod tega je
               tudi besedilo, ki je sedaj objavljeno v našem omrežju, torej dokončno besedilo. Pri
               tem bi tudi posebej pohvalil in poudaril pomen Zakonodajno-pravne službe, ki je tudi
               pravilno odreagirala na vse tiste nedoslednosti, ki so v nekoliko prehitri fazi
               nastajanja tega besedila bile na dlani, in upamo, da je res prišlo do dodobra
               razčiščenega besedila, kar je predvsem z vidika narodnih skupnosti, ampak tudi z
               vidika delovanja policije na narodnostno mešanem območju z ustavnimi stališči
               pogojena zadeva in menim, da smo lahko tako naredili korak naprej.</p>
               <p>Poudaril bi še to kar je tudi že gospa predsednica omenila, da je 79. a člen povezan
               s 109. členom, zato je pomembno, da oba predloga beremo skupaj, ker se tako odgovori
               tudi na tista vprašanja, ki so bila izpostavljena zadnjič na seji odbora, ko je bilo
               še marsikaj spornega in nerazjasnjenega.</p>
               <p>Skratka, za narodni skupnosti, kjer sva se z gospodom Battellijem stalno usklajevala
               – govorim o organizaciji narodnih skupnosti, italijanske in madžarske –, je
               predlagano besedilo v celoti sprejemljivo in pozivam vse prisotne poslanke in
               poslance, pa tudi tiste, ki v tem trenutku niso v dvorani, torej vse stranke, da
               podprejo to zares vsestransko usklajeno besedilo. Še enkrat se zahvaljujem vsem
               tistim, ki ste pri tem konstruktivno in tvorno sodelovali. Hvala lepa.</p>
            </sp>
            <sp xml:id="SDZ6-Redna-10-2013-01-29.sp133">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Vidim še želje po razpravi, zato odpiram prijave za
               razpravo. Gospod Battelli. Želi še kdo? Izvolite, prijava poteka.</p>
               <p>Gospod Roberto Battelli, izvolite.</p>
            </sp>
            <sp xml:id="SDZ6-Redna-10-2013-01-29.sp134">

               <speaker>ROBERTO BATTELLI (PS NS):</speaker>

               <p>Hvala lepa za besedo.</p>
               <p>Davnega leta 1955 je v Italiji začela izhajati revija, ki še zdaj izhaja in njen
               prestiž, njen ugled je ostal neokrnjen skozi vsa ta leta. Ima seveda svojo usmeritev,
               je pa izjemno profesionalna in izjemno objektivna, poglobljeno obravnava stvari in
               izjemno verodostojno. Takrat je ustanovitelj te revije v svojem uvodniku pri prvi
               številki napisal nekaj, kar mi je ostalo v spominu in kar uporabljam tudi sedaj pri
               obravnavanju zadev, ki se tičejo vseh nas. Med drugim je napisal, da je smisel
               ustanavljanja te revije tudi v tem, da ko človek pogleda skozi okno na drugo stran
               ceste, na uniformiranega človeka, ki simbolno varuje neko institucijo demokratične
               države, ga ne bo več strah; govorim o letu 1955.</p>
               <p>Tako lahko razumete, kakšen pomen ima ta amandma in ta člen za narodni skupnosti v
               Sloveniji...</p>
            </sp>
            <sp xml:id="SDZ6-Redna-10-2013-01-29.sp135">

               <speaker>PODPREDSEDNICA RENATA BRUNSKOLE:</speaker>

               <p>Gospod Battelli, lepo prosim, če lahko samo za nekaj sekund izklopite mikrofon, ker
               se vam očitno čas ne odšteva.</p>
            </sp>
            <sp xml:id="SDZ6-Redna-10-2013-01-29.sp136">

               <speaker>ROBERTO BATTELLI (PS NS):</speaker>

               <p>Saj sem pri koncu, ne bom predolg.</p>
               <p>Veste, to je izjemnega pomena zaradi tega, ker to, kar tu piše, temelji na
               spoštovanju in zaupanju, to je več kot samo simbolni pomen. Za dejansko sožitje so
               take norme zelo pomembne.</p>
               <p>Tudi sam se zahvaljujem vsem, ki so sodelovali pri pripravi tega besedila. To je bil
               izjemen primer, lep primer upoštevanja vseh stališč in verjamem, da bo ta člen tudi v
               praksi zaživel. Hvala.</p>
            </sp>
            <sp xml:id="SDZ6-Redna-10-2013-01-29.sp137">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Ker ne želi nihče več razpravljati, zaključujem razpravo.</p>
               <p>V razpravo dajem 80. člen in amandma Poslanske skupine Socialnih demokratov. Želi
               kdo razpravljati? Ker ne želi nihče razpravljati, zaključujem razpravo.</p>
               <p>V razpravo dajem 83. člen in amandma Poslanske skupine Pozitivne Slovenije. Želi kdo
               razpravljati k 83. členu? K 83. členu ne želi nihče razpravljati. Zaključujem
               razpravo.</p>
               <p>O amandmajih bomo v skladu s časovnim potekom seje zbora odločali v sredo, 30.
               januarja 2013, v okviru glasovanj. S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O ZAŠČITI ŽIVALI V OKVIRU REDNEGA POSTOPKA</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade. Vidim, da se nam je
               pridružil gospod minister za kmetijstvo in okolje gospod Franc Bogovič. Beseda je
               vaša. Potem pa prehajamo tudi naprej na predstavitev poročila odbora. Sedaj pa nam bo
               predstavil spremembo in dopolnitev zakona gospod minister.</p>
               <p>Izvolite.</p>
            </sp>
            <sp xml:id="SDZ6-Redna-10-2013-01-29.sp138">

               <speaker>FRANC BOGOVIČ:</speaker>

               <p>Hvala lepa, spoštovana podpredsednica. Spoštovani poslanke, poslanci lepo
               pozdravljeni!</p>
               <p>Predlog zakona o spremembah in dopolnitvah Zakona o zaščiti živali je stroka
               pripravljala več kot leto dni. Pri pripravi so sodelovala različna strokovna
               združenja in nevladne organizacije. Po vsebini ne gre za večje spremembe, zato je
               predlagani zakon predložen v obliki sprememb in dopolnitev obstoječega zakona.</p>
               <p>Predlagane spremembe in dopolnitve zakona temeljijo na načelih odgovornega
               lastništva in humanega ravnanja z živalmi. Preprečuje trpljenje živali, zagotavlja
               ustrezne informiranosti državljanov, optimiziranje upravnih dejanj, prav tako pa tudi
               sankcioniranje kršitev.</p>
               <p>Predlog zakona obsega: prvič, spremembe na področju poskusov na živalih, ki se
               usklajujejo z zahtevami evropske zakonodaje, kot izhaja iz direktive 2010/63, predlog
               zakona uvaja načelo 3R, kar pomeni zamenjavo poskusnih živali z drugimi metodami, čim
               manjše število poskusnih živali in izboljšanje pogojev reje in oskrbe poskusnih
               živali ter izvajanje poskusov.</p>
               <p>Drugič, izvajanje uredbe Sveta 1099/2009 o zaščiti živali pri usmrtitvi. Žival je
               dovoljeno zaklati le tako, da je žival usmrčena v trenutku oziroma z ustreznim
               predhodnim omamljanjem, tudi pri obrednem zakolu. V Sloveniji ni in tudi v bodoče ne
               bo prepovedano obredeno in zakol z omamljanjem. Prepovedano bo klanje živali na živo,
               s tem ne omejujemo verske svobode, temveč ščitimo dobrobit živali. Zakol brez
               omamljanja je v Sloveniji dovoljen izključno, če gre za zakol perutnine, kuncev in
               zajcev izven klavnice za zasebno domačo uporabo.</p>
               <p>Tretjič, posodabljanje definicij zlasti glede poskusov, skrbnika živali, nevarnih
               živali in nevarnih psov. Nevaren bo po novem tudi napadalen pes in tisti, ki ogroža
               okolico zaradi svoje neobvladljivosti, in ne le tisti, ki je ugriznil človeka oziroma
               žival. Skrbnik živali pomeni osebo, ki odgovarja za žival in ni nujno njen
               lastnik.</p>
               <p>Četrtič, izboljšuje zajem podatkov za vodenje centralnega registra psov. Obvezen bo
               vnos podatka o izvoru psa, s čimer želimo preprečiti ilegalen promet z živalmi,
               trgovine, kjer prodajajo pse in mačke.</p>
               <p>Petič, ureditev nadzora na javnih mestih in na občinski ravni. Predlog zakona
               občinskim redarstvom dodeljuje pristojnost obravnave fizičnega varstva živali, psi na
               povodcih na javnem mestu, in v primerih vodenja prekrškovnih postopkov, tudi
               preverjanje označevanja, se pravi mikročipiranja psov.</p>
               <p>Prepričan sem, da s predlogom sprememb zakona poleg implementacije evropske
               zakonodaje dvigujemo raven zaščite živali na več področjih, predvsem v reji, pri
               poizkusih in pri zakolu, zato predlagam poslankam in poslancem, da zakon
               sprejmete.</p>
            </sp>
            <sp xml:id="SDZ6-Redna-10-2013-01-29.sp139">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za kmetijstvo, gozdarstvo, prehrano in okolje kot
               matično delovno telo.</p>
               <p>Za predstavitev poročila odbora dajem besedo predsedniku odbora mag. Dejanu
               Židanu.</p>
            </sp>
            <sp xml:id="SDZ6-Redna-10-2013-01-29.sp140">

               <speaker>MAG. DEJAN ŽIDAN (PS SD):</speaker>

               <p>Spoštovana predsedujoča, spoštovani poslanke in poslanci, spoštovani gospod minister
               s sodelavci, lep pozdrav!</p>
               <p>Odbor za kmetijstvo, gozdarstvo in prehrano in okolje je drugo obravnavo opravil na
               17. seji 10. januarja. V skladu s 145. členom Poslovnika Državnega zbora je bil
               predlog zakona poslan tudi v mnenja lokalnim skupnostim, vendar njihovega mnenja ni
               bilo.</p>
               <p>Na seji odbora so poleg predstavnikov Ministrstva za kmetijstvo in okolje,
               Zakonodajno-pravne službe sodelovali še predstavniki strokovne in zainteresirane
               javnosti, ki so odboru posredovali tudi svoje pisne pripombe. Svoje pisno mnenje je
               odboru posredovala tudi Komisija Državnega sveta za kmetijstvo, gozdarstvo, prehrano
               in okolje. Predstavnik Kmetijsko-gozdarske zbornice je tako kot Komisija Državnega
               sveta med drugim opozoril, na po njihovem mnenju sporno določilo 19. člena predloga
               zakona, ki med dejavnost v javnem interesu, ki jo opravljajo društva, uvršča tudi
               svetovanje skrbnikom živali. Zbornica meni, da bi se s tem posegalo na področje
               pristojnosti kmetijskega svetovanja. Predsednik Veterinarske zbornice Slovenije je
               izrazil prepričanje, da že veljavni zakon zagotavlja dovolj visoko raven varstva
               živali, le določbo zakona bi bilo treba dosledno izvajati. Zbornica tudi podpira
               idejo o uvedbi registra lastnikov mačk in o vidni označitvi prostoživečih mačk po
               opravljeni sterilizaciji in kastraciji. Predstavnik Slovenske muslimanske skupnosti
               je opozoril na določbo, ki prepoveduje zakol živali brez omamljanja in ne dopušča
               izjem, kar za muslimane in jude po njegovem mnenju pomeni prepoved zakola živali, ki
               je predpisana v skladu z njihovo vero. Stališče je predstavil tudi predstavnik
               Veganske iniciative, ki nasprotuje reji živali za krzno, saj predstavlja nepotrebno
               mučenje živali in smrt živali, krzno pa za nikogar ni več življenjskega pomena. V
               podporo tej zahtevi so nam predali tudi peticijo s šest tisoč podpisi. Predstavnik
               Civilne iniciative za izboljšanje pravne zaščite živali je podal izčrpno utemeljitev
               dveh predlogov, in sicer prvič, predlog za uvedbo obvezne registracije in čipiranje
               mačk in drugič, da naj društvo v javnem interesu vsem njim dodeli tudi pravico do
               informacij o inšpekcijskem postopku. Predstavnica Društva za zaščito in pomoč živalim
               v stiski, Lajka pa je obrazložila pobudo njihovega društva za prepoved uporabe
               domorodnih, tujerodnih živali, prostoživečih živali, hišne živali in rejnih živali v
               cirkusu.</p>
               <p>V razpravi o posameznih členih, vloženih amandmajih in predlogih za amandmaje
               odbora, ki so bili oblikovani predvsem na podlagi predloga nevladnih organizacij, so
               člani odbora podprli predlagano novelo. Opozorili pa so, da bodo predlagane rešitve,
               ki gredo v smer zagotavljanja večje dobrobiti živali, dosegle svoj namen le ob
               njihovem resnem izvajanju.</p>
               <p>Še nekaj točk, kjer je potekalo več razprave. V zvezi s tretjo določbo 3. člena je
               potekala razprava predvsem o morebitni uvedbi obveznosti označevanja, čipiranja in
               vpisovanja v centralni register tudi za mačke. V zvezi z rešitvijo iz 7. člena, ki se
               nanašajo na zaščito živali, ki nastopajo na sejmih in javnih zbiranjih, so člani
               odbora podprli predlog Poslanske skupine SDS, v zvezi z določbo 8. člena, kjer je bil
               predlog Veganske iniciative za prepoved reje in lova na živali zgolj zaradi
               pridobivanja njihovih kožuhov, je odbor z veliko večino glasov tudi ta predlog
               podprl. Polemična je bila razprava v zvezi z določbo 15. člena in tukaj se je šlo za
               to, ali dovoliti zakol brez omamljanja ali ne. Predloga, da se dovoli zakol brez
               omamljanja, odbor ni sprejel.</p>
               <p>Odbor je na podlagi 131. člena Poslovnika Državnega zbora oblikoval in sprejel
               naslednje svoje amandmaje: dva amandmaja k 2. členu, dva amandmaja k 3. členu, k 7.,
               8. in 12. členu. Dva amandmaja k amandmajem k 25. členu in dva amandmaja k 27. členu.
               Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni tudi sprejeti amandmaji. Hvala.</p>
            </sp>
            <sp xml:id="SDZ6-Redna-10-2013-01-29.sp141">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ker je zbor na 8. seji opravil splošno razpravo o predlogu zakona, predstavitev
               stališč poslanskih skupin ni mogoča. Prehajamo na razpravo o členih in o vloženih
               amandmajih, ki jo bomo opravili na podlagi pregleda vloženih amandmajev z dnem 28.
               januar 2013.</p>
               <p>V razpravo dajem 7. člen ter amandma poslanskih skupin SDS, DL, SLS, DeSUS in NSi.
               Želi kdo razpravljati? Vidim da želi, zato odpiram prijavo na razpravo. Prijava
               poteka, torej, amandma in razprava k 7. členu.</p>
               <p>Imamo 4 prijavljene razpravljavce, prva ima besedo gospa Janja Napast.</p>
            </sp>
            <sp xml:id="SDZ6-Redna-10-2013-01-29.sp142">

               <speaker>JANJA NAPAST (PS SDS):</speaker>

               <p>Hvala lepa, predsedujoča, za besedo.</p>
               <p>Ta amandma bom podprla, ker je to novost pri temu Predlogu zakona o spremembah in
               dopolnitvah Zakona o zaščiti živali. Gre namreč za zaščito živali, ki nastopajo na
               snemanjih in javnih zbiranjih, prireditvah, podobnih cirkusom, razen zbiranj, ko
               upravne enote od upravnega organa, pristojnega za veterinarstvo, zaprosijo za
               predhodno soglasje.</p>
               <p>Pravzaprav v nastopih dresiranih živali prostoživečih vrstah v cirkusih in ostalih
               podobnih prireditvah ne vidim nič navdihujočega in se mi zdijo tako imenovani novi
               cirkusi in ostale podobne prireditve bolj umetniško inovativno izpopolnjene ter
               zanimive, poleg vsega pa še bolj izobražujejo in so tudi bolj humane. Najbolj
               problematično pri tem zakonu je vsekakor nepotrebno trpljenje živali in ta amandma to
               rešuje, tudi zaradi naslednjih definicij – bom kar povzela spletne strani Cirkus brez
               živali. Namreč, neustrezne nastanitve cirkuških živali, dresure cirkuških živali,
               njihovega prevoza, potem tudi zaradi varnosti, zaradi morebitnih človeških žrtev,
               zaradi živalskega stresa, potem je tudi neprimeren vzgojni vpliv na otroke, ker
               dresura ne kaže njihovega naravnega stanja oziroma gibanja, tudi odredba o bivalnih
               razmerah in oskrbi živali prostoživečih vrst v ujetništvu pogojuje strožje kriterije
               za gibanje tovrstnih živali, za tiste večje tudi celo do 500 kvadratnih metrov, tega
               pa prej ni urejal noben predpis.</p>
               <p>S sprejetjem tega amandmaja bi se pridružili tudi velikim državam, ki so v celoti
               prepovedale nastope cirkusov s prostoživečimi živalmi, na primer Avstrija, Bosna in
               Hercegovina, Švedska, Finska, Kostarika, Indija, Singapur in Bolivija, v številnih
               državah so to tudi storile številne občine, skupno kar 12 držav, velik mejnik je pa
               tudi dosegla Švica in to že s 1. aprilom leta 2003, ko je prišlo do korenitih
               sprememb, kjer so bile živali v švicarski zakonodaji razglašene, da ne sodijo več med
               stvari in je sedanji status živali v Švici med pravnim subjektom in stvarjo.</p>
               <p>Odnosi in obveznosti ljudi do živali v pravnem in kazenskem smislu: za boljšo
               urejenost tega področja bom podprla tudi amandma k 25. členu tega predloga zakona.
               Kršitve, ki pomenijo resno ogrožanje dobrobiti živali, so uvrščene v najvišjo
               kategorijo prekrškov, tako da bom tudi ta amandma podprla. Hvala lepa.</p>
            </sp>
            <sp xml:id="SDZ6-Redna-10-2013-01-29.sp143">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Robert Hrovat ima besedo.</p>
            </sp>
            <sp xml:id="SDZ6-Redna-10-2013-01-29.sp144">

               <speaker>ROBERT HROVAT (PS SDS):</speaker>

               <p>Hvala lepa za besedo, lepo pozdravljeni vsi prisotni!</p>
               <p>Namen spremembe tega zakona je bil pravzaprav le uskladitev z evropsko direktivo,
               direktivo Evropske unije, ki se nanaša na poskuse na živalih. Veseli pa, mislim da,
               vse nas, da se je pristopilo tudi k širši izboljšavi Zakona o zaščiti živali. Ob
               razpravi na matičnem delovnem telesu je bil sprejet amandma, kjer smo soglasno
               podprli predlog, da se cirkusi s prostoživečimi živalmi v Sloveniji ne bodo več
               dogajali. Mislim, da je to velik korak naprej in ker je bilo izpostavljeno v sami
               razpravi tudi to, da bi lahko nekateri izkoriščali in ne bi imeli tega zapisanega v
               členu zakona, zato smo se odločili, da bomo pripravili amandma, ki govori o tem, da
               se doda tudi besedna zveza "in cirkusom podobnih prireditvah". Torej, zdaj ne bo več
               dvoumno: pač enostavno, prostoživečih živali v Sloveniji na takšnih prireditvah,
               podobnih cirkusom, ne bo več.</p>
               <p>V naši poslanski skupini nas izredno veseli, da se je civilna družba pri spremembi
               tega zakona tako močno vključila v samo razpravo, pravzaprav so nas zasuli s predlogi
               in glede na zadnje odzive, ki jih dobivamo, najbrž tudi vsi vi poslanke in poslanci
               so vsi izredno zadovoljni, če bomo danes sprejeli še te amandmaje, ki so na naših
               mizah. Če bo to sprejeto soglasno, bo velik prispevek k nekemu vzdušju, ki ga v
               Sloveniji ta trenutek primanjkuje. Hvala lepa.</p>
            </sp>
            <sp xml:id="SDZ6-Redna-10-2013-01-29.sp145">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Alenka Pavlič.</p>
            </sp>
            <sp xml:id="SDZ6-Redna-10-2013-01-29.sp146">

               <speaker>ALENKA PAVLIČ (PS PS):</speaker>

               <p>Veseli me dejstvo, da Slovenci nismo narod, ki bi uživali v mučenju živali. Pa tudi
               to, da kot kaže, bomo ta amandma enotno in enovito podprle vse poslanske skupine.
               Poleg tega pa je tudi to pomembno, da so bili vsi predlogi, ki smo jih mi, kot naša
               poslanska skupina, navedli na odboru. Hvala.</p>
            </sp>
            <sp xml:id="SDZ6-Redna-10-2013-01-29.sp147">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Franc Breznik ima besedo.</p>
            </sp>
            <sp xml:id="SDZ6-Redna-10-2013-01-29.sp148">

               <speaker>FRANC BREZNIK (PS SDS):</speaker>

               <p>Hvala, predsedujoča.</p>
               <p>Tudi sam bom podprl ta 7. člen. Tudi name so se obrnili predstavniki civilne družbe,
               predvsem z različnimi predlogi. Lahko pa povem, da se tudi sam veselim, da je tu, pri
               teh členih ne samo pri amandmajih, ampak pri celem zakonu, da obstaja nek resničen
               konsenz v Državnem zboru. Nekako ugotavljam, da so nekatere vrednote v slovenski
               družbi še vedno visoke in predvsem so nam skupne.</p>
               <p>Lahko pa bi tistim, ki nas morda gledajo preko medijev, namenil tudi nekaj
               pomislekov, predvsem pri dikciji cirkusu podobnih stvareh. Seveda, ne smemo pozabiti
               da gre predvsem za prostoživeče živali. Delim si pomisleke glede naših paradnih
               lipicancev, glede lovskih psov, da ne bi kdo mislil, da je to potem ta prepoved. Gre
               za prostoživeče živali, zato tisti, ki morda nekako površno preberejo, da ne bi
               prišli v kakršne koli dileme, da smo začeli omejevati tudi svoje ali nek lasten del
               identitete našega naroda.</p>
               <p>Seveda se veselim, menim, da ima zakon o zaščiti živali nek širši družbeni pomen.
               Preko tega zakona, preko implementacije tega zakona v slovensko družbo gre tudi za
               vzgojo naših državljanov in državljank. To je predvsem pomembno. Leta in leta, že kot
               otrok, ker sem bil sin veterinarja, sem nekako živel z živalmi, preživel svojo širšo
               mladost in sem se zavedal tega. Lahko rečem, da sem hvaležen usodi, da mi je namenila
               tudi to funkcijo danes tukaj, da lahko nekako soodločam o zaščiti teh naših skupnih
               prijateljev, s katerimi si delimo ta čudovit planet, planet Zemlja. Hvala.</p>
            </sp>
            <sp xml:id="SDZ6-Redna-10-2013-01-29.sp149">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ker vidim, da je še želja po razpravi, ponovno odpiram prijavo na razpravo. Prijava
               poteka. Štiri prijavljene razpravljavce imamo.</p>
               <p>Prva ima besedo gospa Tina Komel.</p>
            </sp>
            <sp xml:id="SDZ6-Redna-10-2013-01-29.sp150">

               <speaker>TINA KOMEL (PS PS):</speaker>

               <p>Hvala za besedo.</p>
               <p>Nesprejemljivo je vsakršno nasilno krotenje živali, ki je namenjeno prikazovanju
               pred občinstvom v sodobni demokratični družbi. Živali namreč ob tem trpijo zgolj
               zato, da bi ljudi z njihovim prikazovanjem zabavale. Vedno več držav je, v katerih je
               uporaba živali v cirkusih, zakonsko prepovedana. Čas je, da postavimo dobrobit živali
               ter odnose med živalmi in ljudmi na zelo visoko raven. Smo civilizirana družba in
               skrajni čas je, da to tudi dokažemo.</p>
               <p>Amandma bom podprla. Hvala.</p>
            </sp>
            <sp xml:id="SDZ6-Redna-10-2013-01-29.sp151">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Dejan Židan.</p>
            </sp>
            <sp xml:id="SDZ6-Redna-10-2013-01-29.sp152">

               <speaker>MAG. DEJAN ŽIDAN (PS SD):</speaker>

               <p>Hvala, predsedujoča.</p>
               <p>Sam osebno kakor tudi poslanska skupina bomo amandmaje podprli kakor tudi zakon.
               Tukaj bi rad v imenu poslanske skupine na nek način povedal, da smo veseli, pri tem
               zakonu smo dokazali, da včasih koalicija v tem parlamentu pa šteje 90 poslank in
               poslancev, in to je dobro.</p>
               <p>Tisto, kar se moramo zavedati, je, da smo dovolili tudi nevladnim organizacijam, da
               sodelujejo na dejansko zelo konkreten način, njihove predloge smo preko takšnih ali
               drugačnih amandmajev večinoma uspeli tudi spraviti v zakonodajno materijo brez tega,
               da bi stranke med sabo pretirano tekmovale, katera bo pridobila kakšno politično
               točko – in tudi to je dobro. Tisto, kar bi pa rad, spoštovani poslanke in poslanci,
               rekel, pa je, da se zavedamo, da skrb za zaščito živali je proces.</p>
               <p>S tem zakonom smo oziroma bomo dobili, verjamem soglasno, enega najbolj sodobnih
               zakonov v Evropi, vendar za dobrobit živali tudi na zakonodajni ravni se bomo morali
               boriti še naprej. V tem trenutku, ne pozabiti, je pa neke vrste rak rana naše zaščite
               živali in vedno bolj evidentno je na nek način napeljevanje zavetišč na evtanazijo
               živali na 30. dan. O tem smo se že pogovarjali, bilo je dosti razprave, ki je bila
               tudi na finančna sredstva vezana, vendar se moramo zavedati, da s tovrstno zakonodajo
               smo unicum v Evropski uniji. Zadnje tedne sem imel možnost, da se pogovarjam z
               marsikom v Evropski uniji, ker je treba povedati, da država pomaga manj, bistveno več
               pa pomagajo humanitarna društva, dobrodelnost pomaga, vendar način, ki bi tiste, ki
               privat delujejo z zavetišči in v zavetiščih vidijo predvsem pridobitno dejavnost,
               napeljeval, da z državnimi sredstvi oziroma z občinskimi sredstvi živali evtanazirajo
               na 30. dan, tega pa nikjer nisem našel.</p>
               <p>Tako, spoštovane poslanke in poslanci, ob tem slovesnem dnevu, ko bomo verjetno
               podprli soglasno oziroma v naslednjih dnevih, ko bo glasovanje, seveda to ni, da bi
               kvarili ta velik trenutek, bi pa rad, da se vsi skupaj zavedamo in začnemo iskati
               rešitve, kaj narediti z našimi zavetišči, da bodo razmere v tistih, ki so javne, in
               tudi v tistih, ki delujejo na privatni, torej na dobičkonosni osnovi, bodo
               izboljšane. Hvala.</p>
            </sp>
            <sp xml:id="SDZ6-Redna-10-2013-01-29.sp153">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Katarina Hočevar.</p>
            </sp>
            <sp xml:id="SDZ6-Redna-10-2013-01-29.sp154">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lep pozdrav tudi z moje strani!</p>
               <p>Tudi v imenu Državljanske liste bi rada napovedala podporo zakonu in vsem vloženim
               amandmajem. Hkrati bi rada izrazila zadovoljstvo nad sodelovanjem vseh poslanskih
               skupin v okviru usklajevanja tega zakona in pa tudi z nevladnimi organizacijami. Prav
               31. a člen, na katerega nam je nekako dalo napotilo tudi Računsko sodišče – me
               veseli, da bo umaknjen, predvsem iz razloga, ker se mi ne zdi pošteno, da bi
               prispevek plačevala gospodinjstva, ki malih živali sploh nimajo, ali pa tista, ki za
               njih ustrezno skrbijo.</p>
               <p>Se pa tudi sama veselim nadaljnjega sodelovanja oziroma našega usklajevanja, če bomo
               presodili, da bodo potrebne v prihodnje dopolnitve ali pa novela tega zakona. Hvala
               lepa.</p>
            </sp>
            <sp xml:id="SDZ6-Redna-10-2013-01-29.sp155">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Tamara Vonta.</p>
            </sp>
            <sp xml:id="SDZ6-Redna-10-2013-01-29.sp156">

               <speaker>TAMARA VONTA (PS PS):</speaker>

               <p>Hvala lepa.</p>
               <p>Pravijo, da dobrega ni nikoli preveč; tako kot dobre ženske ne, tudi dobrih zakonov
               ne. Še jaz naj k temu dodam, da je bilo v bistvu res pravi užitek sodelovati pri
               oblikovanju, konec koncev smo ta zakon tudi še kaj oblikovali, čeprav je bil že sam
               predlog več kot dober. Gre resnično za en primer, kjer smo bili v obravnavo vključeni
               vsi partnerji, in naj rečem, da si tako predstavljam, da bi sodelovali pri
               oblikovanju vseh zakonov, ne samo tega, ki se tiče živali. Moram reči, da je to bil
               res izjemen užitek. Je pa tudi nekaj res, da so sodelovala zraven društva oziroma
               civilna družba, ki ima zelo veliko znanja, ki je zelo osveščena in njihovi predlogi
               in ideje so bile v glavnem dobre in izjemno utemeljene. Mislim, da si želimo še več
               takšnega sodelovanja, tako nekako si konec koncev tudi predstavljam delo v
               parlamentu.</p>
               <p>Seveda bomo zakon podprli. Podprli bomo tudi amandma, saj smo ravno v Pozitivni
               Sloveniji tisti, ki smo tudi želeli, da se dikciji o cirkusih doda še neka dikcija
               "in cirkusu podobnih prireditvah" zaradi možnosti zlorabe, da bi se nek cirkus,
               recimo, preimenoval, pa bi rekel, da je to šov z živalmi ali pa podobno, ampak v
               bistvu bi šlo za isto stvar, bi bilo pa tukaj nekaj težav potem pri sami
               obravnavi.</p>
               <p>Skratka, ni razlogov, resnično ni razlogov, da tega amandmaja ne bi sprejeli oziroma
               da te prepovedi ne bi sprejeli. Vemo, kako neustrezna je nastanitev živali v
               cirkusih, vemo, kaj s tem sporočamo mladim, kaj sporočamo otrokom. Vemo, da je tudi
               konec koncev javnost ne naklonjena temu, in vemo, da imamo cel kup svetovno uspešnih
               cirkusov, v katerih nastopajo izključno ljudje, tako da seveda to podpiram. Hvala
               lepa.</p>
            </sp>
            <sp xml:id="SDZ6-Redna-10-2013-01-29.sp157">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Je še kakšna želja po razpravi k temu členu oziroma amandmaju? Če ne, zaključujemo
               razpravo na temu delu.</p>
               <p>Prehajamo k 18. členu in k amandmaju poslanskih skupin SDS, DL, SLS, DeSUS in NSi in
               amandma Poslanske skupine SD.</p>
               <p>Želi kdo razpravljati k temu členu oziroma amandmaju? Ker je več želja po razpravi,
               odpiram možnost za prijavo.</p>
               <p>Gospod Robert Hrovat.</p>
            </sp>
            <sp xml:id="SDZ6-Redna-10-2013-01-29.sp158">

               <speaker>ROBERT HROVAT (PS SDS):</speaker>

               <p>Hvala za besedo.</p>
               <p>Saj sem bil prepričan, da bo mag. Židan pred menoj, ampak tukaj smo vložili
               pravzaprav identični amandma. Ta amandma je bil vložen glede na samo razpravo na seji
               delovnega telesa in tudi glede na pomisleke, ki jih je izrazil predsednik odbora.
               Pridobili smo, poslano nam je bilo mnenje Računskega sodišča, ki v svojem mnenju
               problematizira določene zadeve, sicer jih ne prepoveduje, ampak priporoča pa nam, da
               se občinska taksa, ki je bila predvidena v zakonu, seveda namenjena skrbi za
               zapuščene živali, da se to ne vpelje v takšen način v zakon, kot je bilo prvotno
               predvideno.</p>
               <p>Popolnoma razumem predlagatelja zakona, torej ministrstvo, zakaj je vpeljalo to
               možnost v zakon, za katero zdaj predvidevam, da jo bomo črtali. Ko sem prebral, da je
               mogoče, da ima mačka na svoj šesti rojstni dan kar 20 tisoč potomcev, to predstavlja
               dejansko res velik problem. Za te potepuške mačke in pse je treba poskrbeti. Po
               zakonu so za to zadolžene občine in občine morajo zagotoviti sredstva za vsako
               zapuščeno žival, ki jo kdor koli prinese v zavetišče. Te oskrbnine za en mesec dni
               stanejo tudi po štiristo petdeset evrov za eno žival. Na koncu to znese, so podatki,
               ki so točni, da je Mestna občina Nova Gorica za azilsko oskrbo zapuščenih živali mačk
               in psov namenila 42 tisoč evrov, Škofja Loka 36 tisoč evrov, Maribor 35 tisoč, Novo
               mesto 31 tisoč, Piran 28, Domžale 23, Celje 21, Krško 20 tisoč evrov. To so res
               precej visoke številke, ki jih je treba, oziroma ta sredstva, zagotoviti v občinskih
               proračunih. Vem, da se je Skupnost občin Slovenije obrnila na ministrstvo in so
               želeli poiskati neko rešitev, ki bi pripeljala, recimo, 10 do 12 evrov na letni ravni
               pri položnici, kakršni koli že, recimo, da bi bilo to za komunalne zadeve, bi pač ta
               sredstva prišla v proračun.</p>
               <p>Seveda pa se tudi meni postavlja pomislek, ali je to pošteno, ali je to pošteno do
               tistih, ki živali nimajo in tukaj so ti pomisleki na mestu. Mislim, da občine, kakor
               koli že gledamo, bodo morale še naprej zagotoviti sredstva v svojih lastnih
               proračunih, bo pa treba najti rešitev za te zapuščene mačke in pse. Mislim, da
               kastracija, sterilizacija bosta to zadevo na nek način ustavili.</p>
               <p>Tudi s predstavniki društev za zaščito živali smo se pogovarjali, da bi bilo morda
               dobro enkrat narediti neko akcijo po celi Sloveniji, zadeve rešiti, izvesti
               kastracijo in sterilizacijo in potem bi bil ta problem bistveno manjši v
               prihodnje.</p>
               <p>Glede na priporočila Računskega sodišča bomo v naši poslanski skupini ta amandma
               podprli, kar bo pomenilo, da te dajatve ne bo. Občine bodo pa še vedno še naprej
               morale zagotavljati sredstva za te zapuščene živali.</p>
               <p>Mislim, da bo v prihodnje treba na tem področju zadevo rešiti na kakšen drugačen
               način, ker mislim, da to ni ravno optimalno. Hvala lepa.</p>
            </sp>
            <sp xml:id="SDZ6-Redna-10-2013-01-29.sp159">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Hrovat.</p>
               <p>Gospa Vonta, izvolite.</p>
            </sp>
            <sp xml:id="SDZ6-Redna-10-2013-01-29.sp160">

               <speaker>TAMARA VONTA (PS PS):</speaker>

               <p>Hvala lepa.</p>
               <p>Z gospodom Hrovatom se strinjam, najti bo treba rešitev, ki jo bo, da rečem,
               požegnalo tudi Računsko sodišče.</p>
               <p>Konec koncev, zdaj če zelo poenostavimo te stvari, gre za to, da tudi iz občinskega
               proračuna je denar, ki gre iz našega žepa. Se pravi, ne gre za nek denar, ki potuje
               izven naših žepov, enako kot bi ga, recimo, plačali tudi pri tem predlogu. Seveda, če
               pa Računsko sodišče ocenjuje, da to ni v redu, potem se mi zdi, da smo vsaj že zaradi
               tega dolžni to spoštovati.</p>
               <p>Še enkrat bi opozorila, da je problem res velik in da bo tu v prihodnosti treba
               nekaj narediti in da ne bomo več mogli v bistvu reči, da gre za to, da je krivično,
               če moraš nekaj plačevati, pa nimaš živali pa moraš plačevati za skrbi: gre za
               sobivanje, gre za našo skupno odgovornost. Mi smo leta 2013 in, žal, živimo skupaj
               nekako in ne bomo več mogli tako parcialno reševati takih zadev, kot se rešujejo
               zdaj.</p>
               <p>Moj poziv bi res bil, da se pripravi ena rešitev tega problema, ki je res žgoč.
               Hvala.</p>
            </sp>
            <sp xml:id="SDZ6-Redna-10-2013-01-29.sp161">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še gospa Alenka Pavlič.</p>
            </sp>
            <sp xml:id="SDZ6-Redna-10-2013-01-29.sp162">

               <speaker>ALENKA PAVLIČ (PS PS):</speaker>

               <p>Takole bi rekla: ni pomembno, čigav amandma je bil sprejet, važno je, da se zadeve
               rešijo.</p>
               <p>Moram pa povedati, da je pri zapuščenih živalih bistvena razlika, ali govorimo o
               živalih v urbanem okolju ali pa o živalih na podeželju. Sama sem se pred tremi leti
               iz urbanega naselja preselila na podeželje in praktično teh težav na podeželju ne
               vidim, zato pa lahko razumem tiste, ki živijo v mestu, ki vsakodnevno gledajo
               zapuščene, sestradane mačke, kako po kontejnerjih iščejo hrano, in povožene pse, ki
               ležijo ob pločnikih. Na podeželju tega ni, tam se že najde hrana za kakšnega mucka
               več, gor ali pa dol. Tudi ta sterilizacija in kastracija se opravlja, ampak če se pa
               slučajno ne, pa ni taka katastrofa.</p>
               <p>Rekla bi, kar se tiče komunalnih dajatev. V tem primeru naj ne bi plačevali dajatev
               tisti, ki imajo živali, za katere skrbijo, ampak tu gre dejansko za zapuščene živali.</p>
               <p>Problem, kot ga sama vidim, je v tem, da nekdo pač ne želi tega plačevati, ker se mu
               ta strošek zdi prevelik. Veste kaj? Če je 1,5 ali pa 2 evra na gospodinjstvo problem,
               potem imamo mi velik problem, ker v naši državi bi vsako gospodinjstvo moralo najti
               dva evra. Verjamem, da je to komu problem, ampak to je problem vlade, ki ne poskrbi,
               da bi ljudje imeli denar, delo, da brezposelni ne bi bili brezposelni, ampak da bi
               tudi ta dva evra lahko plačali. Tukaj je gospodarski problem nezaposlenih, ne problem
               zapuščenih živali.</p>
               <p>Zato menim, da bi dejansko to zadevo v prihodnosti ministrstvo moralo urediti tudi
               zato, da ne bomo za živali več denarja namenjali kot pa za brezposelne in za ljudi,
               ki so na robu socialnih stisk, saj njim namenjamo dvesto šestdeset evrov, za živali
               pa zapravljamo štiristo evrov mesečno in več. Še drugo kar je, sklicujem se na odbor
               za kmetijstvo, kjer smo, bom rekla, debatirali o poročilu o zavetiščih. Strinjam se s
               predsednikom odbora, ko je navajal, da dejansko zavetišča nimajo urejenih razmer in
               da nekatera zavetišča izkoriščajo zapuščene živali in uporabljajo ta denar za lastne,
               bom rekla, interese. Ravno tako obstaja problem občinske ureditve teh zapuščenih
               živali, kajti žival ne ve, ali je prestopila mejo neke občine in je iz ene občine šla
               k sosedu in se tam nadalje razmnoževala, zato menim, da bi ta zadeva morala biti
               urejena na državni ravni. Hvala.</p>
            </sp>
            <sp xml:id="SDZ6-Redna-10-2013-01-29.sp163">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Židan bo še razpravljal. Bo še kdo razpravljal?</p>
               <p>Izvolite mag. Židan potem pa mag. Žgajner Tavš.</p>
            </sp>
            <sp xml:id="SDZ6-Redna-10-2013-01-29.sp164">

               <speaker>MAG. DEJAN ŽIDAN (PS SD):</speaker>

               <p>Hvala, predsedujoča.</p>
               <p>Tudi tukaj bi rad povedal, da je politika svojo nalogo opravila, na odboru smo se
               namreč pogovarjali ne o tem, ali je pristojbina potrebna; pristojbina je potrebna!
               Ker zlasti z mačkami nastajajo realni stroški, ki so neobvladljivi, pogovarjali pa
               smo se o tem, da naj bo predpisana na način, da bo s stališča Računskega sodišča
               nesporna. Zato, recimo, ta skupni amandma, da umikamo, dokler ne najdemo poti,
               mislim, da je zelo korekten.</p>
               <p>Bi pa tudi na tem konkretnem primeru rad opozoril, zakaj je tako pomembno, da kadar
               se ukvarjamo z dobrobitjo živali, govorimo o javnem interesu. Dovolite en primer
               Nemčije, v Berlinu imajo skupno zavetišče za živali; Berlin je velik, ima 3,5
               milijona prebivalcev, na dan v tem zavetišču zamenja lastnika petdeset živali, to je
               na leto 15 tisoč. Letni stroški tega zavetišča so skoraj osem milijonov evrov oziroma
               dnevni 20 tisoč evrov. Od vseh te silnih potrebnih evrov dobi od države oziroma od
               lokalne države, od Berlina, to zavetišče samo 430 tisoč evrov. Vse ostalo zavetišče
               pridobi na lasten način, v veliki meri pa tudi s prostovoljnimi prispevki, ki pa so
               mogoči samo zato, ker vsi verjamejo, da zavetišče, ki ga upravlja Društvo za zaščito
               živali Berlin, ki dela v javnem interesu, dela samo in izključno v javnem interesu.
               To je tudi tisti razlog, zakaj moramo mi mogoče pri nas še en razmislek narediti v to
               smer. Hvala.</p>
            </sp>
            <sp xml:id="SDZ6-Redna-10-2013-01-29.sp165">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Žgajner Tavš.</p>
            </sp>
            <sp xml:id="SDZ6-Redna-10-2013-01-29.sp166">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa.</p>
               <p>Navezala se bom na kolega pred menoj, ki je praktično govoril o tistem, kar sem
               želela tudi sama. Pri meni se postavlja dilema, ali lahko zavetišče, ki mora delovati
               v javnem interesu, deluje z neko pridobitno funkcijo. Brez ustreznega nadzora, žal.
               Sama, ker sem imela tudi to priložnost, ko sem delovala v okviru občine, sem bila
               priča številnim nepravilnostim, ogromno denarja se je steklo na neko zavetišče ravno
               na račun teh zapuščenih muc, ki niso bile nikogaršnja last. Kaj se je dogajalo, kaj
               se je zgodilo, o tem praktično ni bil obveščen nihče. Po tridesetih dne je prišel le
               visok račun za plačilo stroškov.</p>
               <p>Drugače pa, če dovolite, nisem niti želela začeti s tem, želela sem začeti z
               odgovornostjo. Odgovornostjo vseh nas in vesela sem, da smo morda v temu pogledu
               naredili korak naprej s tem zakonom. "Moja žival, moja odgovornost" je letak, ki mi
               ga je pred časom izročila takrat direktorica še veterinarske uprave. Tudi v povezavi
               s tem amandmajem oziroma z odprtim členom bi dejala: naša odgovornost, ker gre za
               naše živali. Prav je, da se tega vsi zavedamo, takrat ko bomo glasovali o tem; pa ne
               samo o tem zakonu, tudi takrat, ko se bo zakon izvrševal v praksi. V povezavi s tem
               pa bom danes še enkrat izpostavila. Tudi tukaj sem imela ne samo eno, ampak več
               neprijetnih izkušenj, tudi društva, ki se obračajo na ustrezne inšpektorje, odgovorne
               inšpektorje, žal dostikrat ostanejo nezadovoljni z reakcijo teh inšpekcijskih služb.
               Konkretno sama, pa sem si zanalašč prebrala zloženki, ki sem ju dobila, tudi o
               odgovornem lastništvu psov. Ko je bilo javljeno na pristojno inšpekcijsko službo v
               Celje, ker Celje pokriva zasavsko enoto oziroma zasavsko regijo, da obstaja sum, da
               je žival zlorabljena oziroma da se z živaljo ne ravna ustrezno, tako kot bi se
               skladno z zakonom moralo ravnati. Takrat je bil odgovor tega inšpektorja – tudi o tem
               sem obvestila spoštovano gospo direktorico –, če se zavedam, v kakšnih razmerah danes
               živijo ljudje. Se zavedam! Ampak ni prav, da ta oseba, ki je odgovorna, na tak način
               odreagira. Pa bi morala, skladno s svojimi pristojnostmi. In ko opozorim, kaj po moji
               oceni, tudi skladno s tem, kar je zapisano v zakonu in v teh zloženkah, knjigicah,
               kaj vse ni dobro ali pa skladno s tem, odgovori naprej, da tudi otrok, ko ga daš v
               vrtec, vsaj na začetku joka, dokler se ne privadi na neke nove razmere. To niso
               odgovori, ki bi odražali odgovorno ravnanje do kogar koli v naši družbi. Upam in
               želim, zato sem začela s tem, da bo ta zakon prinesel spremembe ne samo na neki
               deklarativni ravni, ampak tudi v naši zavesti pri ravnanju.</p>
               <p>Če mi dovolite, bom zaključila, v tem delu morda samo še to, da ko so bile
               izpostavljene dileme, da morda uvedba neke splošne komunalne takse oziroma kakor koli
               bi se ta taksa imenovala, ne bi bila pravična, ker vsi prebivalci neke občine oziroma
               gospodinjstva nimajo živali doma. To razmišljanje ni dobro razmišljanje oziroma ni
               pravilno razmišljanje ravno zaradi tega, ker govorimo o zapuščenih živalih, govorimo
               o živalih, ki so naša skupna odgovornost, ne samo odgovornost tistih, ki imamo doma
               domače živali. V osnovi v tem ne vidim problema, je pa res, da se ob tem vedno na
               drugi strani poraja vprašanje, ali bi bili dolžni plačevati to takso tudi ljudje, ki
               so na robu preživetja. Absolutno! Ampak, to je neko drugo vprašanje in res je: ja, na
               tej poti smo kot politika ali pa kot družba, popolnoma zgrešili.</p>
               <p>Drugače pa za zaključek ena misel, ki jo bom ravno tako prebrala iz te zloženke, ker
               je verjemite, še kako uporabna je, če bi se vsi, pa tudi tisti, ki ste prvi
               odgovorni, zavedali tega. "Zato imejte svojega psa radi, zaradi tega, kar je pes" –
               pa lahko prenesemo tudi na mačko ali katerokoli drugo domačo žival, ali pa ne samo
               domačo žival –, "z vsemi svojimi lastnostmi, čuječnostjo, igrivostjo, navihanostjo,
               zvestobo in nagajivostjo. Spoznajte ga in ugotovili boste, da imate opravka z bitjem,
               ki se na čustveno in fizično bolečino odziva zelo podobno, kot vi. Zato je vaša
               naloga, da mu zagotovite okolje, v katerem bo takšnih bolečin čim manj."</p>
               <p>To, spoštovane kolegice in kolegi, je danes in v tem trenutku naša odgovornost in
               dolžnost.</p>
            </sp>
            <sp xml:id="SDZ6-Redna-10-2013-01-29.sp167">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister, izvolite, imate besedo.</p>
            </sp>
            <sp xml:id="SDZ6-Redna-10-2013-01-29.sp168">

               <speaker>FRANC BOGOVIČ:</speaker>

               <p>Lep pozdrav še enkrat.</p>
               <p>Zahvaljujem se za te razprave, ki govorijo o biti tega zakona, se pravi, o
               odgovornem lastništvu. Tudi me veseli, da je spoštovana poslanka iz brošure, ki je
               bila izdana pri predhodnici sedanje uprave, tudi prebrala, in v tem tudi je, mislim
               da, rešitev teh problemov. V družbi je na splošno na prvi strani to odgovorno
               ravnanje več kot potrebno, na drugi strani pa je bilo tudi iz prejšnjih razprav
               rečeno o vlogi nevladnega sektorja, tudi o volonterskih stvareh, ki se na teh
               področjih veliko odvijajo. Naj tudi podelim eno izkušnjo, ki sem jo imel priložnost
               preizkusili leta 2007 v Združenih državah Amerike kot najbolj kapitalistične države,
               je avtorica marsikaterih filozofij, ampak pri njih je bilo zelo jasno po treh tednih
               intenzivnega obiska, da bi Združene države brez kvalitetnega volonterskega sistema
               praktično ne obstajale.</p>
               <p>Tu so bile tudi te besede zelo jasno povedane, kako je z razmejitvami teh stroškov
               in na nek način tudi, koliko lahko civilna družba naredi na tem področju. Zagotovo
               naredi velik prispevek in upam, da bo tudi ta zakon, pa tudi sicer naše obnašanje
               pomagalo, da v prihodnje ne bo treba poiskati rešitev, ki smo jih poskušali v tem
               členu poiskati. Tudi sami smo se pri iskanju te rešitve zavedali, da bodo velike
               težave, kako na zakonit in tudi pravičen način ta bremena razdeliti preko teh
               občinskih taks, zato smo na koncu tudi po posvetovanju tako z Računskim sodiščem in
               skupaj z odborom enotno podprli to rešitev, da to določilo umaknemo iz zakona. Zato
               tudi ta amandma kot vlada, podpiramo in upam, da bo tudi v bodoče, kot sem že dejal,
               najprej čim manj teh stroškov, po drugi strani pa tudi, da bomo uspeli poiskati
               rešitev.</p>
               <p>Sicer pa izkoriščam to priložnost, da se zahvalim tudi vam za to dobro sodelovanje,
               mislim pa, da so tudi kolegi, kolegice predvsem, ki so pri tem zakonu sodelovale, že
               drugič dokazale, da znajo tudi zahtevne zakone sprejemati na takšen način, kot je
               treba. Prvi je bil pri ustanovitvi nove uprave za varno hrano, kjer nismo bili čisto
               enotni, tu pa upam, da bomo na koncu enotni in da bomo še en dober zakon sprejeli.
               Hvala.</p>
            </sp>
            <sp xml:id="SDZ6-Redna-10-2013-01-29.sp169">

               <speaker>PODPREDSEDNICA ROMANA TOMC:</speaker>

               <p>Hvala lepa, minister.</p>
               <p>Še nekaj dela imamo pred tem. Najprej 25. člen in amandma k 25. členu, in sicer
               poslanskih skupin SDS, DL, SLS, DeSUS in NSi. Želi pri tem členu oziroma amandmaju
               kdo razpravljati?</p>
               <p>Gospa Napast in potem gospod Bevk.</p>
               <p>Izvolite.</p>
            </sp>
            <sp xml:id="SDZ6-Redna-10-2013-01-29.sp170">

               <speaker>JANJA NAPAST (PS SDS):</speaker>

               <p>Hvala lepa, predsedujoča, za besedo.</p>
               <p>Tudi ta amandma bom z veseljem podprla, namreč veseli me, da bomo s tem amandmajem s
               tem dopolnilom našli posamezne pravne norme, ki se navezujejo na kršitve pri varstvu
               pravic živali, prostoživečih vrst, v cirkusih in ostalih podobnih prireditvah in
               nekako lastniku živali nalaga neke vrste obveznost, da zanjo skrbi, brez da bi
               omejeval njihove osnovne zahteve bivanja. Tukaj gledamo s finančnega vidika. Vsebuje
               tudi določbe o različnih vidikih ravnanja z njimi, na primer kršitve, ki pomenijo
               resno ogrožanje dobrobiti živali in so uvrščene v najvišjo kategorijo prekrškov,
               lahko globa v najhujših oblikah znaša tudi do 84 tisoč evrov, najmanjša pa od 800
               evrov naprej.</p>
               <p>Rada bi opozorila tukaj še na en problem, ki sem ga zasledila, ko sem živela ob
               italijanski meji. Namreč, Italijani imajo malce strožje zastavljeno zakonodajo glede
               evtanazije. Soočali smo se s problemom, da naši sosedje, ki zaradi različnih
               okoliščin ne morejo več skrbeti za svojega ljubljenčka in se odločijo za uspavanje,
               čeprav je žival zdrava – pri njih je to prepovedano. Pri nas imamo to še zmeraj malce
               neurejeno, zato so lahko, recimo, čez mejo v Slovenijo pripeljali svojega
               ljubljenčka, ga evtanazirali in potem, recimo, da niso bili kazensko preganjani, dali
               oglas, da je pogrešan kuža ali mačka. Mogoče bi bilo treba glede tega problema glede
               uspavanja oziroma evtanazije razmisliti . Hvala lepa.</p>
            </sp>
            <sp xml:id="SDZ6-Redna-10-2013-01-29.sp171">

               <speaker>PODPREDSEDNICA ROMANA TOMC:</speaker>

               <p>Hvala lepa. Gospod Samo Bevk.</p>
            </sp>
            <sp xml:id="SDZ6-Redna-10-2013-01-29.sp172">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Seveda bom tudi sam podprl amandma k 25. členu in tudi zakon, ki ga danes
               obravnavamo, je pa prav, da povemo tudi, da je od včeraj v Državnem zboru na ogled
               zanimiva fotografska razstava z naslovom Sobivanje, ki sta jo pripravila Zavod PET,
               to je zavod za terapijo s pomočjo psov, in društvo Lajka, ki pripovedujejo o
               sobivanju človeka in živali pri izvajanju poslanstva terapevtskih živali v različnih
               situacijah, in tudi razstavo o delu službenih psov in konjev, tako da je Državni zbor
               tudi sam v znamenju te teme, ki jo danes obravnavamo, in bo na ogled cel teden. Hvala
               lepa.</p>
            </sp>
            <sp xml:id="SDZ6-Redna-10-2013-01-29.sp173">

               <speaker>PODPREDSEDNICA ROMANA TOMC:</speaker>

               <p>Hvala lepa tudi za povabilo, gospod Bevk.</p>
               <p>Gospa Tamara Vonta.</p>
            </sp>
            <sp xml:id="SDZ6-Redna-10-2013-01-29.sp174">

               <speaker>TAMARA VONTA (PS PS):</speaker>

               <p>V zvezi s tem členom bi se samo še oglasila. Zelo sem vesela, da ste sledili veliki
               želji, naši, ne samo naši, ampak predvsem javnosti. Moram reči, da je bilo zbranih
               toliko predpisov in da se odločamo v bistvu za to, da se v Sloveniji ne bodo več
               smele rediti živali za potrebe krzna. Za to imamo namreč že različne druge nadomestke
               in res ni potrebe, da bi ... Tukaj gre pač tudi za neko civilizacijsko normo in mene
               veseli, da smo bili, kar se tega tiče, uslišani.</p>
               <p>Malce me je presenetilo najprej čemu takšno obotavljanje, ker pravzaprav ni bilo
               nobenega razloga zanj, nobene gospodarske škode ni ... <stage>/ oglašanje iz dvorane/</stage> No, bo
               potem o škodi kaj več povedal moj kolega, ker očitno je obveščen še iz kakšnih drugih
               virov. Skratka, ni gospodarske škode, kar se tiče podatkov Gospodarske zbornice
               Slovenije; imamo dve farmi, pa še ti sta ljubiteljski. Poleg tega spet mislim, da je
               čas, da upoštevamo tisto, kar nam govorijo ljudje, še posebej, če to počno
               organizirano, argumentirano; ne da gre za neko evforijo ali pa za neke čustvene
               izpade, ampak v bistvu so tukaj tudi vsi argumenti, pogledamo tudi v soseščino,
               sosednje države, imamo podobne argumente.</p>
               <p>Tako resnično ne vidim razloge za obotavljanje, tudi tisto v nekem trenutku
               sklicevanje na evropsko direktivo v temu primeru ne drži, ker država lahko sama ureja
               znotraj tega še strožjo zakonodajo in mi smo se tako odločili. Konec koncev se je
               Slovenija leta 2008 odločila, kolikor vem, in z Uredbo o ravnanju in načinih varstva
               pri trgovini z živalskimi in rastlinskimi vrstami prepovedala komercialni uvoz
               tjulnjevih kož.</p>
               <p>Torej, gre za to, da smo se – tako mislim – že takrat odločili, v katero smer gremo
               in s tem temu samo sledimo. Hvala.</p>
            </sp>
            <sp xml:id="SDZ6-Redna-10-2013-01-29.sp175">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še kakšna želja po razpravi mogoče? Ni želja, zato zaključujem razpravo. O
               amandmajih bomo v skladu s časovnim potekom seje zbora odločali v sredo v okviru
               glasovanj.</p>
               <p>S tem prekinjam to točko dnevnega reda, hkrati pa tudi današnji del 10. seje zbora.
               Nadaljujemo jutri ob 9. uri. <stage type="time">(SEJA JE BILA PREKINJENA 29. JANUARJA 2013 OB
                  13.29.)</stage>
               </p>
            </sp>
         </div>
      </body>
   </text>
</TEI>