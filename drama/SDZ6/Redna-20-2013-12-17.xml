<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-20-2013-12-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|D267CC0534CE3E64C1257CD000456852</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=D267CC0534CE3E64C1257CD000456852</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-20-2013-12-17.DZ" n="20">
               <name>Redna</name>
               <date when="2013-12-17"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-20-2013-12-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 20. seje</stage>
            <stage type="chairman">Sejo sta vodila predsednik Državnega zbora Janko Veber ter podpredsednica Renata
            Brunskole.</stage>
            <stage type="time">Seja se je začela ob 9. uri.</stage>


            <sp xml:id="SDZ6-Redna-20-2013-12-17.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 20. seje Državnega zbora. Obveščen sem, da se današnje seje
               ne morejo udeležiti naslednje poslanke in poslanci: gospa Irena Tavčar, mag. Melita
               Župevc, gospa Ljudmila Novak od 18. ure dalje, gospod Dragutin Mate, gospod Matevž
               Frangež, gospod Jakob Presečnik, gospod Marijan Pojbič, mag. Matej Tonin ter gospod
               Jožef Horvat od 17. ure dalje.</p>
               <p>Vse prisotne lepo pozdravljam!</p>
               <p>Prehajamo na <title>8. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  ZDRAVILIH PO REDNEM POSTOPKU.</title>
               </p>
               <p>Predlog zakona je v obravnavo Zboru predložila Vlada. Za dopolnilno obrazložitev
               predloga zakona dajem besedo predstavniku Vlade, državni sekretarki Brigiti Čokl.
           </p>
            </sp>
            <sp xml:id="SDZ6-Redna-20-2013-12-17.sp2">

               <speaker>BRIGITA ČOKL:</speaker>

               <p>Dobro jutro vsem skupaj. Spoštovani predsednik Državnega zbora, spoštovani poslanci!</p>
               <p>V drugi obravnavi imamo zakon o zdravilih, eden od temeljnih zakonov, ki je v
               pristojnosti Ministrstva za zdravje. Ta zakon je bil uvrščen v sklop nujnih zakonov,
               ki jih je treba sprejeti zaradi uvajanja direktiv; in sicer Direktive o
               farmakovigilanci in Direktive o uporabi zdravil v humani medicini, glede
               preprečevanja vstopa ponarejenih zdravil v zakonito dobavno verigo. Vse te direktive
               bi morale biti uvedene že v letu 2012 oziroma v januarju 2013. Bistveni razlog je v
               tem, da je tematika tako obsežna, da smo se odločili, da zaradi preglednosti napišemo
               novi zakon, ne pa samo novelo zakona. Kaj želi ta zakon urediti? Urejamo nove določbe
               o razmejitvi med industrijsko izdelanimi zdravili in galenskimi izdelki, ki se je
               pokazala v praksi kot nujno potrebna in jo imajo tudi druge države članice Evropske
               unije. Nadalje urejamo vnos oziroma uvoz zdravil za osebno uporabo, pristojnost za
               določanje anatomsko- terapevtske klasifikacije zdravil, spremenjene določbe o listi
               esencialnih in nujnih zdravil. Nadalje v prometu urejamo promet zdravil brez izdanega
               dovoljenja za promet z zdravilom, opredelitev sočutne uporabe zdravil, ki so v
               centraliziranem postopku za pridobitev dovoljenja za promet, doniranje zdravil in
               sporočanje podatkov o predpisovanju in porabi zdravil. Predlog zakona tudi bolje in
               pregledneje določa pristojnosti, naloge in položaj farmacevtskih inšpektorjev ter
               pristojnost in naloge Javne agencije Republike Slovenije za zdravila in medicinske
               pripomočke, ki ima poleg pristojnosti na področju zdravil tudi z drugimi zakoni
               določene pristojnosti na področju medicinskih pripomočkov, preskrbe s človeškimi
               tkivi in celicami, namenjenimi za zdravljenje, preskrbe s krvjo, ter na področju
               prometa s prepovedanimi drogami druge in tretje skupine. Kaj pa so cilji zakona?
               Okrepitev visoke ravni varovanja javnega zdravja prebivalstva, zagotavljanje
               predpogojev za doseganje cilja prostega in varnega pretoka zdravil, torej kakovost,
               varnost in učinkovitost zdravil, ki bodo v prometu v Republiki Sloveniji in mora biti
               s tem tudi na evropski ravni in v skladu s predpisi evropske zakonodaje.
               Vzpostavljamo pravno podlago za učinkovitejše ukrepanje pri preprečevanju vstopa
               ponarejenih zdravil v zakonito dobavno verigo. Nadalje izboljšujemo predpisane
               postopke pridobivanja dovoljenja za promet in v največji možni meri uporabo
               razpoložljivih nacionalno znanstveno-tehnoloških virov za sodelovanje v mednarodnih
               postopkih pridobivanja in vzdrževanja dovoljenja za promet. Nadalje urejamo načela
               dobrih praks za zagotovitev kakovosti proizvodnje in preizkušanja vseh zdravil,
               zdravilnih učinkovin in določenih pomožnih snovi. In v največji možni meri delujemo
               za krepitev sistema upravljanja in zmanjšanja tveganja, povezanega z uporabo zdravil.</p>
               <p>V skladu z zakonodajnim postopkom in glede na število vloženih amandmajev na
               dopolnjeni predlog zakona predlagamo, da se v skladu s 138. členom Poslovnika
               Državnega zbora na tej seji Državnega zbora opravi tudi tretja obravnava Predloga
               zakona o zdravilih. Hvala lepa.</p>
            </sp>
            <sp xml:id="SDZ6-Redna-20-2013-12-17.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval Odbor za zdravstvo kot matično delovno telo.
               Predstavitev poročila bi lahko podala predsednica. Ta hip vidim, da gospa Alenka
               Jeraj ni prisotna v dvorani.</p>
               <p>Zato prehajamo na predstavitev stališč poslanskih skupin.</p>
               <p>Gospa Iva Dimic bo predstavila stališče Poslanske skupine Nove Slovenije.</p>
            </sp>
            <sp xml:id="SDZ6-Redna-20-2013-12-17.sp4">

               <speaker>IVA DIMIC (PS NSi):</speaker>

               <p>Hvala za besedo. Spoštovani predstavniki Vlade, spoštovani poslanke in poslanci!</p>
               <p>Predlog zakona o zdravilih, ki ga je Državnemu zboru predložila Vlada in želela, da
               se sprejme po nujnem postopku, bo zaradi obširnosti sprememb v celoti nadomestil
               obstoječi zakon. Vlada je sicer nujnost postopkov utemeljevala z nujnostjo prenosa
               dveh direktiv v naš pravni red, saj nas drugače čakajo visoke kazni. Zaradi zahteve
               po ponovnem odločanju o vrsti postopka je Državni zbor sprejel odločitev, da se tako
               pomemben zakon obravnava po rednem postopku, kar smo v Novi Sloveniji tudi podprli.
               Stalnica v zadnjem času je postal pritisk Vlade na Državni zbor, da je potrebno
               zaradi grozečih kazni zakone hitro sprejemati in vso odgovornost prenesti na
               poslance. Takšno stanje postaja že nevzdržno. Predlog novega zakona ureja zdravila na
               trgu, preizkušanje zdravil in sočutno uporabo zdravil, dovoljenje za promet z
               zdravili in nerutinsko pripravljena zdravila za napredno zdravljenje, označevanje in
               navodila za uporabo, proizvodnjo zdravil, učinkovin in določenih pomožnih snovi,
               promet z zdravili in učinkovinami na debelo, uvoz in vnos zdravil in učinkovin,
               posredništvo z zdravili in učinkovinami na debelo, promet z zdravili na drobno,
               farmakovigilanco, zagotavljanje zdravil v izjemnih razmerah in doniranje, oglaševanje
               zdravil, uradno kontrolo kakovosti, cene zdravil, inšpekcijski nadzor, delovanje
               Javne agencije za zdravila in medicinske pripomočke, kazenske, prehodne in končne
               določbe.</p>
               <p>V Novi Sloveniji se sprašujemo, v kolikšni meri bodo deležniki, ki jih predlagani
               zakon zadeva, zadovoljni z njihovim sprejemom in v kolikšni meri odgovarja na
               ugotovitve in priporočila Računskega sodišča ter tudi Komisije za preprečevanje
               korupcije. Slednja je namreč opozorila, da naj bi bilo slovensko zdravstvo še posebej
               neučinkovito pri naročanju zdravil in druge medicinske opreme, analiza finančnih
               tokov pa naj bi kazala na to, da gre med dobavitelji za kartelne dogovore. Zato bi
               bilo treba uvesti standardizacijo nakupa zdravil in medicinskih pripomočkov ter
               pregleden sistem javnega naročanja. Na podlagi uradnih evidenc se v zadnjih 5 letih
               poraba zdravil povečuje povprečno za 3,7 % letno. Lanskoletni podatki kažejo, da je
               vsaj en zeleni recept prejelo milijon 485 tisoč 133 prebivalcev, kar je 72,2 %
               prebivalcev. Poraba zdravil na posameznika, ki je prejel recept, se je povečala za
               1,8 %, v zadnjih 5 letih pa povprečno za 3,6 % letno. Če pogledamo desetletno
               obdobje, ugotovimo, da se je poraba zdravil povečala za skoraj 60 %. Smo pa kljub tem
               številkam še nekako v evropskem povprečju. Slovenija je znana še po nečem, je ena
               izmed najbolj intenzivnih proizvajalk in izvoznic zdravil, po drugi strani pa imamo
               skoraj najdražja zdravila. V Novi Sloveniji menimo, da predlagani zakon v zadostni
               meri ne rešuje področja zdravil, nato opozarja v svojem mnenju tudi Državni svet na
               podlagi številnih in neusklajenih pripomb strokovne javnosti, ki pa v predlogu zakona
               niso zadosti upoštevane. Zdravil imamo na eni strani vse več, denarja zanje vedno
               manj. Pri tem bi moralo biti ministrstvo prvo, ki bi dalo dober zgled odgovornega
               gospodarja, kar se tiče ugodnega zagotavljanja zdravil. Presenetilo nas je dejstvo,
               da je zgolj zaradi odgovornosti in sposobnosti direktorja v bolnišnici v Slovenj
               Gradcu omenjena bolnišnica za 61 do 70 % popusta na podlagi razpisa kupila eno izmed
               zdravil, odvisno od oblike in jakosti, med tem ko je Ministrstvo za zdravje na
               razpisu uspelo dobiti le 12 do 15 % popusta za isto zdravilo. Mogoče bomo v današnji
               razpravi uspeli dobiti pojasnilo ministrstva, čemu pripisati ta skromen popust. V
               Novi Sloveniji se nam poraja pomislek, v kolikšni meri je predlagano zakonsko
               besedilo rezultat različnih lobističnih pritiskov na ministrstvo, zaradi česar je
               odstopil tudi minister Gantar. Zakonsko besedilo pa glede na vložene amandmaje v
               določenih delih nima niti podpore vseh koalicijskih poslancev.</p>
               <p>V Novi Sloveniji predloga zakona ne bomo podprli, verjetno pa mu ne bomo niti
               nasprotovali.</p>
            </sp>
            <sp xml:id="SDZ6-Redna-20-2013-12-17.sp5">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Mag. Lejla Hercegovac bo predstavila stališče Poslanske skupine Pozitivna Slovenija.
           </p>
            </sp>
            <sp xml:id="SDZ6-Redna-20-2013-12-17.sp6">

               <speaker>MAG. LEJLA HERCEGOVAC (PS PS):</speaker>

               <p>Spoštovani predsedujoči, predstavniki Vlade, kolegice in kolegi!</p>
               <p>Zakon o zdravilih je popolnoma nov zakon, je sistemski zakon, ki je nastal kot
               posledica dolgotrajnih strokovnih in koalicijskih usklajevanj. Gre za zakon, ki bi
               moral biti sprejet do konca tega leta. Zakaj? Ta zakon je zakonodajna rešitev, ki se
               nanaša na prenos direktive EU iz 2010. Med drugimi državami je tudi naša država
               prejela opomin in mnenje Evropske komisije glede nujnosti sprejema zakona. Gre za
               izredno strokovno vsebino zakona, ki na področju zdravil v naši državi prilagaja
               nacionalni predpis evropskim smernicam, sledi modernim smernicam in zasleduje
               pomembne cilje. Dovolite, da naštejem te cilje: krepitev varovanja javnega zdravja,
               zagotavljanje predpogojev za prost in varen pretok zdravil, vzpostavitev pravnih
               podlag za učinkovitejše ukrepanje pri preprečevanju vstopa ponarejenih zdravil. Tukaj
               gre za izboljšanje predpisanih postopkov, pridobivanje dovoljenja za promet z
               zdravili, zagotovitev kakovosti proizvodnje in preizkušanja vseh zdravil, učinkovin
               in pomožnih snovi ter okrepitev sistemov upravljanja in zmanjševanja tveganja,
               povezanih z zdravili. Na novo se v slovenski pravni red prinaša farmakovigilenca, to
               je sistem ugotavljanja, vrednotenja in odzivanja na nova spoznanja o neželenih
               učinkih in drugih varnostnih vidikih zdravila, ko so zdravila že na tržišču. Potem
               imamo preprečevanje vdora ponarejenih zdravil v legalno distribucijsko verigo, druge
               rešitve iz poglavja zakona zdravil na trgu, sočutna uporaba zdravil, označevanje,
               proizvodnja zdravil, promet na debelo, uvoz in vnos zdravil in učinkovin, promet na
               drobno, kontrola kakovosti, oglaševanje zdravil, cene zdravil, inšpekcijski nadzor,
               kazenske določbe. Tam je tudi vse napisano za Javno agencijo Republike Slovenije za
               zdravila in medicinske pripomočke. Poleg pozitivnih rešitev so tudi pomanjkljivosti
               na področju homeopatskih zdravil, medmrežnega informiranja in prodaje zdravil brez
               recepta. Dosežek koalicijskih usklajevanj je sicer zadovoljiv, ni pa optimalen. Ker
               gre vse za javni interes, ki vpliva prav na vse ljudi, sem prepričana, da bomo morali
               še bolj delati skupaj v dobro vseh – politika, strokovna javnost in druga
               zainteresirana javnost, saj bomo v nasprotnem priča še večjim težavam v
               zdravstvu.</p>
               <p>V Poslanski skupini Pozitivna Slovenija bomo Predlog zakona o zdravilih podprli.
               Upamo, da je ministrstvo rešitve pripravilo po vseh uskladitvah s strokovno javnostjo
               in da bo izvajanje zakona prispevalo k boljšemu delovanju na področju zdravil. V
               Poslanski skupini Pozitivna Slovenija bomo poleg celotne vsebine zakona podprli tudi
               vložena dopolnila, o katerih bo kasneje potekala razprava.</p>
            </sp>
            <sp xml:id="SDZ6-Redna-20-2013-12-17.sp7">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Mag. Štefan Tisel bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-20-2013-12-17.sp8">

               <speaker>MAG. ŠTEFAN TISEL (PS SDS):</speaker>

               <p>Spoštovani predsednik Državnega zbora, spoštovana državna sekretarka s sodelavkami
               in sodelavcem, poslanke in poslanci, vsem lep pozdrav!</p>
               <p>Predlog zakona o zdravilih se je pripravljal oziroma dopolnjeval kar nekaj let.
               Zadnje leto in pol smo tudi v Poslanski skupini Slovenske demokratske stranke
               sodelovali in dodali nekaj pripomb in predlogov za izboljšanje zakona. Pomagala nam
               je strokovna javnost, zato v Poslanski skupini Slovenske demokratske stranke novemu
               oziroma prenovljenemu zakonu o zdravilih ne nasprotujemo. Na koncu pa se vedno mudi
               in tako pomemben in zahteven zakon, kot je, je prišel na klop po nujnem postopku. V
               zakonuse spreminja oziroma dopolnjuje cela poglavja. Vedno je pri roki izgovor, da
               moramo upoštevati evropske direktive, da že zamujamo in lahko pričakujemo plačilo
               kazni. Največja nevarnost pri tako zahtevnem zakonu je, da si različni lobiji utirajo
               pot v sam zakon in skušajo z različnimi vplivi, da ne rečem tudi pritiski, izboljšati
               svoj položaj na trgu ponudbe, povpraševanja in storitev. Žal so mnogi zakoni v
               preteklosti omogočili oziroma še omogočajo nevarnost koruptivnih dejanj. Ko je zakon
               sprejet, je vse zakonito. Zdravila so izjemno občutljivo potrošno blago tako z vidika
               proizvodnje, nadzora, kvalitete in učinkovitosti kot tudi finančnega učinka. Pri
               zdravilih se moramo vedno vprašati, ali so res potrebna, ali so koristna in ali je
               njihova korist večja od škode, ki jo eventualno napravijo stranski učinki. In ravno
               ti 2 evropski direktivi, ki se vnašata v nov zakon, govorita o vrednotenju neželenih
               učinkov zdravil in o preprečevanju vstopa ponarejenih zdravil v Slovenijo. Zato
               morajo biti nadzorni mehanizmi ločeni od komercialnih. V novem zakonu se ukinja vloga
               Javne agencije za zdravila in medicinske pripomočke, ki je do zdaj nadzirala kakovost
               zdravil. Naloge uradnega kontrolnega laboratorija se iz javne agencije prenaša na
               Nacionalni laboratorij za zdravje, okolje in hrano, ki je bil ustanovljene z Zakonom
               o spremembi in dopolnitvi zakona o zdravstveni dejavnosti. Nastal je z združitvijo
               laboratorijev regijskih zavodov za zdravstveno varstvo in Inštituta za varovanje
               zdravja in še ni v polnosti zaživel. V prehodnih določbah zakona sicer piše, da
               poslovne prostore, opremo, materiale za izvajanje analiznega preizkušanja zdravil,
               dokumentacijo, arhive in nedokončane zadeve, ki se nanašajo na izvajanje naloge
               uradnega kontrolnega laboratorija, prevzema Nacionalni laboratorij od javne agencije.
               Delavci, ki so usposobljeni za izvajanje nalog uradnega kontrolnega laboratorija,
               ostanejo v delovnem razmerju na agenciji in se jim ponudi drugo zaposlitev na javni
               agenciji. Tako govori v prehodnih določbah 204.b člen v drugem odstavku. To je
               upravičen pomislek Fakultete za farmacijo Univerze v Ljubljani, ki pravi, da ni
               racionalno ukinjati sistema, ki dobro deluje. Uradni kontrolni laboratorij je s
               svojimi kadri, njihovimi specifičnimi kompetencami, z znanjem, izkušnjami pa tudi
               opremo in postopki v okviru javne agencije, prej pa še v okviru Zavoda za farmacijo
               in za preizkušanj zdravil, strokovno ustrezno deloval v skladu z zahtevami dobre
               kontrolne laboratorijske prakse in standarde kakovosti ter popolnoma primerljivo z
               ostalimi evropskimi laboratoriji. Sedaj bodo na enem mestu preizkušanja zdravil za
               dve različni ravni. Prvič – preizkušanja s strani proizvajalca zdravil; in drugič –
               preizkušanja s strani regulatornega organa. Gre za navzkrižje interesov, kar ni
               dopustno.</p>
               <p>Na Odboru za zdravstvo je bila obsežna razprava in izpostavljena dilema glede
               določanja cen zdravil in registrov teh cen. Ostalo je vprašanje, kdo bo imel glavni
               register za cene zdravil: javna agencija, torej Ministrstvo za zdravje, ali Zavod za
               zdravstveno zavarovanje. Prišli smo do zaključka, da mora biti informacijski sistem
               povsem enoten in dostopen vsem deležnikom, tudi e-recept gre v tej smeri. Zakon o
               zdravilih prinaša veliko novosti na različnih področjih. Na novo uvaja koncepte
               esencialnih zdravil, področje zagotavljanje zdravil v izrednih razmerah, na novo
               ureja področje ... / opozorilni znak za konec razprave/ zdravil z grosisti in
               podobno.</p>
               <p>V Poslanski skupini Slovenske demokratske stranke smo podprli amandma DeSUS, da se
               loči dejavnost veledrogerije in maloprodaje zdravil. Hvala.</p>
            </sp>
            <sp xml:id="SDZ6-Redna-20-2013-12-17.sp9">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Dr. Andreja Črnak Meglič bo predstavila stališče Poslanske skupine Socialnih
               demokratov.</p>
            </sp>
            <sp xml:id="SDZ6-Redna-20-2013-12-17.sp10">

               <speaker>DR. ANDREJA ČRNAK MEGLIČ (PS SD):</speaker>

               <p>Spoštovani predsednik, predstavniki ministrstva, kolegice in kolegi, dobro jutro!</p>
               <p>Pred nami je Predlog zakona o zdravilih, ki bo v celoti nadomestil sedaj veljavni
               zakon. Bistveni razlog za sprejem novega zakona je prenos direktiv EU glede
               preprečevanja vstopa ponarejenih zdravil v zakonito dobavno verigo in glede sprememb
               in dopolnitev področja farmakovigilance. To je spremljanje varnosti zdravila, ki je v
               uporabi, po pridobitvi dovoljenja za promet. Vključuje pa tudi odkrivanje,
               ocenjevanje, razumevanje in preprečevanje nezeželenih učinkov zdravil. Ker gre za
               strokovno izjemno zahteven in specializiran zakon, socialni demokrati menimo, da
               vsebinsko presojo v veliki meri lahko podajo predvsem poznavalci oziroma strokovnjaki
               s tega področja. Hkrati pa se zavedamo, da je za področje proizvodnje, prodaje,
               predpisovanja, nadzora in izdaje zdravil namenjeno veliko javnega denarja, zato je
               močno pod pritiskom različnih lobijev in interesnih skupin, kar pomeni, da
               sprejemanje takega zakona na hitro ni primerno. Ravno iz tega razloga smo v Poslanski
               skupini SD nasprotovali sprejemanju zakona po nujnem postopku na prejšnji seji
               Državnega zbora. V kratkem času, praktično tik pred obravnavo v Državnem zboru, smo
               namreč prejeli veliko pripomb na zakon, ki jih v nekaj dneh ni bilo mogoče ustrezno
               proučiti. Zlasti so bila za nas pomembna opozorila Zavoda za zdravstveno zavarovanje
               Slovenije, ki je opozoril, da bi moral v primeru izrednih razmer, kamor sodijo tudi
               epidemije, pandemije ter naravne nesreče, zavod iz lastnih sredstev kriti vse nastale
               stroške. Veseli nas, da se je z amandmaji, sprejetimi na odboru, in še dvema, ki ju
               bomo obravnavali danes, ta obveznost ohranila v izdatkih proračuna Republike
               Slovenije. Precej razprave se je sprožilo ob 105. členu zakona. Z amandmajem,
               sprejetim na odboru, se trgovino z zdravili na debelo po novem prepoveduje
               zdravstvenim zavodom, lekarnam in vsem poslovnim subjektom, ki so jih zdravstveni
               zavodi ali lekarne ustanovili oz. imajo v njih lastninski delež. V praksi to pomeni,
               da bi se onemogočilo nekaj pomembnih igralcev, ki bistveno posegajo na trg z zdravili
               in vplivajo na cene zdravil. Socialni demokrati nikakor ne podpiramo različnih
               kreativnih izmikanj zakonom, vendar pa menimo, da bi morali take anomalije
               ugotavljati za to pristojni organi in ustrezno ukrepati. Z ad hoc ukinjanji
               posameznih poslovnih subjektov pa se lahko še bolj okrepijo tiste družbe, ki že danes
               večinsko obvladujejo trg z zdravili in se kartelno dogovarjajo za cene, na kar nas je
               opozorila tudi Komisija za preprečevanje korupcije. Zato bomo Socialni demokrati
               podprli amandma 3 koalicijskih strank k 105. členu in se zavzemali, da se promet z
               zdravili na debelo celovito in učinkovito uredi v Zakonu o lekarniški dejavnosti, ki
               je sistemski zakon za to področje. Lahko rečemo, da je ta amandma prispel v obravnavo
               tik pred sprejetjem zakona v drugem branju, kar že nakazuje, da je na nek način to
               nesistemska rešitev in sodi v drug zakon.</p>
               <p>Predlog zakona bomo podprli, kot tudi ostale amandmaje. Za konec bi želela dodati še
               najpomembnejše. Naša glavna skrb bi morala biti usmerjena k ustreznemu dostopu do
               kvalitetnih, varnih in učinkovitih zdravil za vse prebivalke in prebivalce Slovenije.
               Socialni demokrati pričakujemo, da zakon zasleduje ta glavni cilj. Hvala lepa.</p>
            </sp>
            <sp xml:id="SDZ6-Redna-20-2013-12-17.sp11">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Kristina Valenčič bo predstavila stališče Poslanske skupine Državljanske
               liste.</p>
            </sp>
            <sp xml:id="SDZ6-Redna-20-2013-12-17.sp12">

               <speaker>KRISTINA VALENČIČ (PS DL):</speaker>

               <p>Spoštovani predsednik, državna sekretarka s sodelavci, kolegice in kolegi!</p>
               <p>Uporaba zdravil je v razvitem svetu ena najpogostejših in tudi najpomembnejših metod
               zdravljenja, zato je pomembno, da je področje zdravil urejeno tako, da so zdravila
               kakovostna, varna in učinkovita ter slovenskim bolnikom pravočasno na voljo. Kot na
               marsikaterem drugem področju Slovenija tudi na področju zdravil ni pravočasno
               implementirala evropske direktive, za kar smo že prejeli uradni opomin. Bistveni
               razlog za sprejetje novega zakona o zdravilih je torej uskladitev slovenske
               zakonodaje z novo sprejetimi direktivami Evropske unije in njihov prenos v slovenski
               pravni red ter povzemanje tudi vseh že povzetih pravnih aktov Evropske unije, kar bo
               omogočilo krepitev visoke ravni varovanja javnega zdravja prebivalstva. Ponarejanje
               zdravil je svetovni problem, ki zahteva učinkovito mednarodno usklajevanje in
               sodelovanje. Direktiva Evropskega sveta in predlog novega zakona o zdravilih
               prinašata vrsto ukrepov in obveznosti držav članic Evropske unije ter udeležencev v
               proizvodnji in prometu zdravil z namenom, da se prepreči vstop ponarejenih zdravil v
               zakonito dobavno verigo. Da gre za zahtevno in zelo strokovno zakonsko materijo,
               pričajo številne pripombe in predlogi, ki smo jih prejeli od strokovne javnosti in
               zainteresiranih institucij. Ne nazadnje je temu priča tudi današnja zasedba
               Ministrstva za zdravje.</p>
               <p>Ob obravnavi na matičnem delovnem telesu se je pokazalo, da je bila odločitev
               Državnega zbora, da se zakon obravnava po rednem postopku, pravilna in nujno
               potrebna, saj se je tekom postopka obravnave na Odboru za zdravstvo sprejelo precej
               novih rešitev, ki zakon še dodatno izboljšujejo. Državljanska lista se je posebej
               zavzela za spremembe 126. in 127. člena zakona, ki bi tudi specializiranim
               prodajalnam omogočile prodajo zdravil po spletu, in sicer za tista zdravila, ki se
               lahko v teh prodajalnah prodajajo. Prvotni predlog je namreč spletno prodajo
               dovoljeval zgolj lekarnam. V Državljanski listi smo mnenja, da pretirana regulacija
               na trgu z zdravili ne vodi do večje dostopnosti zdravil. Če želimo dodatno zvišati
               kakovost življenja slovenskih državljanov in kakovost zdravljenja, moramo delovati v
               stabilnem okolju, kjer bodo vladale jasne, pregledne in poštene tržne razmere ter
               enaki pogoji za vse ponudnike zdravil in medicinskih pripomočkov. Veseli nas, da je
               odbor predlagani amandma tudi sprejel. Slovenija je majhen trg, ki se hitro zasiči,
               in referenčna država za 13 drugih držav, ki ima skupaj skoraj 120 milijonov
               prebivalcev. To pomeni, da ima vsako uradno nižanje cen zdravil v Sloveniji izjemno
               velik učinek na cenovne politike drugih držav. To lahko vodi v izjemno omejen dostop
               do novih in učinkovitejših terapij v naši državi v prihodnosti. Iz vseh naštetih
               razlogov Državljanska lista na matičnem odboru ni podprla amandmaja Poslanske skupine
               DeSUS k 105. členu, ki še dodatno omejuje to malo konkurence pri prodaji zdravil na
               debelo, ki jo imamo na našem trgu zdravil. Konkurenca pa je temelj za zdravo poslovno
               okolje. V Državljanski listi tako vztrajamo, da se v zakon dodatno ne vnašajo
               omejitve pri prometu zdravil na debelo, zato smo skupaj s poslanskima skupinama
               Pozitivne Slovenije in Socialnih demokratov vložili amandma k 105. členu.</p>
               <p>Predlog zakona sicer prinaša pomembne sistemske rešitve za dolgoročno oskrbo z
               zdravili, zato bo Poslanska skupina Državljanske liste predlog zakona podprla kot
               tudi vse ostale amandmaje koalicije. Naložba v zdravje in zdravila je neposredno
               povezana z daljšo življenjsko dobo in samo kakovostjo življenja, s tem pa tudi z
               večjo delovno sposobnostjo in produktivnostjo prebivalstva, kar prispeva h
               gospodarski rasti in blaginji celotne družbe.</p>
            </sp>
            <sp xml:id="SDZ6-Redna-20-2013-12-17.sp13">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Franc Pukšič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Redna-20-2013-12-17.sp14">

               <speaker>FRANC PUKŠIČ (PS SLS):</speaker>

               <p>Lep pozdrav, predsednik, kolegice in kolegi, predstavniki ministrstva za zdravje!</p>
               <p>Ko poslušaš nekaj predstavitev stališč, se prvi del stališč ponavlja. Sicer ne gre
               drugače, ker gre za tehnično zelo zahteven predlog zakona, ki ne bo vplival samo na
               javno zdravje, ampak tudi na obveznosti zdravstvene blagajne, na njeno poslovanje ter
               subjekte, ki so vključeni v promet zdravil. Kot že povedano, tudi mi ne moremo mimo
               tega, da ne bi povedali, da je bistveni razlog za spremembo novega sistemskega zakona
               o zdravilih, tako je bilo pojasnjeno, v prenosu direktive Evropske unije v slovenski
               pravni red glede preprečevanja vstopa ponarejenih zdravil v zakonito dobavno verigo.
               Zagotovo take spremembe pomenijo pozitivne ukrepe za okrepitev visoke ravni varovanja
               javnega zdravja prebivalcev. Kljub temu pa imamo v poslanski skupini SLS pomisleke
               glede podpore zakonov glede na dejstvo, da se je v zakon prikradla rešitev, kateri
               nasprotujejo strokovnjaki in Fakulteta za farmacijo. Okrog tega bom rekel nekaj še
               kasneje. Poglavitne rešitve zakona so: prvič – v spremembi obsega spremembe
               nezaželenih učinkov zdravil, drugič – na novo se urejajo neintervencijske študije o
               varnosti zdravil, tretjič – bolj prost in varen pretok zdravil, četrtič –
               vzpostavljajo se pravne podlage za učinkovitejše ukrepe pri preprečevanju vstopa
               ponarejenih zdravil na trg, petič – dodane so določbe, ki urejajo pravice bolnikov,
               ki so vključeni v neintervencijska klinična preizkušanja zdravil. Na novo so
               regulirani tudi posredniki v prometu z zdravili in učinkovinami, ki do sedaj tudi v
               zakonodaji Evropske unije niso bili regulirani.</p>
               <p>Sedaj pa tisto, kar ostaja odprto in od česa zavisi tudi podpora Slovenske ljudske
               stranke k zakonu – ali pa nepodpora, na osnovi tega se bomo odločali, ali bomo
               glasovali za ali proti zakonu. Na odboru je bil sprejet amandma k 153. členu, ki
               vnaša spremembo glede laboratorija, za katero zahtevamo dodatna pojasnila. Upam, da
               to ob amandmajih s strani ministrstva lahko pričakujemo, kaj v resnici ta sprememba
               pomeni in kakšne bodo posledice prenosa nalog uradnega kontrolnega laboratorija iz
               javne agencije na Nacionalni laboratorij za zdravje, okolje in hrano. In še ena
               zadeva je pomembna. Na odboru smo podprli tudi amandma Poslanske skupine DeSUS k 105.
               členu in za novi 197.a člen, kjer razmejuje možnost veledrogerije z malo prodajo, da
               je to vse v eni osebi.</p>
               <p>O podpori zakona se bomo odločali prav glede razrešitve problema spremembe 153. člena
               in podpore Državnega zbora amandmaju, ki je bil na odboru izglasovan, torej amandmaju
               Poslanske skupine DeSUS. Tukaj se nam postavlja vprašanje okoli 153. člena. Ali je to
               ponovno pisano komu na kožo, gre za kakšno prikrito prevaro, za katero ne vemo? In
               bistvo vsega je verjetno zopet denar, torej za pretok denarja na škodo tistih, ki
               zdravila potrebujejo. Hvala.</p>
            </sp>
            <sp xml:id="SDZ6-Redna-20-2013-12-17.sp15">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Ivan Hršak bo predstavil stališče Poslanske skupine Demokratične stranke
               upokojencev Slovenije. Izvolite.</p>
            </sp>
            <sp xml:id="SDZ6-Redna-20-2013-12-17.sp16">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik. Spoštovana državna sekretarka s sodelavci.
               Spoštovane kolegice in kolegi!</p>
               <p>Naj se na začetku predstavitve stališča Poslanske skupine DeSUS na kratko dotaknemo
               razlogov za pripravo novega zakona o zdravilih. Republika Slovenija mora namreč v
               svoj pravni red implementirati nekaj direktiv, ki jih ne bom našteval, pri katerih s
               prenosom, ponovno kot je v naši državi postala že praksa, zamujamo. Posledice zamud
               pa vsi že dobro poznamo, ker so finančne narave. Za učinkovito preskrbo prebivalstva
               z zdravil je ključna dostopnost do vseh zdravil, ki jih zdravstvo potrebuje. V
               Republiki Sloveniji je na trgu približno 4 tisoč 500 zdravil s tisoč 500
               učinkovinami. Zdravila morajo biti dostopna prebivalcem na celotnem ozemlju Republike
               Slovenije. Predlog zakona v 108. členu na podlagi določb direktive 2001/83/ES določi
               kot obveznost veletrgovcev z zdravili za opravljanje storitev v javnem interesu, kar
               na primer pomeni, da je predvidena dostava zdravila kupcu kjerkoli v Republiki
               Sloveniji najkasneje v 24 urah. Veletrgovec, ki izvaja poln obseg storitev, kupuje
               zdravila pri približno 100 do 200 proizvajalcih zdravil in dostavlja katerekoli od
               omenjenih 4 tisoč 500 zdravil kateremukoli od približno 500 kupcev v Republiki
               Sloveniji. Od poslovnih subjektov, ki izvajajo promet zdravil na debelo, zahteva med
               drugim tudi vzpostavitev visoko učinkovitih logističnih funkcij in izvajanja
               obveznosti ne glede na ekonomsko rentabilnost posamezne dostave zdravila. Tak način
               je lahko uspešen le, če ga izvajajo poslovni subjekti z visoko stopnjo specializacije
               poslovanja, notranje organiziranosti in pridobljenosti delovanja v konkurenčnem
               okolju. V nasprotnem prihaja lahko do motenj v preskrbi, nepreglednih odločitev in
               neupravičenega dvigovanja cen, kar obremenjuje sredstva za zdravila. Vertikalna
               integracija poslovnih subjektov v prometu z zdravili na debelo in drobno v okolju
               malega trga povečuje verjetnost teh negativnih pojavov, saj ima naročnik zdravila, ki
               je navpično integriran z dobaviteljem, svoj poslovni proces razdeljen med nalogo
               zagotoviti zdravilo pacientov v sistemu, ki je občutljiv za vzdržnost javnih
               sredstev, in nalogo poslovnega uspeha pri dobavi tega zdravila v prometu na debelo.
               Zahteve za opravljanje dejavnosti prometa na debelo z zdravili pomeni vlaganje
               sredstev v opremo, kadre, prostore in druge vire, za kar izvajalci zdravstvene
               dejavnosti, ki je financirana iz javnih sredstev, niso bili ustanovljeni. Poraba
               javnih sredstev za ta namen bi pomenila neupravičeno prerazporejanje, nenamensko
               uporabo javnih sredstev, sicer namenjenih za zdravstveno varstvo prebivalstva. Prav z
               namenom preprečevanja vertikalnih integracij poslovnih subjektov in postavitvijo
               jasne ločnice med osnovno dejavnostjo javnega zavoda – torej zdravstveno oziroma
               lekarniško neprofitno naravnano dejavnost, za katerega namen je bil javni zavod
               ustanovljen in katere cilj ne sme biti pridobivanje dobička ter izrazito profitno
               naravnano gospodarsko dejavnostjo – smo v Poslanski skupini DeSUS v drugi obravnavi
               predloga zakona na matičnem delovnem telesu samostojno vložili predlog amandmaja za
               spremembo 105. člena, ki ureja pogoje za veletrgovce, in za novi 197.a člen, ki ureja
               obveznosti imetnikov dovoljenj za opravljanje dejavnosti prometa z zdravili na debelo
               po uveljavitvi podzakonskih predpisov. Naslednji naš cilj je bil preprečiti
               izogibanje postopkom javnega naročanja in s tem ustvarjanja nepreglednosti poslovanja
               javnih zavodov ter povečanja možnosti napihovanja stroškov za zdravila ter oženje
               nabora zdravil na trgu zaradi poslovnih interesov veletrgovcev, ki sprejemajo
               odločitve na podlagi stroškovnega vidika, ki zasleduje povečevanje dobička. Dejstvo
               je, da je potrebno zaustaviti prerazporejanje in nenamenske porabe javnih sredstev,
               ki so sicer namenjene za zdravstveno varstvo prebivalstva, ter preprečiti povečevanje
               javnogospodarskih stroškov, namenjenih za dobavo zdravil od proizvajalca do
               maloprodaje. Funkcija veletrgovca v smislu predloga tega zakona v tržnem gospodarstvu
               naj bi namreč prispevala ravno k zniževanju teh stroškov.</p>
               <p>V Poslanski skupini DeSUS ocenjujemo, da moramo preprečiti vpliv kapitala na
               strokovne odločitve zdravljenja z zdravili, kakor tudi na strokovne odločitve pri
               izvajanju lekarniške dejavnosti. To pomeni zmanjševanje strokovne neodvisnosti
               izvajanja lekarniške in zdravstvene dejavnosti. Anomalije, ki jih lahko povzroča
               vertikalna integracija, so zaznale tudi druge evropske države. 13 držav Evropske
               unije je vertikalno povezavo že prepovedalo. V Poslanski skupini DeSUS smo deležni
               očitkov, da gre za ukrep, ki je usmerjen proti Lekarni Ljubljana, ter da državi in
               lokalnim skupnostim preprečujemo, da bi opravljale dejavnost veletrgovca z zdravili.
               To nikakor ne drži in to ni naš cilj. Konec koncev zakon o zavodih dopušča možnost,
               da javni zavod poleg svoje osnovne dejavnosti opravlja tudi gospodarsko dejavnost, če
               je slednja potrebna za izvajanje javne službe. Gre pa predvsem za ukrep, ki zasleduje
               cilj, da izvajalci zdravstvene in lekarniške dejavnosti prvenstveno opravljajo
               dejavnost, za katero so bili dejansko ustanovljeni.</p>
               <p>V Poslanski skupini Demokratične stranke upokojencev Slovenije bomo predlog zakona
               podprli. Hvala.</p>
            </sp>
            <sp xml:id="SDZ6-Redna-20-2013-12-17.sp17">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem smo končali s predstavitvijo stališče poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na
               podlagi pregleda vloženih amandmajev z dne 16. 12. 2013. Prehajamo k razpravi 105. in
               197.a člena. Amandma poslanskih skupin Pozitivne Slovenije, Socialnih demokratov in
               Državljanske liste k 105. členu je vsebinsko povezan z amandmajem istega
               predlagatelja k 197.a členu, zato bomo o obeh razpravljali skupaj.</p>
               <p>V razpravo dajem 105. in 197.a člen ter amandma poslanskih skupin Pozitivne
               Slovenije, Socialnih demokratov in Državljanske liste k tema členoma. Želi kdo
               razpravljati?</p>
               <p>Besedo ima gospod Darko Jazbec, Poslanska skupina Pozitivne Slovenije.</p>
            </sp>
            <sp xml:id="SDZ6-Redna-20-2013-12-17.sp18">

               <speaker>DARKO JAZBEC (PS PS):</speaker>

               <p>Predsednik, hvala lepa za besedo. Lep pozdrav državni sekretarki in ekipi iz
               ministrstva ter vsem kolegicam in kolegom!</p>
               <p>Naj pojasnim ta amandma, ker smo tudi v predstavitvah poslanskih skupin slišali, da
               se je vsebinsko okrog tega amandmaja že vrtela razprava. Gre za 105. člen, kjer v
               amandmaju predlagamo, da se črta cel drugi odstavek. Z amandmajem se črta besedilo,
               da prometa z zdravili na debelo ne smejo opravljati poslovni subjekti, ki so
               izvajalci zdravstvene dejavnosti in izvajalci lekarniške dejavnosti, ter poslovni
               subjekti, katerih ustanovitelj oz. lastniki so poslovni subjekti, ki izvajajo
               zdravstveno oziroma lekarniško dejavnost. To se sliši tako komplicirano, ampak v
               praksi gre za to, da lekarna, zdravstveni dom, bolnišnica ne more opravljati trgovine
               na debelo z zdravili. V Pozitivni Sloveniji načeloma ne nasprotujemo, da se prekine
               vertikalizacija, vendar takšen ukrep bi "de facto" pomenil ukinitev določenih
               grosistov, kjer ta povezava trenutno obstaja. Ni pa predvidena nobena rešitev, kaj
               zdaj z njimi. Tu se vseeno potem naredi neka materialna škoda, potem so tu
               zaposlitve, določene motnje s preskrbo nekaterih zdravil. V Pozitivni Sloveniji
               menimo, da bi se temu izognili, ker zakon vseeno že zamuja in ga je potrebno hitro
               sprejeti, da bi se to uredilo v Zakonu o lekarniški dejavnosti, kjer bi bolj podrobno
               opredelili rešitev za nastali problem. V Pozitivni Sloveniji ne nasprotujemo, da se
               ta prekinitev prekine. Kot je kolega iz DeSUS dejal, to ni proti Lekarni Ljubljana,
               tudi jaz enako povem, da ta amandma ni vložen za zaščito Lekarne Ljubljana. V
               Sloveniji imamo registriranih 57 veletrgovcev z zdravili. Ko govorimo o tem, vedno
               razmišljamo o tistih štirih, petih velikih, ampak jih je kar več, recimo Zavod za
               transfuzijsko medicino, ki je po zakonu dolžan opravljati nalogo preskrbe s krvjo in
               krvnimi preparati; organiziran je tako, da opravlja dejavnost veletrgovca, istočasno
               je pa tudi izvajalec zdravstvene dejavnosti. S tema obema statusoma je možno
               zadostiti potrebe v Sloveniji s krvjo in krvnimi preparati v smislu samooskrbe
               oziroma samozadostnosti. Potrebno je vedeti, da gre v tem primeru za celo Slovenijo,
               saj Zavod za transfuzijsko medicino izvaja promet z zdravili iz krvi. S
               krvodajalskimi akcijami se kri zbere, potem se višek plazme pošlje na predelavo in se
               kasneje to odkupi, nastanejo razni pripravki iz krvi, kot so humani globulini,
               monoglobulini, trombocitna plazma, druga zdravila iz krvi in rekombinantna zdravila.
               Gre za preparate, ki so nujno potrebni v vsakodnevnem zdravljenju. Zdaj tu ni
               predvidena možnost, kako bi se rešilo, ne more se kar na enkrat de facto to ukiniti.</p>
               <p>Ne nasprotujemo tej povezavi, tudi iz načela recipročnosti, ker pa obratno ni
               možnosti, da bi veletrgovci prodajali na drobno. Se strinjamo, da je potrebno
               dvosmerno urediti zadeve, vendar bi bilo mogoče to potrebno urediti v Zakonu o
               lekarniški dejavnosti in natančno predvideti tudi posledice. Hvala.</p>
            </sp>
            <sp xml:id="SDZ6-Redna-20-2013-12-17.sp19">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Še je interes za razpravo, zato vas vabim k prijavi.</p>
               <p>Besedo ima gospod Štefan Tisel.</p>
            </sp>
            <sp xml:id="SDZ6-Redna-20-2013-12-17.sp20">

               <speaker>MAG. ŠTEFAN TISEL (PS SDS):</speaker>

               <p>Še enkrat vsem lep pozdrav!</p>
               <p>V Slovenski demokratski stranki, kot je bilo že povedano prej v uvodu pri
               predstavitvi, smo na odboru podprli amandma DeSUS, ki to vertikalo prekinja, kajti
               lekarne so kot javni zavodi in so tudi kot privatne. Javni zavodi so v glavnem
               organizirani regijsko, pokrivajo svoje področje, to so neprofitne organizacije, ki
               skrbijo za oskrbo z zdravili za ljudi, tudi živali, pa z nasveti in podobno. Ves
               njihov dobiček, če tako rečemo, gre v samo dejavnost in ni primarni cilj, da gre za
               dobiček. Medtem se nekateri gredo tudi že zdaj veledrogeriste in ta zakon skuša
               pokriti to dejavnost za nazaj. Kot sem rekel, bomo mi glasovali proti ponovnemu
               amandmaju, ki vnaša to povezanost, in smo za to, da so lekarne kot maloprodaja ločene
               od veledrogeristov, kajti potem niso v enakopravnem položaju, ena bi imela, druga ne
               v regiji. Tukaj je tista velika nevarnost koruptivnih dejanj, o katerih veliko
               govorimo,se o njih veliko sliši, minister je deloma tudi zaradi tega odstopil, tako
               da moramo res na vsakem koraku poskušati to preprečiti, ne vnašati v zakon še možnost
               nevarnosti koruptivnih dejanj. Tudi Lekarniška zbornica, ki pokriva tako javne zavode
               kot tudi privatne lekarne, je proti temu. Kar se pa tiče, da nekaj ukinjamo, kar že
               deluje, so prehodne določbe, tako da je še možnost enega leta do treh let pri tem
               pomembnejšem Zavodu za transfuzijo, da zadevo uredi na drug način, tako da se zadeva
               ne ukinja kar čez noč, ampak je možnost prehodnega obdobja. In damo vse štartne
               osnove enake, za vse lekarne, da tisti, ki so lekarna kot drobna prodaja, naj bo
               drobna prodaja; grosisti pa naj bodo grosisti, tako da je tudi tukaj konkurenčnost na
               drugem nivoju, ni pa med njimi samimi. Hvala.</p>
            </sp>
            <sp xml:id="SDZ6-Redna-20-2013-12-17.sp21">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospa Kristina Valenčič.</p>
            </sp>
            <sp xml:id="SDZ6-Redna-20-2013-12-17.sp22">

               <speaker>KRISTINA VALENČIČ (PS DL):</speaker>

               <p>Hvala lepa za besedo.</p>
               <p>Slovenija je država z daleč največjim številom regularnih poklicev oziroma
               dejavnosti. Hkrati imamo tudi največji delež države v lastništvu v gospodarstvu. In
               kam nas je to pripeljalo? Smo zaradi tega kaj zmanjšali števila oziroma možnost
               tveganja za korupcijo in za kartelne dogovore? Nismo! Zato sem trdno prepričana, da
               bomo s tem, ko omejujemo obstoječe grosiste še s temi dodatnimi omejitvami, ta
               tveganja še povečali – ne zmanjšali, torej delamo ravno v napačni smeri. Da bo jasno
               o čem govorimo: 90 % trga z zdravili po podatkih ministrstva ta trenutek obvladujejo
               4 grosisti. Te 4 grosiste bomo še dodatno omejili, o tem govorimo v 105. členu.
               Državljanska lista je pri tem na odboru, kjer sem jaz pač članica tega odbora,
               razmišljala bistveno širše, kot so recimo razpravljali pred menoj sogovorniki. Sama,
               kot marsikdo izmed vas, sem vpeta v vzgojo svojih 3 mladih otrok in prav na tem
               primeru povlečem vzporednice. Vsi si kot skrbni starši želimo, da bi svoje otroke
               obvarovali pred zunanjimi tveganji, pred kriminaliteto, pred škodljivimi vplivi,
               takšnimi in drugačnimi, ampak jih zato ne zapiramo v svoje domove, v svoja
               stanovanja, ampak mu vlivamo samozavest in jim damo možnost svobode. In to bi morali
               narediti tudi na tem področju. Zato sem trdno prepričana, da samo konkurenca, odprt
               trg, transparentnost poslovanja in učinkovit nadzor so tisto zagotovilo za zdravo
               poslovno okolje.</p>
            </sp>
            <sp xml:id="SDZ6-Redna-20-2013-12-17.sp23">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima dr. Andreja Črnak Meglič.</p>
            </sp>
            <sp xml:id="SDZ6-Redna-20-2013-12-17.sp24">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa. Ponovno lep pozdrav.</p>
               <p>Kot sem povedala že v stališču naše poslanske skupine, menimo, da regulacija tega
               področja ne sodi v Zakon o zdravilih, ampak v Zakon o lekarniški dejavnosti.
               Strinjamo se, da vertikalna povezava ni dobra. Čeprav se na drugi strani sprašujem,
               zakaj zdaj veledrogeristi vlagajo na Ustavno sodišče presojo za to, da bi tudi sami
               lahko opravljali lekarniško dejavnost. Glejte, kako smo dvolični. Ti, ki zdaj
               opravljajo veletrgovino, bi radi imeli še lekarne. Tem, ki imajo zdaj lekarne in so
               si vzpostavili, če hočete reči, trgovino na debelo, pa želimo to preprečiti. Ne gre.
               Treba je to sistemsko regulirati in to v sistemskem zakonu.</p>
               <p>Druga stvar, javna naročila so dobra stvar in jih je treba sistemsko urediti na tak
               način, da bodo prispevala k temu, da se doseže optimalna cena. Toda na žalost na
               področju zdravstva temu ni tako. Dejstvo je, da imamo ene najvišjih cen zdravil, pa
               ne samo zato, ker smo majhen trg, tudi zaradi vseh drugih stvari. Poglejte, kaj je
               napisala KPK: slovensko javno zdravstvo ni učinkovito pri naročanju zdravil. Vrsta
               nabavnih odločitev v zdravstvu je okužena z nasprotjem interesov. Analiza podatkov
               finančnih tokov pa kaže, da je tudi trg dobave zdravil najverjetneje kartelno
               razdeljen in po deležih med dobavitelji že leta zabetoniran. To želimo preprečiti.
               Zato predlagamo, da si vzamemo čas, najdemo dobro rešitev v Zakonu o lekarniški
               dejavnosti. Jaz sem prepričana, da ga bomo doživeli v začetku naslednjega leta.
               Domislimo, kako bomo vplivali na to, da se odpravijo anomalije, in seveda vpliva tudi
               na to, da bodo naši ljudje imeli optimalne cene zdravil, seveda v danih okvirjih.</p>
               <p>Zato bom podprla amandma poslanskih skupin Pozitivne Slovenije, Državljanske liste in
               naše stranke k 105. členu. Hvala.</p>
            </sp>
            <sp xml:id="SDZ6-Redna-20-2013-12-17.sp25">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospa Alenka Jeraj.</p>
            </sp>
            <sp xml:id="SDZ6-Redna-20-2013-12-17.sp26">

               <speaker>ALENKA JERAJ (PS SDS):</speaker>

               <p>Hvala za besedo.</p>
               <p>Na začetku bi rada povedala, da zakon zamuja, kar ste mnogi ugotovili. Rok je bil
               januarja letos in jaz protestiram proti temu, da smo vedno poslanci pod presijo, da
               moramo nekaj sprejemati nujno hitro in ne vem kako še, ko svojega dela na ministrstvu
               niso opravili tisti, ki bi ga morali. Kot rečeno, zakon bi moral biti tukaj januarja,
               ne pa da ga sedaj sprejemamo že z zamudo in imamo dodatna 2 meseca, da to uredimo,
               ker nismo uredili prej. Pri spremembah tako pomembnega zakona je treba biti zelo
               previden. Korupcijo imamo v tej državi na vseh nivojih, na vseh področjih, mnogo tudi
               v zdravstvu. Kot je bilo že povedano, je tudi zaradi tega odstopil minister.
               Največkrat se pogovarjamo o sistemski korupciji, torej da nekaj dopušča, da smo v
               zakon vnesli rešitve, ki jih potem ne moremo preganjati oziroma niti niso morda
               kazniva dejanja. Imamo cel kup take zakonodaje in je ne popravljamo pravi čas. V tem
               trenutku bomo očitno ponovno sprejeli neko odločitev, ki bo lahko, kot je bilo
               omenjeno, omogočala ponovno monopole. Vemo, da se jih potem ne da razbijati, da je
               problem, da se ne da nič narediti, vsi organi pregona ali nadzorni organi se potem
               pritožujejo, da niso mogli nadzorovati, da niso mogli izreči ukrepov in podobno. Zato
               smo v SDS podprli amandma DeSUS k 105. členu, ki je bil sprejet na odboru. Amandmaja,
               ki je sedaj vložen, ne podpiramo. Menimo, da je osnovna naloga zdravstvenih domov
               neizvajanje trgovine z zdravili na debelo, ampak da delajo tisto, za kar so
               ustanovljeni. Kot je bilo povedano, je Lekarniška zbornica proti. Še enkrat, mi imamo
               največkrat težave z nadzorom v tej državi in če je jasno, kdo je trgovec na debelo,
               kdo je trgovec v maloprodaji, prodaja zdravila, se nadzor lahko vrši. Sicer so stvari
               vedno prepletene in na koncu nadzorni organi ugotovijo, da nečesa niso mogli
               ugotoviti. Če bomo pa to v zakon zapisali na tak način, kot predlagate vi, bo to še
               težje. Potem se bomo čez leto ukvarjali, zakaj se je to zgodilo, in potem bo nekdo
               spet rekel, zakonodaja je slaba, poslanci so krivi, da so to na tak način sprejeli.
               Jaz ocenjujem, da kakšna omejitev kje tudi mora biti. Hvala bogu, da so, sicer bi
               bilo verjetno še hujše na mnogih področjih. Jaz amandmaja, ki je predlagan, ne bom
               podprla in sem prepričana, da stvari primerno ureja 105. člen, ki je bil sprejet s
               spremembo na Odboru za zdravstvo.</p>
            </sp>
            <sp xml:id="SDZ6-Redna-20-2013-12-17.sp27">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Vabim vas k prijavi za razpravo.</p>
               <p>Besedo ima gospod Darko Jazbec</p>
            </sp>
            <sp xml:id="SDZ6-Redna-20-2013-12-17.sp28">

               <speaker>DARKO JAZBEC (PS PS):</speaker>

               <p>Hvala lepa predsedniku še enkrat za besedo.</p>
               <p>Rad bi pojasnil, da so prehodne določbe res predvidene v tem zakonu, in sicer za
               izvajalce zdravstvene dejavnosti 3 leta in lekarniške dejavnosti 1 leto, vendar ne
               gre za čas. Gre za problem, da ni rešitve. Mi zdaj sprejmemo nek zakon, kjer
               posledice niso definirane ali predvidene, ne ve se, kaj se bo zgodilo, enostavno smo
               rekli, saj je čas, da se to reši. To je v bistvu moteče. Na matičnem delovnem telesu,
               na Odboru za zdravstvo je bilo predlagano, da bi mogoče občine oziroma država kot
               ustanovitelj prevzela takšnega grosista, pa se je kasneje izkazalo, da to po Zakonu o
               zavodih in Zakonu o javnih financah ni možno, ker je jasno zapisano, da je treba
               dokazati javni interes, in bi bila ponovno sporna takšna rešitev. Moteče je, pa ne to
               časovno prehodno obdobje, ampak da ni odgovora, kaj z njimi. V principu argument, da
               se prekine to povezavo tudi zato, da ne gre profit iz javne blagajne v privatne žepe.
               Ravno zdaj gre, ker edino s privatizacijo teh grosistov je možno, da dalje
               funkcionirajo.</p>
               <p>Tako pač rešitve ni in je nastal problem, ki je odprt, zato vlagamo ta amandma k 105.
               členu, da bi se odgovor poiskalo in bi se natančno definiralo v drugem zakonu.
               Hvala.</p>
            </sp>
            <sp xml:id="SDZ6-Redna-20-2013-12-17.sp29">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima mag. Lejla Hercegovac.</p>
            </sp>
            <sp xml:id="SDZ6-Redna-20-2013-12-17.sp30">

               <speaker>MAG. LEJLA HERCEGOVAC (PS PS):</speaker>

               <p>Spoštovani!</p>
               <p>S sprejetjem tega amandmaja bi se vpeljala zelo restriktivna določbo, ki določa, da
               prometa z zdravili na debelo ne smejo opravljati. Vemo, če občina ustanovi neko
               podjetje, je to v javnem interesu, izkazuje se na podlagi nalog in pristojnosti, ki
               jih določa Zakon o lokalni samoupravi. Ampak s sprejetjem amandmaja praktično ni
               možnosti, da bi občina ustanovila podjetje, ki bi se ukvarjalo s prometom z zdravili
               na debelo. Takšno podjetje bi bilo lahko le privatno in mislim, da to ni v redu.
               Hvala.</p>
            </sp>
            <sp xml:id="SDZ6-Redna-20-2013-12-17.sp31">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Ivan Hršak.</p>
            </sp>
            <sp xml:id="SDZ6-Redna-20-2013-12-17.sp32">

               <speaker>IVAN HRŠAK (PS DeSUS):</speaker>

               <p>Hvala za besedo.</p>
               <p>V stališču sem povedal vse bistvene elemente, ki zagovarjajo določila v 105. in
               197.a členu. V tej vertikalni integraciji gre za izrazit konflikt interesov med javno
               službo, zdravstvenimi zavodi, lekarnami in veleprodajalci, ki zasledujejo izključno
               dobiček. Dobiček bo šel za njihovo delovanje in ne bo šel v prid zavarovancev.
               Skratka, takšen način dela je pravzaprav nedopusten, to tudi v Evropi preprečujejo.
               Povedal sem, da je že 13 držav, ki to vertikalno integracijo prepovedujejo, in to
               število narašča.</p>
               <p>V DeSUS teh 2 amandmajev, ki so ju vložile tri koalicijske stranke, ne bomo podprli.
           </p>
            </sp>
            <sp xml:id="SDZ6-Redna-20-2013-12-17.sp33">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Ugotavljam, da ne, zato zaključujem razpravo.</p>
               <p>V razpravo dajem 126., 127., 162., 191. in 204. člen. Amandma poslanskih skupin
               Pozitivne Slovenije, Državljanske liste in DeSUS k 126. členu je vsebinsko povezan z
               amandmaji istega predlagatelja k 127., 191. in 204. členu. Amandma poslanskih skupin
               Pozitivne Slovenije, Državljanske liste in DeSUS k 162. členu pa je vsebinsko povezan
               z amandmajema istega predlagatelja k 191. in 204. členu. Zato bomo o njih
               razpravljali skupaj.</p>
               <p>V razpravo tako dajem 126., 127., 162., 191. in 204. člen ter amandmaje poslanskih
               skupin. Želi kdo razpravljati? Vabim vas k prijavi za razpravo.</p>
               <p>Besedo ima mag. Lejla Hercegovac.</p>
            </sp>
            <sp xml:id="SDZ6-Redna-20-2013-12-17.sp34">

               <speaker>MAG. LEJLA HERCEGOVAC (PS PS):</speaker>

               <p>Hvala.</p>
               <p>Za začetek najprej o 126. členu in 127. členu. Z amandmajem se predlagana ureditev
               izdaje zdravil preko medmrežja dopolnjuje z izdajo zdravil prek medmrežja v lekarnah
               in specializiranih prodajalnah. S predlaganim amandmajem se ustrezno prenaša
               direktiva EU, s katerim so predvideni pogoji za opravljanje tovrstne dejavnosti,
               uporaba skupnega logotipa, ki ga določi Evropska komisija, in postopek za
               pridobivanje dovoljenja. Amandma je vložen na podlagi sprejetega koalicijskega
               dogovora o možnosti izdaje zdravil preko medmrežja za izdajo zdravil v lekarnah in
               specializiranih ustanovah. Spomnimo se, da je to bila pripomba Gospodarske zbornice.
               Ta pripomba je delno upoštevana tudi z Ministrstva za zdravje. Ta amandma je že
               urejen. Tudi Državni svet je izrazil svoje zadovoljstvo, da je ta amandma našel
               razumevanje na Ministrstvu za zdravje. 162. člen na Odboru za zdravje je ostal odprt.
               Upam, da je to urejeno, in prosim Ministrstvo za zdravje, da pojasni ta člen, ker ne
               vem končnega rezultata. 141. člen se nanaša na zagotavljanje zdravil v izjemnih
               primerih. Predlagan je zakonodajni postopek v 141. členu z zagotavljanjem zdravil v
               izjemnih razmerah iz državnega proračuna. Komisija se je namreč strinjala z mnenjem
               Zavoda za zdravstveno zavarovanje, da je zaščita z zdravili v izjemnih razmerah
               zaščitni intervencijski ukrep na področju zaščite. Tudi temu amandmaju je ugodilo
               Ministrstvo za zdravje in našlo rešitev. Hvala.</p>
            </sp>
            <sp xml:id="SDZ6-Redna-20-2013-12-17.sp35">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati?</p>
               <p>Besedo ima gospod Štefan Tisel.</p>
            </sp>
            <sp xml:id="SDZ6-Redna-20-2013-12-17.sp36">

               <speaker>MAG. ŠTEFAN TISEL (PS SDS):</speaker>

               <p>Hvala lepa.</p>
               <p>V Slovenski demokratski stranki ne nasprotujemo preostalim amandmajem, ki niso
               problematični. Ta k 126. členu je simpatičen, ker ukinja 126.a člen in združuje
               dejavnosti v en člen, tako promet z zdravili na drobno in zdravila prek medmrežja, to
               je preko direktive nekaj novega. In tako velja to za zdravila, za lekarne kot tudi za
               specializirane prodajalne. Če za ilustracijo povem, da je v nastajanju zakona tudi
               nek lekarniški lobi zahteval, da se specializirane prodajalne ukinja. In je tudi že
               en izmed predlogov v preteklosti bil tako napisan. Pa vendarle gre tu za, ne vem
               koliko jih je v Sloveniji, kar nekaj, ki se s tem preživljajo, imajo usposobljen
               kader, opremo in tako naprej. To je ostalo notri. Bil je tudi pomislek, zakaj na
               medmrežju. Zakaj pa ne? Če je enakopravno za lekarne, naj bo tudi za te
               specializirane prodajalne, ki prodajajo zdravila brez recepta in druge pripomočke, da
               je tudi to neka konkurenčnost. Kot sem rekel, zadeva je simpatična in podpiramo ta
               amandma. Hvala.</p>
            </sp>
            <sp xml:id="SDZ6-Redna-20-2013-12-17.sp37">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Ugotavljam, da ne, zato zaključujem razpravo.</p>
               <p>V razpravo dajem 141. in 142. člen. Amandma poslanskih skupin Pozitivne Slovenije,
               Državljanske liste, DeSUS k 141. členu je vsebinsko povezan z amandmajem istega
               predlagatelja k 142. členu, zato bomo o obeh razpravljali skupaj.</p>
               <p>V razpravo dajem 141. in 142. člen ter amandmaje poslanskih skupin Pozitivne
               Slovenije, Državljanske liste ter DeSUS k tema členoma. Želi kdo razpravljati?
               Ugotavljam, da ne. Zato zaključujem razpravo.</p>
               <p>V razpravo dajem 144. člen ter amandma Poslanskih skupin Pozitivne Slovenije,
               Državljanske liste in DeSUS. Želi kdo razpravljati? Ugotavljam, da ne. Zaključujem
               razpravo.</p>
               <p>V razpravo dajem 186. člen ter amandma Poslanskih skupin Pozitivne Slovenije,
               Državljanske liste in DeSUS. Želi kdo razpravljati? Ugotavljam, da ne. Zaključujem
               razpravo.</p>
               <p>S tem smo zaključili obravnavo amandmajev.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 11. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O URESNIČEVANJU JAVNEGA INTERESA ZA KULTURO V
                  OKVIRU REDNEGA POSTOPKA.</title>
               </p>
               <p>Ta hip v dvorani ni predstavnikov Vlade, ki bi lahko podali dopolnilno obrazložitev
               predloga zakona, je pa predlog zakona obravnaval Odbor za kulturo kot matično delovno
               telo. Poročilo odbora bi lahko podala mag. Majda Potrata kot predsednica, trenutno je
               ni v dvorani. Zato prehajamo na predstavitev stališč poslanskih skupin.</p>
               <p>Dr. László Göncz bo predstavil stališče Poslanske skupine italijanske in madžarske
               narodne skupnosti.</p>
            </sp>
            <sp xml:id="SDZ6-Redna-20-2013-12-17.sp38">

               <speaker>DR. LÁSZLÓ GÖNCZ:</speaker>

               <p>Hvala lepa za besedo, predsednik.</p>
               <p>Predlog zakona o spremembah in dopolnitvah zakona o uresničevanju javnega interesa za
               kulturo vsebinsko nadgrajuje nekatera pomembna področja v kulturi, zato bo deležen
               najine podpore. Čeprav se v kratkem napoveduje celovita sprememba tega zakona, kar
               pozdravljamo, je primerno, da se sproti odpravljajo pomanjkljivosti, ki so bile
               doslej ugotovljene. Med drugimi pomembnimi se predlagajo vsebinske spremembe na
               področju uvajanja aktivnih politik ministrstva v zvezi z dejavnostjo samozaposlenih v
               kulturi. Zelo pomembno je tudi, da lokalne skupnosti z zakonom zaveže k pripravi
               štiriletnih lokalnih kulturnih programov. To lahko pomeni tudi z vidika narodnih
               skupnosti dodatno vrednost, zato smo o predlogu razpravljali na seji Komisije za
               narodni skupnosti. Zaradi popestritve in vsebinske nadgradnje kulturnih programov v
               lokalnem okolju, ki jih ustvarjajo pripadniki narodne skupnosti ter njihove ustanove,
               smo bili mnenja, da je v omenjene štiriletne programe potrebno vključiti lokalne
               skupnosti oziroma občinske kulturne programe. Štiriletna kulturna zasnova oziroma
               program lokalne skupnosti mora zato nastajati v sodelovanju s pristojnimi
               organizacijami avtohtonih narodnih skupnosti in romske skupnosti. V tem kontekstu smo
               na seji Komisije za narodni skupnosti skorajda soglasno, le z enim glasom proti,
               sprejeli besedilo amandmaja, ki smo ga posredovali pristojnemu matičnemu delovnemu
               telesu – Odboru za kulturo. Amandma je vsebinsko podpiralo tudi Ministrstvo za
               kulturo. Sicer se je na seji matičnega delovnega telesa vsebina amandmaja nekoliko
               spremenila, tako sedanje besedilo predloga poudarja zgolj pomen vključevanja
               omenjenih skupnosti v pripravo programa, ne pa tudi samo integracijo le-tega. Sicer
               tega tudi ne izključuje, zato kljub nekoliko razhajajoči interpretaciji menimo, da je
               namen oziroma sporočilo našega predloga oziroma opozorila tudi tako dosežen. Z našim
               drugim predlaganim amandmajem smo želeli zagotoviti formalno sodelovanje narodnih
               skupnosti pri informiranju članov svetov javnih zavodov na področju kulture, ko
               ustanove delujejo na narodnostno mešanem območju. Vendar smo že pri usklajevanju z
               ministrstvom spoznali, da ta naš predlog ne bo deležen podpore, ker naj bi šlo bolj
               za vsebino, ki sodi v podzakonske akte. Interpretacija je bila za nas sprejemljiva,
               kljub temu smo prepričani, da je bilo naše razmišljanje koristno in bo pri konkretnem
               izvajanju zakona omenjena vsebina tudi smiselno akceptirana.</p>
               <p>Torej, če povzamem. Menimo, da predlog spremembe zakona prinaša nadgradnjo na
               področju kulture, v splošnem vidiku pa tudi z zornega kota narodnih skupnosti, zato
               bova, kot sem že uvodoma najavil, predlog zakona podprla. Hvala lepa.</p>
            </sp>
            <sp xml:id="SDZ6-Redna-20-2013-12-17.sp39">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Dragan Bosnić bo predstavil stališče Poslanske skupine Pozitivna Slovenija.
           </p>
            </sp>
            <sp xml:id="SDZ6-Redna-20-2013-12-17.sp40">

               <speaker>DRAGAN BOSNIĆ (PS PS):</speaker>

               <p>Hvala za besedo, predsedujoči. Na žalost ne morem predstavitvi predstavnikov Vlade,
               pozdravljam pa vas, poslance ljudstva.</p>
               <p>V Pozitivni Sloveniji bomo dopolnitev Zakona o uresničevanju javnega interesa za
               kulturo podprli. Gre za dopolnitev zakona, ki je starejši od 10 let in je potreben
               neke revitalizacije, zlasti zato, ker je v kontekstu nacionalnega kulturnega programa
               potrebno nekatere stvari dodati. Seveda bo sledil sistemski zakon, ampak do takrat so
               te rešitve dobrodošle, zlasti na področju samozaposlenih v kulturi. Gre za 3 ukrepe;
               žepnino ­– žepnina je že po svoji naravi simbolična, vendar je v danih okoliščinah
               dobrodošla – potem področje računovodstva in bolniške, bolniškega staleža, odsotnosti
               samozaposlenih v kulturi. Kar se javnih zavodov tiče, moram popraviti kolega, gre za
               petletni načrt, ne za štiriletni, ampak če bi bil šestletni, bi nam bil še bolj všeč,
               ali pa sedemletni ali desetletni; glede zavodov in izobraževanja, ki je potrebno za
               člane sveta, ker področje kulture je le nekoliko specifično. V Pozitivni Sloveniji si
               zelo prizadevamo za reševanje statusa baletnih plesalcev, kjer gre za specifiko. Jaz
               mislim, da je Čajkovski, ko je ustvarjal Labodje jezero, imel v mislih za vlogo
               Odette in Odile 50, 60, 70 baletnih plesalk, čeprav bi nekatere emotivno to sigurno
               zmogle, ampak telo ima svoje zakonitosti.</p>
               <p>Zato to rešitev, čeprav tudi na neki simbolni ravni, do sistemskega zakona podpiramo
               in si želimo, da se ustrezno reši. Hvala.</p>
            </sp>
            <sp xml:id="SDZ6-Redna-20-2013-12-17.sp41">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Andrej Čuš bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-20-2013-12-17.sp42">

               <speaker>ANDREJ ČUŠ (PS SDS):</speaker>

               <p>Hvala za besedo, predsednik.</p>
               <p>Zakon o uresničevanju javnega interesa za kulturo je v veljavi že od leta 2002 in je
               bil v času izvajanja deležen že kar nekaj sprememb. Zakon, ki ureja specifike
               delovanja na področju kulture, se je v nekaterih določbah izkazal za pomanjkljivega
               oziroma neustreznega, tudi zaradi sprememb na drugih področjih, ki pa niso v
               pristojnosti Ministrstva za kulturo. Predlagatelj je zapisal, da je zakon v nekaterih
               delih potreben korenitih sprememb, ki zahtevajo širši konsenz vseh deležnikov na
               področju kulture. Zato se s predlaganimi spremembami zakona pristopi le k
               najnujnejšim, s katerimi se odpravljajo najbolj pereče težave v zvezi z izvajanjem
               zakona in zagotavljanjem javnega interesa. Nekatere spremembe pomenijo tudi podlago
               za pripravo kasnejših korenitejših sprememb na področju javnega sektorja, nevladnih
               organizacij, civilne družbe in finančnih spodbud.</p>
               <p>Če se dotaknem same vsebine, ki je razdeljena na 4 poglavja. Kar se tiče dokumentov
               javnega interesa na področju kulture, se javne agencije in javne sklade zaveže k
               delovanju na podlagi strateškega načrta, ki se ga sprejema za 5 let. Zakon določa
               tudi organe, pristojne za sprejetje strateškega načrta, in njegov obseg. Na področju
               javnega sektorja oz. delovanja javnih zavodov so potrebne korenite spremembe, vendar
               pa se s predlagano dopolnitvijo zakona ureja le najnujnejše, ki hkrati že dajejo
               podlago za pripravo sistemskih sprememb. Tako se javni zavodi zavežejo k temu, da
               imajo veljaven strateški načrt za obdobje 5 let, ki mora biti predhodno usklajen z
               ustanoviteljem in financerjem, določi se tudi obseg tega načrta. S tem se ureja tudi
               začasno financiranje javnih zavodov. Tretje poglavje, ki bi ga izpostavil, je podpora
               javnim kulturnim programom, kulturnim projektom ter zagotavljanje prostorskih pogojev
               za njihovo izvajanje. Na novo se ureja možnost oddaje javne kulturne infrastrukture v
               uporabo tudi tistim posameznikom, ki opravljajo nepridobitno kulturno dejavnost in
               katerih kulturni projekti niso financirani iz javnih sredstev. Prav tako se na novo
               opredeljuje kritje obratovalnih in drugih stroškov, ko se javna kulturna
               infrastruktura daje v upravljanje ali uporabo kulturnim izvajalcev brezplačno, ter
               povračilo stroškov, če upravljavec ali uporabnik javne kulturne infrastrukture odda
               infrastrukturo ali njen del v uporabo javnemu zavodu. Na novo se ureja tudi
               financiranje projektov kulturnih izvajalcev, ki so s kulturnimi projekti uspešno
               kandidirali pri institucijah Evropske unije izven Republike Slovenije. Sistemsko se
               uredi financiranje ustanov s področja kulture, ki so ustanovljene za opravljanje
               storitev splošnega pomena na področju mednarodnega sodelovanja. Zelo pomembno je tudi
               poglavje oziroma področje samozaposlenih na področju kulture, kjer se uvedejo
               spodbude za samozaposlene, ki bodo ustvarile boljše pogoje za kulturno ustvarjanje in
               naredile status privlačnejši. Prav tako se določi prenehanje pravice po zakonu, ko
               samozaposleni izpolni pogoje za pridobitev pravice do starostne pokojnine. Če
               povzamem vse ugotovljeno, se pomanjkljivosti sedanje ureditve rešujejo s predlaganim
               zakonom, za izvajanje zakona pa bodo sprejeti tudi pomembni podzakonski akti.</p>
               <p>V Poslanski skupini Slovenske demokratske stranke bomo predlog zakona podprli. Prav
               tako bomo podprli amandmaje, ki smo jih vložili v naši poslanski skupini, in sicer k
               1. in 6. členu, ne bomo pa podprli amandmaja poslanskih skupin Državljanske liste in
               Demokratične stranke upokojencev. Hvala.</p>
            </sp>
            <sp xml:id="SDZ6-Redna-20-2013-12-17.sp43">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Majda Potrata bo predstavila stališče Poslanske skupine Socialnih
               demokratov.</p>
            </sp>
            <sp xml:id="SDZ6-Redna-20-2013-12-17.sp44">

               <speaker>MAG. MAJDA POTRATA (PS SD):</speaker>

               <p>Hvala za besedo, predsednik.</p>
               <p>Se opravičujem, ker me ni bilo v dvorani, ko bi morala poročati kot predsednica
               odbora. Ugotavljam, da se mi je v dolgi poslanski karieri to zgodilo prvič, bila sem
               na neki drugi obveznosti. Zato bom v mnenju poslanske skupine izkoristila priložnost,
               da povem samo osnovno stališče.</p>
               <p>Poslanska skupina Socialnih demokratov podpira spremembo Zakona o uresničevanju
               javnega interesa za kulturo in hkrati podpira tudi rešitev, ki smo jo podprli na seji
               odbora in ki zadeva poklicne pokojnine baletnih plesalcev. Glede drugih rešitev to
               pomeni, da amandmajev, ki izničujejo zdaj na odboru sprejeto stališče, ne podpiramo.</p>
               <p>Zdaj pa dovolite, da povem še nekaj iz poročila odbora, ker se mi zdi škoda, da bi
               šlo vnemar nekaj, kar je bilo na odboru korektno opravljeno. Na seji odbora je
               minister za kulturo dr. Uroš Grilc uvodoma povedal, da je ključni cilj predlaganih
               sprememb odprava pomanjkljivosti, ki so bile ugotovljene ob izvajanju zakona, ter
               priprava podlage za nadaljnje korenitejše spremembe, ki bodo vključevale nove rešitve
               na področju javnega sektorja, nevladnih organizacij, samozaposlovanja v kulturi,
               participacije civilne družbe, finančnih spodbud in drugo. ,</p>
               <p>S predlogom zakona se javne zavode zavezuje k temu, da morajo imeti strateški načrt
               za obdobje 5 let, opredeli se tudi njihova vsebina, ureja se začasno financiranje
               javnih zavodov v obdobju prvega tromesečja tekočega leta, če niso dani pogoji za
               izdajo odločbe o financiranju programa za celotno tekoče leto. Člane svetov zavodov
               pa se zaveže k usposabljanju, katerega vsebino, obseg in način izvedbe določi s
               pravilnikom minister, pristojen za kulturo. Z namenom spodbujanja samozaposlovanja v
               kulturi ter izboljšanja položaja samozaposlenih na tem področju se uvajajo nujni
               ukrep aktivne politike ministrstva, ki bodo naredili status privlačnejši ter nekoliko
               omilili njihov slab ekonomski položaj ter povečali možnost ustvarjanja. Tako se
               zagotavlja računovodstvo samozaposlenim, podeljujejo se kulturne žepnine, uvaja se
               nadomestilo za čas bolniške in drugo. Predstavnica Zakonodajno-pravne službe je
               pojasnila razmeroma zelo obsežno mnenje Zakonodajno-pravne službe k predlogu zakona
               in povedala, da so nekatere njihove rešitve zajete v amandmajih, čisto vseh pa tudi
               kasneje nismo upoštevali. Denimo že omenjeni amandma v zvezi z baletniki.</p>
               <p>Če pogledamo, katerih področij se je razprava posebej dotikala – predvsem lokalnih
               programov za kulturo. O tem je govoril že dr. Göncz, zaradi tega ne bom o tem
               ponavljala stališč. Pri razpravi o 7. členu novele, ki uvaja usposabljanje članov
               svetov javnih zavodov na področju kulture, pa je bilo nekaj vprašanj v zvezi s tem,
               zakaj se mora usposabljanje opravljati vsako leto, kakšni bodo stroški usposabljanja
               in v čem se bodo usposabljali. Minister je pojasnil, da vsebino, obseg in način
               izvedbe usposabljanja določi s pravilnikom minister, pristojen za kulturo.
               Usposabljanje bo izvajalo ministrstvo, če pa se ga član sveta ne bo udeležil, bo to
               lahko razlog za njegovo razrešitev. Ker bodo usposabljanja vodili zaposleni na
               ministrstvu ali drugi v javni upravi, finančnih posledic ni predvidenih. Povedal je
               še, da se bo z uvedbo usposabljanj zagotovilo izpopolnjevanje oseb, od katerih se
               zahteva strokovno opravljanje nalog, določenih z zakonom. Glede uvedbe poklicne
               pokojnine baletnih plesalcev je bil k 12. členu novele predlagan in sprejet amandma
               odbora. V razpravi je bilo izraženo upanje, da se bo problem baletnih plesalcev in
               drugih specifičnih poklicev uredil v sistemski zakonodaji. Razprava je bila sklenjena
               še z mnenji v zvezi s pripravo strateških načrtov ter uvajanje spodbud za
               samozaposlene.</p>
               <p>Kot rečeno, Poslanska skupina Socialnih demokratov bo predlog zakona podprla.
               Hvala.</p>
            </sp>
            <sp xml:id="SDZ6-Redna-20-2013-12-17.sp45">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Kristina Valenčič bo predstavila stališče Poslanske skupine Državljanske
               liste.</p>
            </sp>
            <sp xml:id="SDZ6-Redna-20-2013-12-17.sp46">

               <speaker>KRISTINA VALENČIČ (PS DL):</speaker>

               <p>Spoštovani, lep pozdrav še enkrat!</p>
               <p>S predlogom sprememb in dopolnitev zakona o uresničevanju javnega interesa za
               kulturo se med drugim zavezuje javne zavode k temu, da imajo veljaven strateški načrt
               za obdobje 5 let, ki mora biti predhodno usklajevan z ustanoviteljem in financerjem.
               Začasno se tudi uredi financiranje javnih zavodov ter uvede obvezno usposabljanje
               članov sveta javnega zavoda. Uredi se možnost oddaje javne kulturne infrastrukture v
               uporabo tudi tistim posameznikom, ki opravljajo kulturno dejavnost nepridobitno in
               njihovi kulturni projekti niso financirani iz javnih sredstev. Uzakoni se pravna
               podlaga za možnost predplačil sofinanciranja javnih kulturnih programov in kulturnih
               projektov. Uredi se tudi financiranje projektov kulturnih izvajalcev, ki so uspešno
               kandidirali s kulturnimi projekti pri institucijah Evropske unije izven Republike
               Slovenije. Uvedejo se spodbude za samozaposlene, ki bodo ustvarile boljše pogoje za
               kulturno ustvarjanje in naredile status privlačnejši.</p>
               <p>Spremembe in dopolnitve zakona o uresničevanju javnega interesa za kulturo v
               Poslanski skupini Državljanske liste podpiramo, hkrati pa pričakujemo, da bo sprejet
               amandma, ki smo ga vložili skupaj s Poslansko skupino DeSUS, s katerim predlagamo
               črtanje novega četrtega odstavka 83. člena. Predvidena poklicna pokojnina baletnih
               plesalcev namreč nesistemsko posega v ureditev poklicnega zavarovanja. V Poslanski
               skupini Državljanske liste ne podpiramo parcialnih rešitev, ki pomenijo neenakopravno
               obravnavo, na kar je opozorila tudi Zakonodajno-pravna služba Državnega zbora kakor
               tudi Ministrstvo za delo, družino, socialne zadeve in enake možnosti.</p>
            </sp>
            <sp xml:id="SDZ6-Redna-20-2013-12-17.sp47">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Ivan Hršak bo prestavil stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Redna-20-2013-12-17.sp48">

               <speaker>IVAN HRŠAK (PS DeSUS):</speaker>

               <p>Hvala za besedo, predsednik. Spoštovane kolegice in kolegi!</p>
               <p>Zakon o uresničevanju javnega interesa je po več kot 10 letih od uveljavitve potreben
               korenitih sprememb. Kolikor nam je znano, se je ministrstvo priprave novega zakona že
               lotilo. Z današnjim predlogom pa se uvaja le najnujnejše spremembe, s katerimi se
               odpravljajo najbolj pereče težave z izvajanjem zakona in zagotavljanjem javnega
               interesa. Novela zakona ureja status samozaposlenega v kulturi, ki se je zaradi
               gospodarskih razmer zelo poslabšal. Uvajajo se 3 nove oblike podpore samozaposlenim,
               sicer z omejenimi finančnimi sredstvi, pa vendar. Gre za instrument kulturne žepnine
               za samozaposlene, brezplačno računovodstvo in nadomestilo za čas bolniške za tiste,
               katerih bolezen traja več kot 30 delovnih dni. Pri tem bi v Poslanski skupini
               Demokratične stranke upokojencev Slovenije želeli izreči posebno priznanje ministru
               Grilcu, ki je sredstva iz t. i. ministrove postavke v celoti prenesel na postavko
               samozaposlenih v kulturi. Gre za hvalevredno dejanje, s katerim je jasno pokazal, da
               so samozaposleni v kulturi njegova prioriteta in da ni minister zgolj zaradi funkcije
               same. Med obravnavo omenjenega predloga je bila še posebej izpostavljena problematika
               poklicnih pokojnin baletnih plesalcev. V Poslanski skupini DeSUS se zavedamo, da so
               baletni plesalci ena najbolj ranljivih skupin med poklici v kulturi zaradi
               vsakodnevnih hudih telesnih in duševnih obremenitev. Vendar pa je predlagana rešitev,
               katero predvideva sprejet amandma Odbora za kulturo, nesistemska in bi v splošen
               okvir poklicnega zavarovanja prinesla anomalije tako z vidika plačevanja prispevkov
               za poklicno zavarovanje kot tudi z vidika enakopravne obravnave z ostalimi
               zavarovanci poklicnega zavarovanja. Ureditev področja poklicnih pokojnin za
               baletnike, medtem ko le-to ostaja neurejeno npr. za rudarje, železarje in livarje, bi
               bilo nepošteno in nepravično. V Poslanski skupini DeSUS menimo, da je nujno potrebno
               čim prej sprejeti uredbo za določitev meril in kriterijev, na podlagi katere se bo
               odločalo, katera delovna mesta sodijo v okvir poklicnega zavarovanja in katera ne. S
               tem bo omogočeno sistemsko reševanje omenjenega področja, hkrati pa bo zagotovljena
               tudi enakopravna obravnava vseh, ki opravljajo težka in zdravju škodljiva dela.
               Nikakor ne gre zanemariti dejstva, da je našemu mnenju pritrdilo tudi Ministrstvo za
               delo, družino, socialne zadeve in enake možnosti. Na parcialnost rešitve, ki jo
               vsebuje sedaj dopolnjen predlog, pa je opozorila tudi naša Zakonodajno-pravna služba,
               katere mnenja v Poslanski skupini DeSUS spoštujemo. In ravno zato smo se v naši
               poslanski skupini odločili za vložitev amandmaja k 12. členu in s tem za odpravo te
               nedoslednosti, nesistemskosti in parcialnosti. Naj dodam še, da bi sedaj predlagana
               rešitev, ki določa izjemo od siceršnjega pokojninskega sistema, vplivala tudi na
               finančno stabilnost pokojninske blagajne. Baletnim plesalcem pa bi zaradi predčasnega
               oz. zgodnjega upokojevanja zagotovila izjemno nizke pravice iz naslova poklicnega in
               obveznega pokojninskega zavarovanja.</p>
               <p>Verjamemo, da bo amandma Poslanske skupine DeSUS in Poslanske skupine Državljanske
               liste sprejet in bo tako zakon tudi za nas sprejemljiv. Hvala lepa.</p>
            </sp>
            <sp xml:id="SDZ6-Redna-20-2013-12-17.sp49">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Ljudmila Novak bo predstavila stališče Poslanske skupine Nove Slovenije.</p>
            </sp>
            <sp xml:id="SDZ6-Redna-20-2013-12-17.sp50">

               <speaker>LJUDMILA NOVAK (PS NSi):</speaker>

               <p>Spoštovani predsednik, spoštovani minister, kolegice in kolegi!</p>
               <p>Slovenska kultura je zakladnica narodovega ustvarjanja skozi stoletja in krščanski
               demokrati smo nanjo ponosni in jo želimo ohranjati. Hkrati pa želimo z ustrezno
               zakonodajo spodbujati ustvarjalnost in kulturno udejstvovanje sodobnih ustvarjalcev.
               Po našem mnenju je to tudi največji javni interes v kulturi. Zakon sicer uvaja nekaj
               dobrih rešitev, pa tudi nekaj takšnih, ki jih v Novi Sloveniji ne podpiramo. Opazi se
               nedoslednost usmeritve v pristojnostih ministra pri odločanju o financiranju
               kulturnih projektov. Te pristojnosti se v razmerju do strokovnih komisij krčijo.
               Minister bo vezan na odločitev strokovne komisije, doslej pa je komisija lahko samo
               predlagala, priporočala oziroma svetovala. Na drugi strani pa sedaj minister z 20.
               členom novele ohranja možnost dokaj arbitrarnega odločanja o porabi t. i.
               interventnih sredstev, saj za zakonsko zahtevano utemeljitev, da gre za javni interes
               na področju kulture, ni težko navesti bolj ali manj prepričljivih razlogov. Krščanski
               demokrati Nove Slovenije menimo, da bi moral minister imeti možnost, da določeno
               vsoto upravlja po lastni presoji. Takšna postavka pa mora biti strogo omejena in brez
               možnosti za prenose na druga področja, hkrati pa mora biti njena uporaba
               transparentna, z možnostjo vpogleda na spletu. Opozoriti moramo tudi na mnenje
               Zakonodajno-pravne službe Državnega zbora, ki opozarja na preskromne obrazložitve k
               posameznim členom novele in vsebinsko sporno določbo, ki ureja prenos nalog ministra
               na drugo osebo, ter nejasnost nekaterih drugih členov.</p>
               <p>Poslanke in poslanci Nove Slovenije - krščanski demokrati noveli zakona ne bomo
               nasprotovali.</p>
            </sp>
            <sp xml:id="SDZ6-Redna-20-2013-12-17.sp51">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem smo končali s predstavitvijo stališč poslanskih skupin. Prehajamo na razpravo o
               členih in vloženih amandmajih, ki jo bomo opravili na podlagi pregleda vloženih
               amandmajev z dne 16. decembra 2013. V razpravo dajem 1. člen ter amandma Poslanske
               skupine Slovenske demokratske stranke. Izražen je interes za razpravo, zato vas vabim
               k prijavi.</p>
               <p>Besedo ima gospod Jožef Jerovšek.</p>
            </sp>
            <sp xml:id="SDZ6-Redna-20-2013-12-17.sp52">

               <speaker>JOŽEF JEROVŠEK (PS SDS):</speaker>

               <p>Hvala lepa. Spoštovani predsednik, kolegice in kolegi, minister s sodelavci!</p>
               <p>Ta zakon o izvajanju javnega interesa na področju kulture je pomemben zakon. Zaradi
               tega bi javnost ali človek pričakoval, da ga bo ministrstvo kot takega tudi
               obravnavalo. Vendar moram povedati, da je tako Zakonodajno-pravna služba kot tudi mi
               – poslanci ugotovili, da temu ni tako. Kajti že v ciljih zakona, v obrazložitvi
               navajajo, da je poleg sprememb pomanjkljivosti eden od ciljev tudi priprava podlage
               za nadaljnje korenitejše spremembe. V poglavju javnih zavodov tudi navajajo v
               obrazložitvi zakona, da so na področju delovanja javnih zavodov potrebne korenite
               spremembe, vendar pa s predlagano dopolnitvijo zakona urejajo le najnujnejše, ki
               hkrati že dajejo podlago za pripravo sistemskih sprememb. Zakonodajno-pravna služba
               je ugotovila, da takšne dikcije, takšnih obrazložitev doslej v parlamentu nismo
               poznali. Tudi sam sem opozoril na odboru, če analiziramo to, je ta zakon eden od
               zakonov, s katerimi se skuša diskreditirati Državni zbor in poslance. Kajti to je
               samo vmesni zakon. Ministrstvo javno priznava, da je mala korektura, čeprav so
               potrebne sistemske rešitve. Ali mi nimamo vlade, ki je sposobna pripraviti korenite
               spremembe, o katerih govorijo? Nam je zakon dan na mizo, ki naj zaposli Državni zbor
               in poslance kratkočasno, da bodo izgubili nekaj ur dela, nekaj dni, da bo ljudstvo
               potem lahko vpilo: "Kar naprej razpravljate, nič pa ne rešite." Ta zakon ni namenjen
               rešitvi, ker sami priznavajo, da je kratkoročen, da pomeni samo neko podlago za
               pripravo sistemskih sprememb. In jaz bi želel, da se ministrstvo opraviči Državnemu
               zboru in poslancem za tako mizerni pristop. Ljudstvo je vlado izvolilo zato, da
               odpravlja tisto, kar ne deluje. Mi v našem amandmaju dajemo mali dodatek, da naj v
               primeru odstopanja izvajanja nacionalnega programa za kulturo ministrstvo predloži
               spremembe nacionalnega programa z obrazložitvijo ukrepov in sanacije. In to bo očitno
               potrebno. Jaz pričakujem, da bodo v letošnjem juniju nekaj takšnega predlagali, če se
               že sedaj zavedajo, da stvar ne deluje na tem področju, da so potrebne korenite
               spremembe. Pri tem pa je treba tudi reči, da to – kar predvidevate pri javnih
               zavodih, da je obvezno izobraževanje članov nadzornih svetov in je potrebno
               specifično usposabljanje članov – to navzven deluje dobronamerno in koristno. S tem
               se vsi poslanci strinjamo, da gre za uzakonitev služenja nekaterih ljudi, da bodo
               potem razlagali pa prirejali tečaje in seminarje. Vi ste dolžni zakonodajo tako
               napisati, da bodo kandidirali za nadzorne svete tisti, ki so kvalificirani. To ni
               stvar ministrstva in proračuna, da bo šele začelo usposabljati te ljudi. Nekdo, ki
               uresničuje javni interes, mora biti kvalificiran, da ga uresničuje. Tu pa dajete
               osnovo, da boste kadrirali takšne ljudi, ki bodo po godu stranki, koaliciji, ne bodo
               pa imeli, če rečem, pojma ali pa da bodo nekvalificirani za tisto, kar bi naj
               opravljali. Vemo, da je takšne ljudje najlažje voditi.</p>
            </sp>
            <sp xml:id="SDZ6-Redna-20-2013-12-17.sp53">

               <speaker>PREDSEDNIK JANKO VEBER:</speaker>

               <p>Gospod Jerovšek, moram vas spomniti, da 1. člen govori o tem, kako se lahko spremeni
               nacionalni program, če prihaja do odstopa.</p>
            </sp>
            <sp xml:id="SDZ6-Redna-20-2013-12-17.sp54">

               <speaker>JOŽEF JEROVŠEK (PS SDS):</speaker>

               <p>Zaradi tega smo mi dodali ta stavek – v primeru odstopanja in z obrazložitvijo
               ukrepov sanacije. Če hočemo napotiti ministrstvo – ob tem, ko so sami zapisali, da
               delajo samo polovičarske rešitve –, da bodo ob pregledu, ob ugotovitvi, da se ne
               izvaja, da so odstopanja, da bodo z obrazložitvijo podali ukrepe za sanacijo, saj
               drugače je brez zveze, da oni lahko predlagajo nekaj, pa nič ne predlagajo. In ravno
               o tem govorim in o 1. členu. Predsednik, mislim, da je takšna tradicionalna praksa,
               da se dotaknemo tudi malo širših nedoslednosti ali samega zakona. In tako je doslej
               vedno bilo. In jaz sem dolžan opozoriti na to, da je prvič v zgodovini parlamenta
               prišlo v dikcijo zakona, v besedilu obrazložitve, da je to samo nekaj začasnega, da
               pa je potrebno temeljitejše spremembe. Mi dostikrat včasih, ko ni tako obrazloženo,
               rečemo poslanci – potreben je sistemski zakon. To je drugo, ko mi opozarjamo. Ko pa
               nam daje vlada na mizo nek polovični izdelek, je nesprejemljivo. Predsednik, vi ste
               prvi, ki bi moral protestirati proti takšnemu delovanju vlade. Mi tratimo čas za
               stvar, ki ne bo delovala, očitno.</p>
            </sp>
            <sp xml:id="SDZ6-Redna-20-2013-12-17.sp55">

               <speaker>PREDSEDNIK JANKO VEBER:</speaker>

               <p>Gospod Jerovšek, ta zakon izpolnjuje vse pogoje za obravnavo in nimam v čem
               protestirati. Lahko vas pa še enkrat opozorim, da ste povsem izven konteksta 1.
               člena.</p>
            </sp>
            <sp xml:id="SDZ6-Redna-20-2013-12-17.sp56">

               <speaker>JOŽEF JEROVŠEK (PS SDS):</speaker>

               <p>Protestirati na to obrazložitev, čemu je ta zakon namenjen. Če lahko
               Zakonodajno-pravna služba to ugotovi, potem je predsednik Državnega zbora tudi dolžan
               temu slediti. Jaz dobronamerno ministrstvo opozarjam, naj na tak način takšnih
               zakonov ne nosijo v Državni zbor, ker sami priznavajo, da to ni nobena rešitev, ampak
               je to samo nek začasen popravek. To ni delo! S tem bom končal, take prakse doslej ni
               bilo in je ne more biti tudi v bodoče. Hvala lepa.</p>
            </sp>
            <sp xml:id="SDZ6-Redna-20-2013-12-17.sp57">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Postopkovno želi mag. Majda Potrata.</p>
            </sp>
            <sp xml:id="SDZ6-Redna-20-2013-12-17.sp58">

               <speaker>MAG. MAJDA POTRATA (PS SD):</speaker>

               <p>Hvala za besedo, predsednik.</p>
               <p>Moram postopkovno pojasniti, da pri drugi obravnavi Zakona o uresničevanju javnega
               interesa za kulturo poslušamo stvari, ki nimajo z dejansko obravnavo zakona, zlasti
               pa ne 1. člena, nobene neposredne zveze. V resnici so v uvodnem delu zakona, kakor
               Poslovnik predpisuje, vsa ustrezna poglavja zapisana. Res pa je v uvodnem delu zakona
               napovedana obsežnejša sprememba Zakona o uresničevanju javnega interesa za kulturo.</p>
               <p>Kar zadeva obravnavani 1. člen in predlagani amandma k 1. členu, je treba zaradi
               korektnosti razprave povedati, da je bilo mnenje Zakonodajno-pravne službe k temu
               členu upoštevano s sprejetjem amandmaja na seji odbora. Postopkovno je moj predlog
               povezan s tem, da se zavedam, da kot predsednik Državnega zbora nimate vpogleda v to,
               kako je tekla razprava na seji matičnega delovnega telesa, mislim pa, da je za
               informacijo vsem to vendarle bilo vredno povedati, ker s tem nam je preprečeno
               uresničevanje druge obravnave na seji Državnega zbora, ker nimamo ustrezne
               informacije o tem, kaj se je na delovnem telesu pravzaprav dogajalo. Hvala.</p>
            </sp>
            <sp xml:id="SDZ6-Redna-20-2013-12-17.sp59">

               <speaker>PREDSEDNIK JANKO VEBER:</speaker>

               <p>Možnost predstavitve poročila je bila in jo Poslovnik omogoča. Tudi minister je imel
               možnost predstaviti zakon, žal ga pri predstavitvi ni bilo še v dvorani, je pa zdaj
               med nami in ga sprašujem, ali morda želi besedo.</p>
               <p>Izvolite, dr. Uroš Grilc.</p>
            </sp>
            <sp xml:id="SDZ6-Redna-20-2013-12-17.sp60">

               <speaker>DR. UROŠ GRILC:</speaker>

               <p>Spoštovani predsedujoči, spoštovani poslanci! Opravičujem se za zamudo, očitno ste
               danes s svojim delom precej pohiteli.</p>
               <p>Na kratko rad poudaril, da je predlagana sprememba zakona preživela res zelo
               temeljito in obširno javno razpravo. Javnost, ki deluje na področju kulture ali je od
               nje odvisna, je seveda tista, ki te spremembe podpira. Spremembe so zelo konkretne.
               Zadevajo status samozaposlenih na področju kulture in uvajajo 3 nove instrumente.
               Uvajajo nov instrument kulturnih žepnin, ki je poleg financiranja javne službe,
               financiranja javnih kulturnih programov in financiranja kulturnih projektov četrti
               instrument, ki je namenjen izključno izboljševanju položaja samozaposlenih. Uvaja se
               instrument izvajanja računovodstva za tiste samozaposlene, ki so po spremembi davčne
               zakonodaje v slabšem položaju. Uvaja se tudi nadomestilo za bolniško odsotnost, ki
               traja nad 31 dni. To pomeni, da smo se skladno z našimi prioritetami in svojimi
               napovedmi osredotočili v teh spremembah na tiste ključne in dejanske spremembe, ki
               imajo podlago tudi v sprejetem državnem proračunu za leto 2014 in ki se bodo začele
               izvajati takoj po spremembi zakona. Nekatere spremembe pa so izrazito strateške
               narave, so v duhu časa, ko je potrebno na razvoj posameznega področja – in zlasti
               tudi na razvoj področja kulture – gledati ne samo od enega do drugega proračunskega
               leta. Zato obveznost strateškega načrta za vse javne zavode in tudi za lokalne
               skupnosti, ki bodo morale pripraviti svoje lokalne programe za kulturo, to obveznost
               nalagamo vsem 11 mestnim občinam, medtem ko lokalnim skupnostim omogočamo, da svoje
               prioritete na področju kulture opredelijo tudi v drugih razvojnih aktih. Ni res, kar
               smo slišali malo prej v razpravi, da se na nek zelo arbitraren način dopušča
               razdelitev sredstev iz t. i. postavke nepredvidene akcije oz. drugače imenovane
               ministrove postavke. Prvič, glede na veljavni zakon, če boste primerjali 2 člena,
               jasno določamo oboje – kriterije ter način razdelitev sredstev – ravno zato, da bo
               javni interes zaščiten in da imajo tudi odločitve ministra, ki so vezane na morebitne
               projekte, ki jih ni bilo možno vnaprej predvideti, sedaj jasen mehanizem podpore in
               absolutno zagotovljeno transparentnost. Poznate vsi primere, ko v preteklosti temu ni
               bilo tako.</p>
               <p>Glede na amandma 1. člena, pri katerem smo v tem trenutku, pa moram vendarle
               povedati, da je Odbor za kulturo na predlog Zakonodajno-pravne službe sprejel amandma
               k temu členu, ki določa tudi poročanje o izvajanju nacionalnega programa za kulturo
               in omogoča tudi njegovo spreminjaje. Prav je, da so strateški dokumenti živi akti, da
               to niso črke na papirju, vemo, da se na vseh politikah in tudi posameznih trgih, kot
               je kulturni trg, dogajajo spremembe. Skladno s tem je potrebno, kadar se izkažejo
               neki razlogi, spremeniti tudi ustrezne strateške akte. Zato je na odboru sprejetem
               amandmaju zapisano: Vlada lahko predlaga spremembe in dopolnitve nacionalnega
               programa za kulturo kadarkoli v času njegove veljavnosti, predlog sprememb in
               dopolnitev lahko poda skupaj s poročilom Državnemu zboru. Mislim, da je tukaj jasno
               določena teža teh sprememb in način, kako do njih pridemo, da imajo na koncu podporo
               tudi Državnega zbora, tako kot tudi nacionalni program za kulturo potrjuje Državni
               zbor.</p>
               <p>Toliko za enkrat, bi pa že zdaj prosil, da se tretja obravnava tega zakona izvede na
               tej seji. Hvala lepa.</p>
            </sp>
            <sp xml:id="SDZ6-Redna-20-2013-12-17.sp61">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem gospodu Andreju Čušu.</p>
            </sp>
            <sp xml:id="SDZ6-Redna-20-2013-12-17.sp62">

               <speaker>ANDREJ ČUŠ (PS SDS):</speaker>

               <p>Hvala.</p>
               <p>Sam sicer nisem dolgo časa v Državnem zboru, ampak vseeno se mi zdi, da Državni zbor
               sprejema oh in sploh našteto veliko število nekih strateških usmeritev in strateških
               dokumentov, katerih izvajanje potem niti ni nadzorovano ali pa se teh dokumentov
               sploh ne upošteva pri postavljanju nekih smernic. Pa tukaj ne mislim specifično samo
               na Ministrstvo za kulturo, ampak lahko rečemo, da te dokumente sprejemamo na mnogih
               področjih in resorjih. In kadar pride do situacije, da tudi sami sprejmemo za
               določeno področje – v tem primeru smo sprejeli tudi nacionalni program za kulturo,
               naj bi bil veljaven. Če pride do teh odstopanj, smo v poslanski skupini SDS
               predlagali amandma, in sicer da lahko vlada v primeru odstopanja od izvajanja
               nacionalnega programa za kulturo ob poročilu Državnemu zboru predlaga spremembe in
               dopolnitve nacionalnega programa za kulturo, pri tem pa mora tudi sama obrazložiti
               ukrepe sanacije in nabor ukrepov. Naj še na sploh malo obrazložim. Z amandmajem
               želimo samo predlagati, da je potrebno predlagati spremembe nacionalnega programa za
               kulturo, da se izognemo stanju, ko vlada zavaja javnost, da je neizvajanje programa
               zgolj posledica nepredvidljivih okoliščin. Glede na to, da smo mi tukaj njen nadzor,
               nadzorni organ Vlade, jo po eni strani tudi s tem zvežemo, da bo nacionalni program
               za kulturo jemala resno. S tem vsi deležniki v kulturi dobijo priložnost, da preko
               mehanizma javnosti opozorijo na odstopanja pri izvajanju nacionalnega programa za
               kulturo in lahko te naše strateške usmeritve tudi izboljšamo. Hvala.</p>
            </sp>
            <sp xml:id="SDZ6-Redna-20-2013-12-17.sp63">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi še kdo razpravljati? Več vas je, zato vas vabim k prijavi za razpravo.</p>
               <p>Besedo ima gospod Jožef Kavtičnik.</p>
            </sp>
            <sp xml:id="SDZ6-Redna-20-2013-12-17.sp64">

               <speaker>JOŽEF KAVTIČNIK (PS PS):</speaker>

               <p>Hvala lepa, predsedujoči. Lep pozdrav, minister, kolegice in kolegi!</p>
               <p>Tega amandmaja ne bom podprl, ker ni potrebno, da je dvakrat zapisano. Kot je
               minister že sam dejal, to piše v zakonu in ni potrebno, da bi še enkrat pisali. Morda
               za nekatere je potrebno trikrat, štirikrat, petkrat nekaj zapisati, da to drži, ampak
               za večino nas temu ni tako. To, da ima Vlada možnost in pravico, da nekaj spreminja,
               to je tako in tako že normalno, takrat, ko se ugotovi, pa naj bo nacionalni program
               ali zakon. Ko se ugotovijo določene pomanjkljivosti in potrebe, potem je potrebno
               zadevo spremeniti. Noben zakon in nobena resolucija ni stalna, to je vse začasno.
               Vendar kot je bolj ta zakon ali posamezen dokument kvaliteten in upošteva čim večje
               število pripomb, toliko je zakon ali resolucija lahko dobra. Kot je že prej bilo
               rečeno, da je resolucija nacionalnega programa pomanjkljiva – niti slučajno ni tako.
               Zelo dobra je in upoštevala je pripombe vse zainteresirane in strokovne javnosti.</p>
               <p>Tako je tudi s tem zakonom, zato tega amandmaja ne bom podprl. Bom pa podprl zakon in
               s tem dal možnost, da se začne izvajati. Hvala.</p>
            </sp>
            <sp xml:id="SDZ6-Redna-20-2013-12-17.sp65">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima mag. Majda Potrata.</p>
            </sp>
            <sp xml:id="SDZ6-Redna-20-2013-12-17.sp66">

               <speaker>MAG. MAJDA POTRATA (PS SD):</speaker>

               <p>Hvala za besedo, predsednik.</p>
               <p>Razprava na odboru je pokazala, da se predlagatelj v celoti zaveda, da je nacionalni
               program za kulturo mogoče spreminjati samo na enak način, kot se nacionalni program
               tudi sprejema. Zato je bila potrebna sprememba v 1. členu. Mnenje Zakonodajno-pravne
               službe pa je bilo vezano samo na rok, ki ga je predlagatelj postavil, da je
               predlagatelj oz. poročilo o izvajanju nacionalnega programa za kulturo treba
               predstaviti do konca junija. Pomislek je šel v to smer, da bi lahko bila obravnava
               postavljena šele v september in so imeli pripombo na ta način. No, kasneje je
               razprava pokazala, da je dikcija, da poroča do konca junija, ustrezna. Kar je bilo z
               amandmajem posebej dodano – in naj povem, kako se sedaj ta člen glasi: "Vlada vsako
               leto najpozneje do konca meseca junija predloži Državnemu zboru poročilo o izvajanju
               nacionalnega programa za kulturo v preteklem letu z oceno rezultatov. Vlada lahko
               predlaga spremembe in dopolnitve nacionalnega programa za kulturo kadarkoli v času
               njegove veljavnosti." To je zelo pomembno dejstvo, da je spremembe in dopolnitve
               mogoče predložiti Državnemu zboru kadarkoli v času veljavnosti resolucije. In še
               nadaljevanje: "Predlog sprememb in dopolnitev lahko poda tudi skupaj s poročilom
               Državnemu zboru." Zavajajoče je bilo razlaganje, da se s tem zaobide pomen Državnega
               zbora, da se mu ne pripiše ustrezne vloge, ki jo po zakonodaji ima. To je zavajanje!
               Zaradi tega, ker ta člen tega ne govori. Tisto, kar pa predlagani amandma drugače
               pove, je pa to, da gradi samo na 1 elementu odstopanja od nacionalnega programa za
               kulturo, ki ga povezujejo, da je potrebna sanacija. Jaz takega predloga ne morem
               podpreti, ker vidim, da je sedanja dikcija v dopolnjenem predlogu zakona širša, ker
               govori o dopolnitvah in o spremembah. Spremembe so zvezane verjetno s tem, če česa ni
               mogoče uresničiti, dopolnitve pa tam, kjer gre lahko nacionalni program čez tisto,
               kar je bilo napovedano. Mislim, da je zdaj ustrezna dikcija 1. člena, da so očitki,
               ki smo jih slišali, iz trte zviti. 
                   Predlaganega amandmaja ne morem podpreti. Hvala. 
               
           </p>
            </sp>
            <sp xml:id="SDZ6-Redna-20-2013-12-17.sp67">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Janja Napast.</p>
            </sp>
            <sp xml:id="SDZ6-Redna-20-2013-12-17.sp68">

               <speaker>JANJA NAPAST (PS SDS):</speaker>

               <p>Hvala lepa za besedo. Lepo pozdravljeni vsi skupaj!</p>
               <p>Kultura v Sloveniji – mogoče bi lahko rekla, da imamo večkrat probleme na področju
               kulture. Se mi zdi, da če imamo v naši državi težave z ohranjanjem kmetijstva, lahko
               rečemo, da imamo tudi s kulturo. To ni iz trte zvito, kajti najprej je kultura
               pomenila ohranjanje oz. obdelovanje rodovitne zemlje, šele potem se je to prestavilo
               na miselno kulturo kot dejavnost, ki obsega človeški um. Ocenjevanje področja kulture
               kot skupek dosežkov vrednot človeške družbe, slovenske družbe kot rezultat človeškega
               delovanja in ustvarjanja je najtežje. Ocena rezultatov, ki šteje kot učinek dela in
               izvajanje nacionalnega programa za kulturo, in sicer za preteklo leto, je dolžnost
               Vlade Republike Slovenije. Da se to ohrani, mora vlada Državnemu zboru podati
               poročilo. Zato pa ga mora Državni zbor obravnavati in se do njega opredeliti.</p>
               <p>S tem amandmajem, ki ga predlaga SDS, bi se uredilo neizpolnjevanje obveznosti do
               izvajanja nacionalnega programa za kulturo tako, da lahko vlada v primeru odstopanja
               do izvajanja tega programa predlaga spremembe in dopolnitve. To služi kot nekakšna
               varovalka za vse odstope oziroma za neizvajanje ali nepredvidljive okoliščine, zato
               bom jaz ta amandma podprla. Hvala.</p>
            </sp>
            <sp xml:id="SDZ6-Redna-20-2013-12-17.sp69">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati o amandmaju? Vidim željo.</p>
               <p>Mag. Majda Potrata ima besedo.</p>
            </sp>
            <sp xml:id="SDZ6-Redna-20-2013-12-17.sp70">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Spoštovana kolegica Janja Napast, saj o spremembah in dopolnitvah je v členu
               dopolnjenega predloga zakona govora! Tisto, kar vi ponujate s svojim amandmajem, je
               dodatek "v oklepaju", z obrazložitvijo ukrepov sanacije. Kaj bo sanirano, koliko bo
               tega saniranega. Vi predpostavljate, da grejo spremembe in dopolnitve lahko samo v
               krčenje, nikakor pa ne tudi v kakšno drugo spremembo, kjer bi bile prioritete drugače
               postavljene ali kaj drugega.</p>
               <p>Ni mogoče podpreti tega amandmaja. To je amandma zaradi amandmaja. Hvala.</p>
            </sp>
            <sp xml:id="SDZ6-Redna-20-2013-12-17.sp71">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati k vloženem amandmaju. Želi.</p>
               <p>Gospod Jožef Jerovšek, izvolite, imate besedo.</p>
            </sp>
            <sp xml:id="SDZ6-Redna-20-2013-12-17.sp72">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Prej je bilo rečeno od kolega, ki ga sedaj ni več tukaj, da samo nekaterim je treba
               nekatere stvari bolj poudariti ali celo večkrat zapisati. Naš amandma ni šel v to, da
               bi ponavljali in zapisovali. Šel je v to smer, da je treba obrazložiti ukrepe, ko
               pride do odstopanja vidnega, kajti na podlagi obrazložitve se vidi, ali se sploh
               misli nekaj resno narediti ali se ne misli resno narediti. Bi pa ob kolegu, ko je
               rekel, da samo nekaterim je potrebno, da je večkrat zapisano, da oni pa razumejo. Jaz
               na vsem področjih v tej vladi vidim, da zapisano ne drži. To, kar vse so v programu
               zapisali, že po 8 mesecih so znatna odstopanja in da sploh ne drži. Mislim, da jim
               tudi ne bo pomagalo, če je karkoli večkrat zapisano, kajti mislim, da so zapisali, da
               bodo kot krivce za slabe kredite transparentno predstavili ljudstvo. Sedaj je velik
               dosežek, da je bilo s kliring testi, pa se nič ne bo spet razkrilo. Nič! Se ne da.
               Vsi vpijejo v en rog, da se to ne da in se ne sme. Če dam primer, kje so najhujša
               odstopanja od tega, kar si je neka vlada v program zapisala, pa ne izvaja. In vem, da
               bo tudi tu tako. Že sedaj sem prepričan, da nacionalnega programa za kulturo v
               zapisani obliki ta vlada ne misli izvajati, seveda na škodo ustvarjalcev, ker sicer
               ne bi v spremnih besedah v tekstu pisalo, da se pripravljajo korenitejše spremembe.
               Že 8 mesecev vlada pokriva ta resor, pa namesto da bi v tem času pripravila vse
               potrebne korenite sistemske spremembe, zatrpa Državni zbor s solato, z materijo.
               Državni zbor se naj muči, naj diskutirajo. Tisto, kar je zapisano, pa tako ni resno
               mišljeno, ker bomo čez 3 mesece prinesli drugačen zakon. To je neresno, neodgovorno
               in je zakon za diskreditacijo parlamenta! In podobna materija se je tudi že na nekem
               drugem odboru pojavila. Vidim, da je bilo to zmenjeno sistemsko na vladi – dajte, kar
               nekaj vrzite na mizo, boste zaposlili poslance, potem bomo pa čez čas popravljali.
               Vlada, ki si za sistemsko nalogo izbere, da bo naredila polovičarski zakon, da bo
               imela potem lažjo obrazložitev, ko bo predlagala sistemskega, ki bo sistemsko
               reševal. Zdaj ta zakon deluje, kot da si iščejo osnovo, kako bodo potem lahko
               obrazložili korenitejše spremembe, ki jih napovedujejo.</p>
               <p>Seveda se s tem ne strinjam, zaradi tega je tudi vložen naš amandma, da vsaj v tej
               točki obrazložite, kaj mislite narediti, drugače bo spet mrtva črka na papirju. Hvala
               lepa.</p>
            </sp>
            <sp xml:id="SDZ6-Redna-20-2013-12-17.sp73">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati o vloženem amandmaju k 1. členu? Vidim, da ne želi, zato
               zaključujem razpravo.</p>
               <p>Prehajamo na amandma Poslanske skupine SDS k 6. členu. Želi kdo razpravljati?</p>
               <p>Gospod Andrej Čuš ima besedo.</p>
            </sp>
            <sp xml:id="SDZ6-Redna-20-2013-12-17.sp74">

               <speaker>ANDREJ ČUŠ (PS SDS):</speaker>

               <p>Hvala lepa.</p>
               <p>S tem amandmajem k 6. členu predlagamo, da se novi četrti odstavek spremeni tako, da
               se glasi: "Strateški načrt se sprejme za obdobje 5 let, pri čemer lahko vsebuje tudi
               dolgoročne usmeritve, ki presegajo to obdobje. Strateški načrt javnega zavoda obsega
               programske usmeritve in predviden obseg programa, organizacijske usmeritve,
               opredelitev investicij in investicijskega vzdrževanja ter podlage za kadrovski načrt,
               ki vključuje tudi predvidene zunanje sodelavce. K strateškemu načrtu je treba
               pridobiti predhodno mnenje ustanovitelja, financerja javnega zavoda in strokovnega
               sveta zavoda. Če direktor ne sprejme strateškega načrta do izteka veljavnosti
               prejšnjega, je to razlog za njegovo razrešitev."</p>
               <p>Naj samo še na kratko dodam nekaj stavkov obrazložitve. Menimo, da je treba
               pridobiti tudi mnenje strokovnega sveta zavoda, saj so ravno zdaj člani strokovnega
               sveta zavoda po novem obvezni oz. imajo obveznost, da se vsako leto udeležujejo
               raznoraznih izobraževanj v sklopu Ministrstva za kulturo. Zato menimo, da je vsekakor
               zelo prav, da tudi člani strokovnih svetov, ki bodo pridobili strokovno znanje, sami
               dajo predhodno mnenje. Hvala.</p>
            </sp>
            <sp xml:id="SDZ6-Redna-20-2013-12-17.sp75">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>K besedi se je javil minister dr. Uroš Grilc.</p>
            </sp>
            <sp xml:id="SDZ6-Redna-20-2013-12-17.sp76">

               <speaker>DR. UROŠ GRILC:</speaker>

               <p>Spoštovani gospod Čuš!</p>
               <p>Veljavni krovni zakon določa 2 sveta na področju javnih zavodov, in sicer svet zavoda
               kot najvišji upravljavski organ. Sprememba ZUJIK, ki ga obravnavamo, govori o
               izobraževanju članov svetov zavodov. Strokovni sveti so skladno s tem zakonom obvezni
               pri tistih javnih zavodih, ki imajo več kot 20 zaposlenih. To pomeni, da imamo danes
               kar nekaj javnih zavodov, kjer strokovnih svetov preprosto ni, ker so zavodi
               premajhni in kjer se te funkcije na ta način ne morejo ločevati. V tem smislu moram
               opozoriti, da imamo v obstoječem zakonu tudi jasno določene naloge tako strokovnega
               sveta kot sveta zavoda. In tako 40. člen ZUJIK določa, da strokovni svet ugotavlja
               ustreznost strateškega načrta javnega zavoda, medtem ko 35. člen določa, da svet
               zavoda k strateškemu načrtu poda svoje soglasje.</p>
               <p>To, kar predlagate v amandmaju, je zato v nasprotju z nalogami strokovnih svetov in
               svetov zavodov, zato vaš amandma ni najbolj primeren. Hvala lepa.</p>
            </sp>
            <sp xml:id="SDZ6-Redna-20-2013-12-17.sp77">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Ljudmila Novak ima besedo.</p>
            </sp>
            <sp xml:id="SDZ6-Redna-20-2013-12-17.sp78">

               <speaker>LJUDMILA NOVAK (PS NSi):</speaker>

               <p>Jaz želim komentirati ta člen z jezikovnega vidika. Mislim, da je zelo nejasno
               napisan. Prvi stavek pravi, da se strateški načrt sprejme za obdobje 5 let. Mislim,
               da bi bilo dobro, če napišemo, kdo ga sprejme, kajti trpnik oziroma pasiv se v
               slovenščini redkeje uporablja in je manj priporočljiv; uporabljamo ga takrat, kadar
               oseba ni znana. Tukaj pa se ve, kdo to sprejema. In posledično zadnja poved: "Če
               direktor ne sprejme strateškega načrta do izteka veljavnosti prejšnjega, je to razlog
               za njegovo razrešitev." Pa menda ne sprejema direktor strateškega načrta. Ga sprejema
               direktor ali ga sprejema svet zavoda? Direktor ga sprejema, aha, potem to velja.
               Vendar kljub temu opozarjam na jezik v tem zakonu, če preberemo amandma o zavarovanju
               baletnih plesalcev, sem preštela vrstice, skoraj 7, 6 vrstic in pol obsega ena poved
               in jo je treba kar nekajkrat prebrati, preden sploh razumemo, za kaj gre. Vem, da
               zakone pišejo pravniki, razumeti pa jih moramo vsi državljani. Zato je treba paziti
               tudi na jezikovno natančnost.</p>
            </sp>
            <sp xml:id="SDZ6-Redna-20-2013-12-17.sp79">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Če ne želi, zaključujem razpravo pri vloženem amandmaju k
               6. členu.</p>
               <p>Prehajamo na vloženi amandma k 12. členu. Vložili sta ga poslanski skupini DeSUS in
               DL. Želi kdo razpravljati? Želi.</p>
               <p>Mag. Majda Potrata ima besedo.</p>
            </sp>
            <sp xml:id="SDZ6-Redna-20-2013-12-17.sp80">

               <speaker>MAG. MAJDA POTRATA (PS SD):</speaker>

               <p>Hvala za besedo, podpredsednica.</p>
               <p>Prvotni predlog zakona, ki je bil usklajevan z različnimi deležniki, je vseboval
               člen, ki rešuje vprašanje poklicnih pokojnin. Kasneje je bilo to iz predloga zakona
               izločeno. Če pa pogledamo mnenje Državnega sveta, potem je iz tistega mnenja mogoče
               razbrati, da so v Državnem svetu spoznali potrebnost ureditve vprašanja poklicne
               pokojnine za baletnike. Ker ni bilo mogoče v zakon, ki ga obravnavamo po skrajšanem
               postopku, vključiti novega člena, je bila edina možnost rešitve tega vprašanja poseg
               v veljavni člen, v katerem smo dodali četrti odstavek. Zdaj predlog 2 poslanskih
               skupin predvideva, da se novi četrti odstavek 83. člena črta. Naj utemeljim, zakaj v
               Poslanski skupini Socialnih demokratov črtanju četrtega odstavka nasprotujemo.
               Vprašanje poklicnih pokojnin oziroma možnosti trajanja poklicne kariere baletnih
               plesalk in plesalcev je vprašanje, s katerim se soočamo že daljši čas. Kadarkoli smo
               se tega vprašanja lotevali, je bilo rečno, da je treba poiskati sistemsko rešitev,
               ampak kaže, da nikoli ni bilo pravega posluha za sistemsko rešitev, ker so baletnike
               skušali usmerjati v druge poklice po koncu baletne kariere. Ne bom delala primerjav z
               nekaterimi drugimi časovno omejenimi poklicnimi karierami. Dejstvo je, da se zaradi
               načina izobraževanja in zaradi vključitve umetnikov v sistem plač javnih uslužbencev
               tudi plačilo za vrhunske umetniške dosežke baletnikov uravnava po veljavnem zakonu,
               kjer je izhodišče za določitev osnovne plače tudi oziroma predvsem izobrazba. Da je
               pridobitev poklica baletne plesalke ali plesalca povezan samo s srednješolsko
               izobrazbo, je v Sloveniji dejstvo. Tudi kdor je pogledal, kakšni so mesečni prejemki
               baletnikov, je bil lahko zgrožen, še posebej, če je privrženec baletne umetnosti. Ko
               smo urejali vprašanje poklicnih pokojnin za časa prejšnje vlade Ivana Janše in smo
               obravnavali ZPIZ-2, sem na ta problem opozorila na seji matičnega delovnega telesa.
               Iz magnetograma berem obrazložitev mag. Andreja Vizjaka: "Preden direktor direktorata
               pojasni podrobnosti, samo toliko, glejte, zdaj ste šli na 8. člen, ki slučajno
               omenja, sicer nima nobene zveze z demografskim skladom, niti ne z amandmajem, ampak z
               osnovnim členom, ki definira tudi samo eno stvar, da poklicno zavarovanje financirajo
               delodajalci." Kdo pa? No, tu sem bila deležna ukora, kot vidite, predlagatelja
               zakona. "Glejte, jaz razumem, da je poklicno zavarovanje povezano s številnimi zelo
               specifičnimi poklici in mi ga generalno urejamo po tem zakonu in smo ga tudi zelo
               dolgo usklajevali. Ocenjujem, da je praktično zgolj nekaj malenkosti še odprtih in da
               bo stvar usklajena do konca obravnave, ampak tu govorimo o generalnem poklicnem
               zavarovanju. Seveda ne moremo v tem zakonu urejati poklicnega zavarovanja policistov,
               poklicnega zavarovanja vojske, carinikov, tistih, ki delajo na sevalnih napravah,
               baletnikov in tako naprej. Če so določena specifična vprašanja za res specifičen
               poklic, kot je ta, ki ste ga omenili, gre torej za baletnike in baletke, je sleherno
               odstopanje od sistema treba urediti s področnim zakonom in ga generalni predpis ne
               more urejati." To so citirane besede ministra, odgovornega za področje invalidskega
               in pokojninskega zavarovanja. In predlog, ki ga je sprejel odbor, govori ravno o tej
               specifiki. Jaz se zavedam, da Ministrstvo za delo ne sprejema takšne rešitve, kot je
               predlagana, ampak bi se tisti, ki so vedeli, da so bili baletniki iz dogovorov s
               sindikati preprosto preslišani ali neuslišani, tisti bi se morali zavedati, ko je
               zdaj ta rešitev v področnem zakonu predlagana, da drugega mesta kot v področnem
               zakonu ni. Jaz se zavedam, da to ni najboljša rešitev. Tudi višina pokojnine, ki je s
               tem zagotovljena, je mizerna, tako da mi jo je javno skoraj nerodno povedati. Ampak
               to je prvi korak, prvi konkretni korak na poti reševanja problema poklicnih pokojnin
               za umetnost, ki smo jo pripravljeni v tej državi sprejemati kot del našega
               nacionalnega kulturnega bogastva.</p>
               <p>V Poslanski skupini Socialnih demokratov ne moremo podpreti amandmaja 2 sicer
               koalicijskih poslanskih skupin. Hvala.</p>
            </sp>
            <sp xml:id="SDZ6-Redna-20-2013-12-17.sp81">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Želi.</p>
               <p>Gospod Andrej Čuš ima besedo.</p>
            </sp>
            <sp xml:id="SDZ6-Redna-20-2013-12-17.sp82">

               <speaker>ANDREJ ČUŠ (PS SDS):</speaker>

               <p>Hvala za besedo.</p>
               <p>Kar se tiče podpore ali nepodpore temu amandmaju, moram ugotoviti, da se danes z
               gospo Potrato celo strinjam, upam pa, da si zaradi tega ne bo tudi ona sama
               premislila. Na seji Odbora za kulturo smo o tem amandmaju razpravljali na dolgo in
               široko, na koncu smo nekako skoraj soglasno sprejeli odločitev, da sprejmemo oziroma
               damo na glasovanje ta amandma kot amandma odbora. Moram reči, da sem bil potem kar
               malo začuden, ko sem videl, da je bil ta amandma vložen s strani Državljanske liste
               in stranke DeSUS glede na to, da tam ni bilo ravno takšne razprave. Zdaj se je tudi
               sama vlada večkrat javno zavezala in obljubila, da bo šla, kar se tiče naših
               baletnikov, iskat neke konkretne rešitve, ki jih pa danes, žal, nismo videli, nismo
               jih niti uspeli prebrati, ker jih ni. K temu razmišljanju in podpori tega amandmaja
               nas je spodbudilo predvsem mnenje Komisije Državnega sveta, ki je ugotovila in jasno
               poudarila nekaj konkretnih primerov ter težav, s katerimi se soočajo naši kulturni
               delavci, v tem primeru baletniki.</p>
               <p>Tega amandmaja ne bomo podprli.</p>
            </sp>
            <sp xml:id="SDZ6-Redna-20-2013-12-17.sp83">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Dragan Bosnić ima besedo.</p>
            </sp>
            <sp xml:id="SDZ6-Redna-20-2013-12-17.sp84">

               <speaker>DRAGAN BOSNIĆ (PS PS):</speaker>

               <p>Hvala za besedo.</p>
               <p>Kar se tiče Pozitivne Slovenije, sem naše stališče povedal na začetku, vendar bi
               bilo pri baletnikih treba še nekaj dodati. Namreč, moji predhodnici je bilo nerodno
               povedati, za kakšno pokojnino pri baletnikih gre. Jasno, naglas povedati, da gre za
               250 evrov, je nerodno. Meni ni nerodno, je pa pomembno zato, da ljudje slišijo, da
               slišijo tudi številke. Teh baletnih plesalcev, če pogledamo ansambel Maribor in
               Ljubljana, je vsega skupaj 73, če sem pravilno štel, štel sem pa nekajkrat. To
               pomeni, da tudi število ni veliko. Amandmajev, jasno, ne bomo podprli. Gre pa za
               zadevo, ki jo je tudi treba izpostaviti. Gre namreč za naš odnos do baletnikov
               oziroma do umetnosti nasploh. Če njih ne "posvojimo" vsaj na simbolni način, potem je
               to zelo slabo sporočilo. Pripravljeni so čakati tudi na sistemski zakon. Na kakšen
               način so se določeni zakoni v zgodovini sprejemali oziroma koliko časa traja, je tudi
               vprašanje, glede na življenjsko dobo baletnikov, govorim o plesalcih generalno, ki je
               zelo nizka. Zato bi vztrajali na tem, da se v tem času rešuje njihovo benificirano
               dobo, ker smo mnenja, da si to zaslužijo. Če nekdo razmišlja drugače, lahko
               razmišlja, vendar mislim, da nek narod generalno potrebuje kulturo, ne zgolj
               parcialno. Baletna umetnost vsekakor sodi v ta kontekst. Tudi mladim, ki se odločajo
               za poklicno kariero baletnikov, bi morali dati neko sporočilo, da je ta odločitev
               vredna in da jih potrebujemo. Hvala.</p>
            </sp>
            <sp xml:id="SDZ6-Redna-20-2013-12-17.sp85">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Vidim, da besedo želita gospod Jožef Jerovšek in gospod Marko Pavlišič, nato dobi
               besedo še minister.</p>
            </sp>
            <sp xml:id="SDZ6-Redna-20-2013-12-17.sp86">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Strinjam se, da ta člen, ki v tem zakonu ureja možnosti za poklicno zavarovanje in
               dodatno dobo za baletne umetnike, ostane. Čeprav sistemsko to ni pravilno rešeno in
               bi se lahko Vlada dogovorila in to sistemsko uredila v zakonu, v katerega to sodi.
               Vendar sem pa glede tega amandmaja pričakoval, da bo predsednica odbora predlagala
               svoj amandma, ki bi ta amandma spravil v povsem razumljivo obliko, ker je že kolegica
               Ljudmila Novak prej opozorila, da je to neka latovščina – zadnjič so ga prinesli na
               mizo predlagatelji –, in bi moralo biti urejeno, ker gre za področje kulture. Pa saj
               je celoten zakon pisan tako, da človek praktično – enostavno je materija
               zakomplicirana in nerazumljivo napisana. Predvsem na področju kulture bi morali biti
               zakoni pisani kulturno, v kulturnem jeziku, razumljivem jeziku, pa vidim, da tega ni.
               In ta amandma je samo dodatek k temu, da je celotna materija zakona na koncu slabše
               razumljiva, kot bi morala biti. To je moja pripomba in se pridružujem kolegici
               Novakovi, ki je prej opozorila, da takšnih povedi, ki so tako zakomplicirane, tako
               dolge, ne bi smelo biti in so nespodobne v tekstu zakona. Hvala.</p>
            </sp>
            <sp xml:id="SDZ6-Redna-20-2013-12-17.sp87">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Marko Pavlišič ima besedo.</p>
            </sp>
            <sp xml:id="SDZ6-Redna-20-2013-12-17.sp88">

               <speaker>MARKO PAVLIŠIČ (PS DL):</speaker>

               <p>Hvala.</p>
               <p>Moram priznati, da gre tu znova za nek nesistemski poseg v pokojninski sistem, ki je
               v ZPIZ-2 nekako postavljen, in to ni ne prvi takšen, ne zadnji primer. Sem pa tu
               razočaran nad kolegi SDS, ki so bili pri sprejemanju zadnjega ZPIZ, polna usta so jih
               bila nasprotovanju raznim izjemam. In kaj doživljamo danes? Danes oni podpirajo znova
               takšne nesistemske izjeme. Te zadeve je potrebno urejati in tukaj je potrebno najti
               neke sistemske rešitve, kjer bo tudi jasno, kdo plača te nove pravice, ki jih vsak
               dan tu delimo. Tukaj vrtamo luknjico, luknjico v sod, ki pa že tako ali tako preveč
               pušča. S tem moramo enkrat prenehati. Prenehajmo danes s tem, da podprete naš amandma
               v zvezi s tem. Kajti zaradi tega nesistemskega pristopa k pokojninskemu sistemu imamo
               trenutno pokojninsko blagajno v težavah. Lani smo sprejemali spremembe tega zakona in
               kmalu nas čaka nova. Dajmo se vsi skupaj zamisliti in pogledati, kdaj bomo nehali s
               priznavanjem nekih pravic nekim skupinam. Jaz se strinjam, da si zaslužijo, morda si
               zaslužijo še več, kot bodo dobili tukaj. Dajmo res hkrati zagotoviti tudi sredstva. S
               takimi ukrepi, kot delamo danes in kot delamo na ta način, pa žal samo večamo luknjo,
               iz katere nam vsak dan čedalje več denarja polzi ven. Hvala.</p>
            </sp>
            <sp xml:id="SDZ6-Redna-20-2013-12-17.sp89">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod Pavlišič.</p>
               <p>Gospod Jožef Jerovšek, želite še enkrat razpravljati? Izvolite.</p>
            </sp>
            <sp xml:id="SDZ6-Redna-20-2013-12-17.sp90">

               <speaker>JOŽEF JEROVŠEK (PS SDS):</speaker>

               <p>Upam, da sem razumel kolega Pavlišiča, da je na nek način podprl mene v začetni
               razpravi pri 1. členu, kjer sem opozoril, da je v obrazložitvi zakona s strani
               ministrstva to začasen zakon, ki daje osnovo za pripravo sistemskega zakona. On je to
               interpretiral skozi neke pravice, ki se skušajo tu uveljaviti kot vrtanje luknjic,
               kar morda tudi celo je. Poglejte, gospod Pavlišič, ministrstvo želi imeti takšen
               zakon, da bo čim bolj luknjičav. To so napisali v obrazložitvi, da je samo začasen,
               da bodo lahko prišli z novim zakonom, ki ga bodo imenovali krovni ali sistemski
               zakon, in se bodo oprli na nekonsistentnost zakona, ki ga danes prejemamo. Če želijo
               to imeti, naj imajo. Hvala lepa.</p>
            </sp>
            <sp xml:id="SDZ6-Redna-20-2013-12-17.sp91">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Marko Pavlišič, izvolite.</p>
            </sp>
            <sp xml:id="SDZ6-Redna-20-2013-12-17.sp92">

               <speaker>MARKO PAVLIŠIČ (PS DL):</speaker>

               <p>Sem vas razumel in računam na vaš glas, da bomo to zadevo uredili tako, da bo
               ministrstvo lahko čim prej pripravilo predlog zakona, ki bo to vse skupaj sistemsko
               uredil.</p>
               <p>Verjamem, da boste podprli naš amandma. Hvala.</p>
            </sp>
            <sp xml:id="SDZ6-Redna-20-2013-12-17.sp93">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Redna-20-2013-12-17.sp94">

               <speaker>MAG. MAJDA POTRATA (PS SD):</speaker>

               <p>Hvala za besedo, podpredsednica.</p>
               <p>Kar nekaj očitkov na jezikovno raven zakona je bilo slišati. Ne mislim se postavljati
               v bran predlagateljem in komentirati konkretnih jezikovnih rešitev. Bi pa rada rekla
               v tem kontekstu. Niti pasiv ni neznan slovenskemu jeziku, niti dolge povedi niso
               neznane slovenskemu jeziku. In takrat, kadar gre za sklicevanje na različne zakonske
               podlage – in ker mora biti natančno navajanje – se daljšim povedim ni mogoče
               izogniti. Je pa verjetno vsakomur, ki prebere četrti odstavek 83. člena, popolnoma
               jasno, za kaj gre. Da se 6 mesecev šteje za 12 mesecev. Prevajam za tiste, ki
               pravijo, da tega ne razumejo. Baletniki to razumejo. Dikcija, ki jo imate tukaj, je
               povzeta po predlogu Državnega sveta. Predsednik Komisije Državnega sveta je doktor
               slovenist, tako da je verjetno že vedel, kaj in kako piše.</p>
               <p>Tista različica, ki sem jo imela pripravljeno kot predlog amandmaja za amandma
               odbora, pa je bila neustrezna, jo je Zakonodajno-pravna služba spoznala za
               neustrezno, ker v zakonu, ki ga po skrajšanem postopku obravnavamo, nismo mogli
               vrniti besedila, ki je bilo izpuščeno iz te uradne in v Državni zbor vložene
               različice zakona. To je mogoče samo napotilo, da v zadnjem hipu sprejeti amandmaji
               verjetno niso najboljša rešitev. Jaz pa v tem kontekstu vendarle apeliram na
               Ministrstvo za kulturo, da v obsežnejši spremembi krovnega zakona za uresničevanje
               javnega interesa v kulturi pripravijo takšno dikcijo, ki bo izpolnjevala vse pogoje;
               tudi tiste, na katere je opozarjalo Ministrstvo za delo. Kajti v magnetogramu, ki sem
               vam ga prebrala, jasno piše, da morajo biti tudi finančni viri zagotovljeni. To je
               tisto, kar bi bilo treba povedati ob tem amandmaju. Gre pa morebiti za 1 baletnika na
               leto in do takrat, ko bodo takšni primeri, jaz upam, da bo rešitev ustrezno
               pripravljena. Bilo bi pa dobro, da bi bili odgovorni skrbniki jezika tudi takrat,
               kadar predlagate svoje amandmaje – malo poglejte, kakšni so. Hvala.</p>
            </sp>
            <sp xml:id="SDZ6-Redna-20-2013-12-17.sp95">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jožef Jerovšek.</p>
            </sp>
            <sp xml:id="SDZ6-Redna-20-2013-12-17.sp96">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>To, kar je bilo nazadnje povedano, da je vsakomur jasno, da gre tu za to, da bo pol
               leta štelo za 12 mesecev – to ne drži. To je stvar, ki jo mora izluščiti vsak
               posameznik, pa dvomim, da jo lahko izlušči običajno nek slučajni bralec ali tudi
               delavec v kulturi. Verjamem pa, da verjetno baletniki, ko o tem diskutirajo, to vedo;
               samo tako napisan zakon potem ni primeren.</p>
               <p>Kolega Pavlišič je rekel, da upa, da bo čim prej ministrstvo prineslo novi zakon, in
               tudi kolegica Potrata je govorila o obsežnejših spremembah krovnega zakona. Gospod
               Pavlišič, prej niste bili tu. Jaz sem na začetku protestiral, da imamo sploh nekaj
               takšnega na mizi, kjer si dajejo osnovo za obsežnejše spremembe in po mojem mnenju
               pišejo nekonsistentne stvari v zakon, da bodo imeli osnovo za obrazložitev krovnega
               zakona, ki bo prišel pozneje. To je larpurlartizem – če bi šel na kulturo:_nekaj
               zaradi tega, da se nekaj obrača, da zgleda, da delajo, da imajo neke ideje, dejansko
               pa temu ni tako. In vi ste prav razumeli, ko ste rekli, da naj čim prej pridejo z
               osnovo. Zakaj niso zdaj prišli? Zakaj niso prišli in pošteno premislili, kaj
               predlagajo? Zakaj je potrebno s tem zaposlovati poslance, da bodo novinarji lahko
               rekli, "se prekladajo, se prepirajo za ono", za to, kar bo čez pol leta, če verjamem
               njihovim besedam, da bodo prinesli novi zakon, to vse skupaj je neveljavno. To je
               nonsens. In sedanja vlada zaposluje parlament točno na tak način, samo da bi ga
               utrudila, da bi sprejemal nekonsistentne rešitve. In moram reči, da je to greh, ki si
               ga vlada privošči. Apeliram, prej sem apeliral na predsednika Državnega zbora, da
               tega ne dovoli, nismo zato tu, da se bodo norčevali iz nas. Hvala lepa.</p>
            </sp>
            <sp xml:id="SDZ6-Redna-20-2013-12-17.sp97">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Majda Potrata ima repliko.</p>
            </sp>
            <sp xml:id="SDZ6-Redna-20-2013-12-17.sp98">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Res, da je za baletnike mogoče izobraževanje skleniti na srednji šoli, ampak tudi na
               Konservatoriju za glasbo in balet se izobraževanje konča z maturo in sleherni
               maturant mora dokazati tudi ustrezno znanje skladnje, kamor sodi tudi analiza
               zloženih povedi. Prosim, ne podcenjujte slovenskih maturantov zaradi tega, ker tisto,
               kar oni znajo, upam, da je znano tudi drugim. Ne pristajate na to, da bi morali biti
               zakoni sestavljeni iz prostih stavkov in enostavnih povedi. Hvala.</p>
            </sp>
            <sp xml:id="SDZ6-Redna-20-2013-12-17.sp99">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo besedo od poslank in poslancev? Ne.</p>
               <p>Torej ima besedo dr. Uroš Grilc, minister za kulturo.</p>
            </sp>
            <sp xml:id="SDZ6-Redna-20-2013-12-17.sp100">

               <speaker>DR. UROŠ GRILC:</speaker>

               <p>Spoštovani, hvala lepa.</p>
               <p>Gospod Jerovšek je kar nekaj časa namenil vprašanju tega, da vlada utruja poslance z
               zakoni, ki so začasni, čeprav govorimo o izredno konkretnih spremembah, ki bodo imele
               na področju kulture za konkretne ustvarjalce zelo pomembne novosti in tudi dejanske
               novosti. Ko govori v zadnjem predlaganem amandmaju o zelo nejasno napisanem členu, se
               lahko z njim tudi vsi strinjamo, vendar moram poudariti, da je ta člen vzet iz
               obstoječega zakona o pokojninskem in invalidskem zavarovanju, ki ima takšno dikcijo,
               kjer spreminjamo izključno in samo dobo, namesto četrtine se doda polovico let.
               Verjamem, da ste tudi ta zakon z jezikovnega vidika ustrezno prevetrili, ko ste ga
               takrat sprejemali, ampak očitno je bilo stanje duha takrat takšno. To, kar je
               pomembno pri današnji razpravi in zakaj je ta ureditev ključna, je razumevanje
               določenega poklica, ki je izredno specifično in ki je izpostavljeno velikim
               psihofizičnim obremenitvam. Povprečno traja doba baletnika v umetniškem smislu od 20.
               do 35., izjemoma najkasneje do 40. leta. Doba, da se je k tej zavarovani dobi dodala
               samo četrtina, je v resnici prekratka. In s podaljšanjem na polovico pridemo do tega,
               da baletnikom omogočamo ustrezno, pravočasno zagotovljeno pokojnino, ki je še vedno
               zelo, zelo nizka, da ne rečem mizerna. 250 evrov na ta način starostne pokojnine je
               tisto, o čemer danes govorimo, s tem pa dosežemo tudi nekaj drugega. Dosežemo to, da
               se bodo umetniški ansambli obeh oper – zaposlujejo v tem trenutku 78 baletnih
               plesalcev – lahko tudi ustrezno in pravočasno pomlajevali, da bodo lahko odprti za
               baletne plesalce, ki prihajajo in ki čakajo svoj trenutek umetniškega razvoja. In bo
               na ta način zagotovljena na dolgi rok tudi kakovostna rast teh ansamblov. Dva podatka
               sta tukaj, še predvsem je en podatek zelo pomemben, in sicer s to spremembo vemo
               natančno, kaj pomeni dodatna obremenitev za proračun Ministrstva za kulturo, to je
               letno približno 16 tisoč evrov. V tem smislu je luknja v tem sistemskem zakonu
               ovrednotena natanko toliko in ta sredstva bo ministrstvo tudi zagotovilo. Zavedamo
               se, da je rešitev nesistemska, ker pa govorimo o 78 umetnikih, ki v tem trenutku
               delujejo in katerih število, kot veste, se ne bo povečevalo. Ker so omejitve
               zaposlovanja v javnem sektorju resne in ker jih ta Vlada tudi jemlje resno, je
               predlagana rešitev minimum, kar lahko storimo in popravimo napake iz preteklih let.</p>
               <p>Zato prosim na tem mestu tako opozicijo kot koalicijo, da predlaganega amandmaja ne
               podpre in da na ta način, kot je sprejeti amandma odbora, to področje tudi uredimo.
               Hvala lepa.</p>
            </sp>
            <sp xml:id="SDZ6-Redna-20-2013-12-17.sp101">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jožef Jerovšek ima besedo.</p>
            </sp>
            <sp xml:id="SDZ6-Redna-20-2013-12-17.sp102">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Samo ministru, ki me je opozoril, od kod prihaja ta člen, ta dikcija člena; in v
               njegovo upanje, da sem tudi pri drugih zakonih podobno kritičen – vam moram
               pritrditi. Ravno prejšnji teden sem vsaj pri 2 zakonih – eden je insolventni zakon,
               ki je tako komplicirano napisan, da ima človek, ki je bil dober dijak in dober
               študent in nikoli imel težav, kar sem bil sam, probleme pri razumevanju. In mislim,
               da nima smisla noben zakon, če je tako napisan. S tem se srečujemo skoraj vsak dan,
               zdaj sploh, odkar vaša Vlada nosi zakone na mizo. Pri tistem insolvenčnem sem
               opozoril, ko sem izvedel, da je pri pisanju zakona sodelovala gospa, ki je pisala
               razne zakone o prevzemih in vse to, da ne more biti drugače, ker lastno terminologijo
               in dikcijo ponavlja. Seveda se ne čutim dolžnega, da bi morali mi – inženirji, ki v
               poklicnem življenju nismo rasli na jezik ali pa, če grdo rečem, na gobec,
               izobraževali smo se funkcionalno, strokovno, zdaj tu opozarjati, ker smo pri jeziku
               verjetno nerodni. To priznam tudi sam. Ampak tisti, ki pa so za to poklicani – in
               Ministrstvo za kulturo je poklicano –, dajte znotraj Vlade doseči, da nam ne bodo
               take zakonske latovščine nosili na mize. To je grozovito, kar zadnje čase doživljamo!
               Kot vidim, je tu določen namen – čim bolj zakomplicirati zakonodajo, da se bo čim
               lažje ribarilo v kalnem. Ribarjenje v kalnem je eden od izjemnih ciljev in
               prednostnih nalog te vlade in funkcionarjev te vlade. Sploh na finančnem področju, to
               je tako zakomplicirano napisano, da ne moreš, pa si lahko še ne vem kako normalen,
               skoraj ne moreš razumeti! Dajte, minister, stalna skrb sodi v vaš resor, da bodo
               drugi ministri dajali na mizo zakone, ki bodo normalno opravilno sposobnemu
               državljanu zagotavljali, da jih bo razumel. Hvala lepa.</p>
            </sp>
            <sp xml:id="SDZ6-Redna-20-2013-12-17.sp103">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Če ni več želje po razpravi, zaključujem razpravo o vloženem amandmaju k 12. členu.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 11. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA TO JE DRUGA OBRAVNAVA PREDLOGA ZAKONA O
                  MATIČNI EVIDENCI ZAVAROVANCEV IN UŽIVALCEV PRAVIC IZ OBVEZNEGA POKOJNINSKEGA IN
                  INVALIDSKEGA ZAVAROVANJA PO REDNEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavnici Vlade dr. Anji Kopač Mrak;
               ministrici za delo, družino, socialne zadeve in enake možnosti.</p>
            </sp>
            <sp xml:id="SDZ6-Redna-20-2013-12-17.sp104">

               <speaker>DR. ANJA KOPAČ MRAK:</speaker>

               <p>Hvala za besedo, spoštovana podpredsednica. Drage poslanke in poslanci!</p>
               <p>Pred vami je zakon z dolgim naslovom. Gre v prvi vrsti za tehnični zakon, s katerim
               urejamo in omogočamo izvajanje nove zakonodaje s področja pokojninskega in
               invalidskega zavarovanja. Hkrati pa je predlog zakona tudi eden izmed ukrepov
               izboljšanja nadzora nad zaposlovanjem na črno. S predlaganim zakonom se uvaja obvezno
               elektronsko obliko prijav v obvezna socialna zavarovanja tako za pravne kot fizične
               osebe. Elektronsko vlaganje se bo uveljavilo s prehodnim rokom, in sicer 1. 1. 2016,
               pomembno pa je, da bodo fizične osebe, torej posameznice in posamezniki, še vedno
               lahko tudi fizično vlagali prijave pri okencih Zavoda za zdravstveno zavarovanje
               Slovenije. Zavezanci morajo za prijavo delavca v delovno razmerje le-tega prijaviti v
               obvezno pokojninsko in invalidsko zavarovanje najkasneje na dan dela, kot je to
               določeno v pogodbi o zaposlitvi, vendar ne kasneje, kot je pričetek dejanskega
               opravljanja dela. Sedaj smo imeli 8-dnevni rok, kar je onemogočalo učinkovit nadzor
               inšpekcije za preprečevanje dela in zaposlovanja na črno. Predlog zakona določa tudi
               obveznost vročitve potrdila o vloženi prijavi v zavarovanje in odjavi iz zavarovanja
               za delodajalce, ki so dolžni to kopijo potrdila vročiti delavcu. Do sedaj smo imeli
               to pri odjavi, zdaj pa uveljavljamo to varovalo tudi pri prijavi. Z vročanjem potrdil
               o prijavi v zavarovanje se ne zavezuje več nosilcev javnih pooblastil, ki prijavljajo
               zavarovance na podlagi priznanih pravic. Tu gre predvsem za Zavod Republike Slovenije
               za zaposlovanje, Zavod za zdravstveno zavarovanje, Zavod za pokojninsko in invalidsko
               zavarovanje in centri za socialno delo, saj to lahko zaradi velikega števila
               zavarovancev in tudi zaradi velike količine prijav in odjav za krajše zavarovalno
               obdobje predstavlja velik strošek in to pomeni poenostavitev za delovanje teh javnih
               zavodov. Predlog zakona tudi na novo določa prekršek v primeru, ko delodajalec ne
               izroči kopije odjave delavcev v roku 15 dni. Na žalost je praksa pokazala, da ni
               dovolj, da samo zapišemo dolžnost delodajalca, vendar mora biti zadaj tudi prekršek.
               Predlog predvideva tudi pomembno razbremenitev delodajalcev s posredovanjem podatkov
               o osnovnih in plačanih prispevkih, tako da bo v 3 letih po uveljavitvi tega zakona
               zavod potrebne podatke za oblikovanje obrazca M4 prejel neposredno od davčnega organa
               – in to je dejansko tista bistvena poenostavitev. S tem ZPIZ prehaja na popolno
               elektronsko poslovanje. Na koncu je potrebno poudariti, da s predlogom zakona, ki je
               pred vami, odpravljamo administrativne ovire za delodajalce in tudi javne zavode in s
               tem za njih te rešitve pomenijo tudi prihranke. Hkrati pa tudi zagotavljamo, kjer je
               le mogoče, višjo pravno varnost delavcev, predvsem z določbami, ki sem jih omenila.
               Pred vami in v razpravi bodo tudi 4 vloženi amandmaji s strani koalicijskih strank,
               pri čemer bi morda omenila amandma k 104. členu, ki je nastal na podlagi razprave na
               matičnem odboru. Ta člen oziroma ta amandma določa razpon za prekrške, torej prekrški
               se določijo v razponu. S tem bomo omogočili prekrškovnemu organu večjo fleksibilnost
               pri izrekanju višine globe. Potem je še amandma, ki se nanaša na 114. člen, s katerim
               se podaljšuje rok, ki ga sicer določa Zakon o pokojninskem in invalidskem
               zavarovanju; in sicer se nanaša na to potrebo po uskladitvi statusa zavarovancev, da
               ne moreš imeti samostojno obrt ali s. p. in hkrati biti upokojenec. Mi ta rok za
               uskladitev statusov podaljšujemo iz 31. 12. letošnjega leta na 31. 12. naslednje
               leto, torej dajemo tem zavezancem še 1 leto časa, da uredijo svoj status. Hvala za
               podporo.</p>
            </sp>
            <sp xml:id="SDZ6-Redna-20-2013-12-17.sp105">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo.</p>
               <p>Za predstavitev poročila odbora dajem besedo predsednici dr. Andreji Črnak Meglič.
           </p>
            </sp>
            <sp xml:id="SDZ6-Redna-20-2013-12-17.sp106">

               <speaker>DR. ANDREJA ČRNAK MEGLIČ (PS SD):</speaker>

               <p>Spoštovana ministrica s sodelavci, podpredsednica, kolegice in kolegi, ponovno
               pozdravljeni!</p>
               <p>Odbor je na 22. nujni seji kot matično delovno telo obravnaval Predlog zakona o
               matični evidenci zavarovancev in uživalcev pravic iz obveznega pokojninskega in
               invalidskega zavarovanja, ki ga je Državnemu zboru v obravnavo in sprejetje
               predložila Vlada. O predlogu zakona je Državni zbor opravil splošno razpravo in
               sprejel sklep, da je predlog zakona primeren za nadaljnjo obravnavo. Odboru je bilo
               posredovano mnenje Zakonodajno-pravne službe, na podlagi njihovih pripomb so bili
               vloženi amandmaji poslanskih skupin koalicije, ki sledijo mnenju. Članice in člani
               odbora so bili seznanjeni tudi z mnenjem Komisije Državnega sveta za socialno
               varstvo, delo, zdravstvo in invalide, ki je predlog zakona podprla in ocenila ukrepe,
               ki se uvajajo s predlogom zakona, kot zelo pozitivne. Predstavnik predlagatelja je v
               uvodni obrazložitvi na kratko predstavil predlog zakona, predstavnik ZPIZ pa je
               povedal, da je zavod intenzivno sodeloval pri pripravi predloga zakona in ta predlog
               pomeni velik napredek tudi zaradi poenostavitve sistema zbiranja podatkov in
               olajšanja poslovanja zavezancev za vlaganje prijav. Predstavnik Zakonodajno-pravne
               službe je predstavil pisno mnenje in povedal, da gre pri predloženem predlogu zakona
               za urejanje področja, ki zahteva poznavanje ozko specifične problematike, zaradi
               česar so opozorili na potrebo, da je besedilo zakona preverjeno v sodelovanju z
               njegovimi izvajalci, kar velja zlasti za Zavod za pokojninsko in invalidsko
               zavarovanje Slovenije. V razpravi o posameznih členih in vloženih amandmajih so
               razpravljavci največkrat razpravljali o novem 95.a členu, s katerim se dodaja novo
               poglavje z zagotavljanjem osebnih podatkov tujim nosilcev zavarovanj, ter določbama
               104. in 114. člena predloga zakona. V razpravi o 104. členu, ki ureja prekrške v
               zvezi s posredovanjem podatkov, je bilo izpostavljeno stališče, da je globa zelo
               visoka, in postavljeno vprašanje, ali je sorazmerna s prekrškom oziroma zakaj ni
               nobenega razpona. Pojasnjeno je bilo, da je bil člen usklajevan z resornim
               Ministrstvom za pravosodje, predstavnica ZPIZ pa je povedala, da je sorazmernost
               dosežena z rangiranjem glede na število zaposlenih. Ker je člen ostal odprt, se ga še
               vedno lahko amandmira, zato je tudi pred nami vložen amandma na ta člen. Daljša
               razprava je potekala tudi o 114. členu, ki z amandmajem ureja ureditev statusa
               zavarovanca. Po prehodnem obdobju bo Zavod za pokojninsko in invalidsko zavarovanje
               Slovenije po uradni dolžnosti ugotovil lastnost zavarovanca, in sicer od 1. 1. 2015
               naprej. Po tem obdobju bodo vse osebe, ki bodo opravljale samostojno dejavnost, v
               enakem položaju kot ostali zavarovanci, za katere velja nezdružljivost statusa
               upokojenca in zavarovanca. Odbor je sprejel vse vložene amandmaje koalicijskih
               poslanskih skupin, pripravljen je dopolnjen predlog zakona. Hvala lepa.</p>
            </sp>
            <sp xml:id="SDZ6-Redna-20-2013-12-17.sp107">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ker je Državni zbor na 19. seji opravil splošno razpravo o predlogu zakona,
               predstavitev stališč poslanskih skupin ni možna.</p>
               <p>Prehajamo na razpravo o členih in vloženih amandmajih, ki jo bomo opravili na
               podlagi pregleda vloženih amandmajev z dne 16. decembra 2013.</p>
               <p>V razpravo dajem 40. člen ter amandma poslanskih skupin Pozitivne Slovenije,
               Socialnih demokratov, Državljanske liste in Demokratične stranke upokojencev
               Slovenije. Želi kdo razpravljati pri vloženem amandmaju? Če ne želi, zaključujem
               razpravo k vloženemu amandmaju koalicije k 40. členu.</p>
               <p>Prehajamo k vloženemu amandmaju k 90. členu, ki so ga ravno tako vložile poslanske
               skupine koalicije. Želi kdo razpravljati? Če ne želi nihče razpravljati, zaključujem
               razpravo.</p>
               <p>V razpravo dajem vloženi amandma k 104. členu poslanskih skupin koalicije. Želi pri
               tem amandmaju kdo razpravljati? Želi.</p>
               <p>Dr. Andreja Črnak Meglič ima besedo.</p>
            </sp>
            <sp xml:id="SDZ6-Redna-20-2013-12-17.sp108">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa.</p>
               <p>Da ne bo ravno grobna tišina, bi vendarle veljalo nekaj povedati o tem zakonu, ki je
               prinesel na eni strani uskladitev z Zakonom o pokojninskem in invalidskem
               zavarovanju, na drugi strani pa mnoge prednosti, poenostavitve in tisto, kar je za
               nas še posebej pomembno – tudi nove pravice ali bolje urejene pravice za ljudi, ki se
               prijavljajo v matično evidenco. To se pravi, za tisto šibkejšo stran. Zlasti se nam
               zdi pomembno poudariti, da zakon uvaja novost, da mora delodajalec delavca tisti dan,
               ko začne delati, prijaviti v evidenco; in to, da mu mora vročiti pisno tako prijavo
               kot odjavo iz zavarovanja.</p>
               <p>Naj se vrnem na 104. člen. Pri 104. členu je potekala obširna razprava o
               sorazmernosti kazni. Kot vidite, smo sledili priporočilom, ki so bila dana v
               razpravi, da je treba kazni urediti z nekim razponom. To je zapisano v 104. členu,
               zato ga podpiramo. Tudi pri 114. členu smo upoštevali pripombe iz javne razprave in
               tako lahko rečemo, da je zakon v maksimalni možni meri zasledoval interese vseh, ki
               smo v razpravi sodelovali. Hvala lepa.</p>
            </sp>
            <sp xml:id="SDZ6-Redna-20-2013-12-17.sp109">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Želi.</p>
               <p>Besedo ima ministrica dr. Anja Kopač Mrak.</p>
            </sp>
            <sp xml:id="SDZ6-Redna-20-2013-12-17.sp110">

               <speaker>DR. ANJA KOPAČ MRAK:</speaker>

               <p>Hvala.</p>
               <p>Na podlagi 138. člena samo prosim, če bi lahko razpravo naredili in tudi tretje
               branje na isti seji Državnega zbora, ker je nujno, da bo zakon začel veljati 1. 1.
               naslednje leto. Hvala.</p>
            </sp>
            <sp xml:id="SDZ6-Redna-20-2013-12-17.sp111">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, ministrica.</p>
               <p>Zadevo bomo v skladu z vašim predlogom upoštevali.</p>
               <p>V razpravo dajem še 114. člen ter vloženi amandma poslanskih skupin koalicije. Želi
               pri tem členu kdo razpravljati? Če ne želi, potem zaključujem razpravo.</p>
               <p>O amandmajih bomo v skladu s časovnim potekom seje zbora odločali čez pol ure v
               okviru glasovanj. S tem prekinjam to točko dnevnega reda.</p>
               <p>Prekinjam tudi 20. sejo zbora, ki jo bomo z glasovanji nadaljevali ob 12.25, to je
               čez pol ure.</p>
               <p>(Seja je bila prekinjena ob 11.58 in se je nadaljevala ob 12.25.)</p>
            </sp>
            <sp xml:id="SDZ6-Redna-20-2013-12-17.sp112">

               <speaker>PODPREDSEDNICA RENATA BRUNSKOLE:</speaker>

               <p>Spoštovane kolegice poslanke in kolegi poslanci, gospe in gospodje! Nadaljujemo s
               prekinjeno sejo zbora.</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverite delovanje glasovalnih naprav.</p>
               <p>Preden nadaljujemo s prekinjeno 8. točko dnevnega reda, to je z drugo obravnavo
               Predloga zakona o zdravilih v okviru rednega postopka, vidim, da želi postopkovni
               predlog podati gospod Jani Möderndorfer.</p>
            </sp>
            <sp xml:id="SDZ6-Redna-20-2013-12-17.sp113">

               <speaker>JANI MÖDERNDORFER (PS PS):</speaker>

               <p>Hvala lepa.</p>
               <p>V skladu s Poslovnikom prosim za pol ure za posvet poslanske skupine. Hvala.</p>
            </sp>
            <sp xml:id="SDZ6-Redna-20-2013-12-17.sp114">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Glede na vaš predlog odrejam pol ure odmora. Ob 12.55 nadaljujemo.</p>
               <p>(Seja je bila prekinjena ob 12.27 in se je nadaljevala 12.55.)</p>
            </sp>
            <sp xml:id="SDZ6-Redna-20-2013-12-17.sp115">

               <speaker>PODPREDSEDNICA RENATA BRUNSKOLE:</speaker>

               <p>Spoštovane kolegice poslanke in kolegi poslanci, gospe in gospodje. Nadaljujemo
               prekinjeno sejo zbora. <title>Nadaljujemo s prekinjeno 8. točko dnevnega reda, to je z
                  drugo obravnavo Predloga zakona o zdravilih v okviru rednega postopka.</title>
               </p>
               <p>Sprašujem, ali predlagatelj postopkovnega predloga za posvetovanje v okviru Poslanske
               skupine Pozitivna Slovenija želi obrazložitev ali ne? Ne želi.</p>
               <p>Prehajamo na odločanje o vloženih amandmajih, ki ga bomo opravili na podlagi
               pregleda vloženih amandmajev z dne 16. decembra 2013. Prehajamo na odločanje o
               amandmaju poslanskih skupin PS, SD in DL k 105. členu. Želi kdo obrazložiti glas v
               imenu poslanske skupine?</p>
               <p>V imenu Poslanske skupine SDS ima besedo gospod Štefan Tisel.</p>
            </sp>
            <sp xml:id="SDZ6-Redna-20-2013-12-17.sp116">

               <speaker>MAG. ŠTEFAN TISEL (PS SDS):</speaker>

               <p>Vsem lep pozdrav! Spoštovana podpredsednica Državnega zbora, ekipa iz ministrstva,
               poslanke in poslanci!</p>
               <p>V Poslanski skupini Slovenske demokratske stranke bomo glasovali proti temu
               amandmaju, ker ponovno vrača v zakon to, da ima lahko grosist tudi maloprodajo
               oziroma obratno – da se lekarne lahko gredo tudi veletrgovci, kar že nekateri
               počnejo, ko hočejo zadevo pokriti z zakonom za nazaj. Pri vseh teh zadevah so zelo
               velike nevarnosti koruptivnih dejanj, zato bomo spet podprli mnenje, ki smo ga imeli
               na odboru, ko je DeSUS dal amandma, da se to prepreči, da bi lahko bili kar grosisti
               in obratno – maloprodajalci zdravil tudi grosisti. Kajti lekarne so večinoma javni
               zavodi, regijsko organizirani. Vemo pa, da je javni zavod namenjen, da nudi ljudem
               tiste storitve, ki so za njih potrebne, v interesu javnosti, solidarnosti, tudi
               poštenosti, tako da jim ni za profit. Ni jim cilj, da so profitabilne, ampak da
               nudijo tiste storitve, ki jih ljudje na posameznih področjih potrebujejo. Zdaj bi
               prišel do neenakopravnosti med lekarnami, poleg javnih zavodov imamo tudi male
               zasebne lekarne, ki so zdrava konkurenca, da temu tako rečem. Vendar pa ne smemo
               dovoliti, da se gre tukaj nevarnost, kot sem že prej omenjal. Zato bo Poslanska
               skupina SDS nasprotovala temu amandmaju. Hvala.</p>
            </sp>
            <sp xml:id="SDZ6-Redna-20-2013-12-17.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo obrazložiti glas?</p>
               <p>V imenu Poslanske skupine DeSUS ima besedo gospod Ivan Hršak.</p>
            </sp>
            <sp xml:id="SDZ6-Redna-20-2013-12-17.sp118">

               <speaker>IVAN HRŠAK (PS DeSUS):</speaker>

               <p>Hvala za besedo, predsedujoča.</p>
               <p>Poslanska skupina DeSUS ne bo podprla obeh amandmajev iz razloga, ker gre za
               nesprejemljiv konflikt interesov med javnimi zavodi in veleprodajo zdravil.
               Zdravstveni zavodi zagotavljajo javno zdravstvo, medtem ko je grosistična prodaja
               zaradi dobička. To oboje je nesprejemljivo, ni združljivo. Dobiček bo šel samo
               nekaterim, ne bo se vračal v javno zdravstvo, zato bomo mi glasovali proti. Hvala.
           </p>
            </sp>
            <sp xml:id="SDZ6-Redna-20-2013-12-17.sp119">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Odpiram prijavo za obrazložitev glasu v lastnem imenu.</p>
               <p>Prva ima besedo gospa Alenka Jeraj.</p>
            </sp>
            <sp xml:id="SDZ6-Redna-20-2013-12-17.sp120">

               <speaker>ALENKA JERAJ (PS SDS):</speaker>

               <p>Hvala za besedo.</p>
               <p>Zadnjih nekaj mesecev poslušamo veliko o korupciji v zdravstvu. Celo minister je
               zaradi tega odstopil. Velikokrat se pogovarjamo o sistemski korupciji, da so neke
               stvari zapisane v zakonu in jih ne moremo oceniti kot koruptivne, ker je papirno vse
               v redu. Ne da se jih zaradi tega tudi preganjati, ne da se razbijati monopolov, če so
               neke stvari po zakonu omogočene. Take zakonodaje imamo cel kup in pogosto se zaradi
               tega v nas poslance usmerja prst krivde, da smo mi krivi, ker sprejemamo slabo
               zakonodajo in da imamo slabo zakonodajo. Prepričani smo, da se z amandmajem DeSUS, ki
               je bil sprejet k 105. členu, smo ga tudi na odboru v naši poslanski skupini podprli,
               preprečuje nastanek monopolov na trgu zdravil, da zmanjšuje tudi možnost izogibanja
               javnemu naročanju zdravil, kot je bilo povedano. Ko so stvari jasne, ko vemo, kdo je
               tisti, ki prodaja zdravila na drobno, in tisti, ki se gre velegrosista, takrat lahko
               stvari tudi nadzorujemo. Mi imamo v tej državi problem z nadzorom na vseh področjih.
               Vsi regulatorji odpovedujejo na celi črti in sedaj bomo v zakon vnesli rešitev, ki bo
               omogočala, kot sem rekla, monopole, onemogočala dober nadzor nad tem, kar se bo
               dogajalo. Kot veste, je tudi lekarniška zbornica proti.</p>
               <p>Ocenjujem, da je amandma, ki ga predlagajo nekatere od strank brez DeSUS, škodljiv in
               slab, zato bomo vztrajali pri tisti rešitvi, ki smo jo podprli na odboru. Glasovali
               bomo proti amandmaju.</p>
            </sp>
            <sp xml:id="SDZ6-Redna-20-2013-12-17.sp121">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Ivan Grill ima besedo.</p>
            </sp>
            <sp xml:id="SDZ6-Redna-20-2013-12-17.sp122">

               <speaker>IVAN GRILL (PS SDS):</speaker>

               <p>Hvala lepa za besedo.</p>
               <p>Tega amandmaja, ki zopet vrača v prvotno besedilo zakona, ni moč podpreti in ga tudi
               sam ne želim in ne morem podpreti. Kar nekaj let v preteklem mandatu smo bili priča
               številnim nepravilnostim Ljubljanskih lekarn, na kar smo tudi opozarjali v Državnem
               zboru. In tudi ustanovitev Ljubljanskih lekarn – da so ustanovili grosista, je bilo
               že takrat po mnenju takratnega ministra nezakonito, v nasprotju s slovensko
               zakonodajo, kar pomeni, da se je ta branža, ta dejavnost ves čas izvajala nezakonito
               in z namenom pridobivanja dobička, ki pa se žal ni vračal nazaj v zdravstveni sistem.
               Tudi v naprej, če bi se ta rešitev tudi sedaj ponovno zadržala oziroma uveljavljala,
               lahko pričakujemo enako. Ljubljanske lekarne so bile deležne tudi številnih nadzorov
               Računskega sodišča in praktično v vsakem nadzoru so ugotovili nepravilnosti, kar
               pomeni, da takšne zlorabe, ki jo sedaj ponovno s sprejetjem takšnega amandmaja
               vračamo v sistem, ne moremo dovoliti. Zato sem presenečen, da tudi ostale koalicijske
               stranke z izjemo Pozitivne Slovenije – kajti njim verjamem, da so večinoma
               ljubljanski svetniki in jim je v interesu, da se ta zadeva ohrani – ampak ostale
               koalicijske stranke pa ne bi smele tako nestrokovno in tudi protizakonito rešitev
               podpreti.</p>
               <p>Zato upam, da tega amandmaja danes ne bomo podprli. Hvala lepa.</p>
            </sp>
            <sp xml:id="SDZ6-Redna-20-2013-12-17.sp123">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Pri obrazložitvi glasu prosim, da se v skladu s poslovnikom držite obrazložitve
               svojega glasu.</p>
               <p>Gospod Franc Pukšič ima besedo.</p>
            </sp>
            <sp xml:id="SDZ6-Redna-20-2013-12-17.sp124">

               <speaker>FRANC PUKŠIČ (PS SLS):</speaker>

               <p>Lep pozdrav!</p>
               <p>Tega amandmaja ne bom podprl. Že na Odboru za zdravstvo smo jasno povedali in tudi
               danes v stališču, da bo odločitev Poslanske skupine Slovenske ljudske stranke tudi
               odvisna od tega in tudi moja odločitev. Upam, da amandmaja k 105. členu in 197.a
               členu ne bosta izglasovana. Par dni nazaj smo na televiziji spremljali pogovor med –
               mislim, da je bil – predsednikom Lekarniške zbornice in direktorjem Ljubljanskih
               lekarn, ali nekdo iz Ljubljanskih lekarn, v zvezi z odpiranjem lekarne v Postojni.
               Ljubljanske lekarne delajo izključno in samo za dobiček, druge lekarne delajo tako,
               da z ustvarjenim dobičkom na nekem večjem območju pokrivajo tudi ustvarjeno zgubo na
               manjših področjih, da so zdravila bolj dostopna ljudem. Res ne razumem Pozitivne
               Slovenije, še manj pa druge koalicijske stranke, zakaj tu ponovno držijo štango
               nekemu Jankovićevemu duhu v tej zakonodaji. Vemo, s kom in kako so povezane
               Ljubljanske lekarne, vemo, kdo jih je vodil, vemo, kdo jim diktira, in vemo, kam gre
               denar. Tudi tukaj je verjetno velik del sistemske korupcije, tako kot je šel iz
               Stožic v Jankovićeva podjetja, kar je že dokazano.</p>
            </sp>
            <sp xml:id="SDZ6-Redna-20-2013-12-17.sp125">

               <speaker>PODPREDSEDNICA RENATA BRUNSKOLE:</speaker>

               <p>Prehajamo na odločanje.</p>
               <p>Glasujemo. Vložen je amandma k 105. členu zakona. Navzočih je 81 poslank in
               poslancev, za je glasovalo 43, proti 38.</p>
               <p>(Za je glasovalo 43.) (Proti 38.)</p>
               <p>Ugotavljam, da je amandma sprejet.</p>
               <p>Prehajamo k 126. členu in odločamo o amandmaju poslanskih skupin Pozitivne
               Slovenije, Državljanske liste in Demokratične stranke upokojencev Slovenije. Želi kdo
               obrazložiti glas? Če ne želi, prehajamo na glasovanje.</p>
               <p>Glasujemo. Navzočih je 81 poslank in poslancev, za je glasovalo 71, proti 1.</p>
               <p>(Za je glasovalo 71.) (Proti 1.)</p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin PS, DL in DeSUS k 127. členu. Želi kdo
               obrazložiti glas? Če ne želi, prehajamo na odločanje.</p>
               <p>Glasujemo. Navzočih je 81 poslank in poslancev, za je glasovalo 72, proti nihče.</p>
               <p>(Za je glasovalo 72.) (Proti nihče.)</p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin PS, DL in DeSUS k 141. členu. Želi kdo
               obrazložiti glas? Če ne, prehajamo na odločanje.</p>
               <p>Glasujemo.Navzočih je 79 poslank in poslancev, za je glasovalo 71, nihče proti.</p>
               <p>(Za je glasovalo 71.) (Proti nihče.)</p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin Pozitivne Slovenije, Državljanske liste in
               Demokratične stranke upokojencev Slovenije k 142. členu. Želi kdo obrazložiti glas?
               Če ne, prehajamo na odločanje.</p>
               <p>Glasujemo. Navzočih je 80 poslank in poslancev, za je glasovalo 71, nihče proti.</p>
               <p>(Za je glasovalo 71.) (Proti nihče.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin PS, DL in DeSUS k 144. členu.
               Želi kdo obrazložiti glas? Če ne, prehajamo na odločanje. Glasujemo. Navzočih je 79
               poslank in poslancev, za je glasovalo 71, nihče proti.</p>
               <p>(Za je glasovalo 71.) (Proti nihče.)</p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin PS, DL in DeSUS k 162. členu. Želi kdo
               obrazložiti glas? Če ne, prehajamo na odločanje.</p>
               <p>Glasujemo. Navzočih je 80 poslank in poslancev, za je glasovalo 71, proti nihče.</p>
               <p>(Za je glasovalo 71.) (Proti nihče.)</p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin PS, DL in DeSUS k 186. členu. Želi kdo
               obrazložiti glas? Če ne, prehajamo na odločanje.</p>
               <p>Glasujemo. Navzočih je 80 poslank in poslancev, za je glasovalo 71, proti nihče.</p>
               <p>(Za je glasovalo 71.) (Proti nihče.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin PS, DL in DeSUS k 191. členu.
               Želi kdo obrazložiti glas? Ne.</p>
               <p>Glasujemo. Navzočih je 78 poslank in poslancev, za je glasovalo 67, proti nihče.</p>
               <p>(Za je glasovalo 67.) (Proti nihče.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin PS, SD in DL k 197.a členu.
               Želi kdo obrazložiti glas? Želi.</p>
               <p>Besedo ima v imenu Poslanske skupine SDS mag. Štefan Tisel.</p>
            </sp>
            <sp xml:id="SDZ6-Redna-20-2013-12-17.sp126">

               <speaker>MAG. ŠTEFAN TISEL (PS SDS):</speaker>

               <p>Hvala za besedo.</p>
               <p>Ta člen oz. ta amandma je vezan na 105. člen, ki je bil sicer zdaj proti naši volji
               izglasovan, če tako rečem, in bo zdaj brezpredmeten, pa vendar naj še enkrat
               obrazložim. Ta člen obravnava prehodno obdobje za tiste, ki že zdaj kršijo zakon in
               se gredo veledrogeriste, da lahko delajo še 1 leto oziroma do 3 let, če gre za bolj
               sofisticirane medicinske preparate oziroma zdravila. Ta dva člena sta povezana, zato
               napovedujem, da bomo vložili amandma za tretjo obravnavo, ker je bil zdaj sprejet
               drugačen amandma k 105. členu. Vemo, da je zdaj amandma k 197.a členu brezpredmeten,
               pa vendar bomo tudi zdaj glasovali proti. Napovedujemo, da bomo vložili amandma za
               tretjo obravnavo. Hvala lepa.</p>
            </sp>
            <sp xml:id="SDZ6-Redna-20-2013-12-17.sp127">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo obrazložiti glas? Če ne, prehajamo na odločanje o amandmaju k 197.a
               členu poslanskih skupin PS, SD in DL.</p>
               <p>Glasujemo. Navzočih je 80 poslank in poslancev, za je glasovalo 42, proti 33.</p>
               <p>(Za je glasovalo 42.) (Proti 33.)</p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin PS, DL in DeSUS k 204. členu. Želi kdo
               obrazložiti glas? Če ne želi, prehajamo na odločanje.</p>
               <p>Glasujemo. Navzočih je 81 poslank in poslancev, za je glasovalo 72, proti nihče.</p>
               <p>(Za je glasovalo 72.) (Proti nihče.)</p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih.</p>
               <p>S tem zaključujem drugo obravnavo predloga zakona. Ker so bili v drugi obravnavi
               sprejeti amandmaji k manj kot desetini členov dopolnjenega predloga zakona in je
               predlagatelj zakona predlagal, da Državni zbor na podlagi prvega odstavka 138. člena
               Poslovnika Državnega zbora še na tej seji opravi tretjo obravnavo predloga zakona,
               prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev.</p>
               <p>Želi kdo obrazložiti glas?</p>
               <p>Izvolite, postopkovni predlog, gospod Jurša.</p>
            </sp>
            <sp xml:id="SDZ6-Redna-20-2013-12-17.sp128">

               <speaker>FRANC JURŠA (PS DeSUS):</speaker>

               <p>Napovedujem, da bomo vložili amandma k 105. členu in 197.a členu predlaganega
               zakona.</p>
            </sp>
            <sp xml:id="SDZ6-Redna-20-2013-12-17.sp129">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod Franc Jurša.</p>
               <p>Če bo sprejet sklep za tretjo obravnavo, katerega predlagam v glasovanje, boste vi
               lahko do četrtka vložili navedeni amandma. Prehajamo na glasovanje.</p>
               <p>Glasujemo. Navzočih je 80 poslank in poslancev, za je glasovalo 44, proti 36.</p>
               <p>(Za je glasovalo 44.) (Proti 36.)</p>
               <p>Ugotavljam, da sklep ni sprejet, saj je temu nasprotovala več kot tretjina navzočih
               poslancev.</p>
               <p>Ker predlagani sklep ni bil sprejet, bo Državni zbor tretjo obravnavo predloga
               zakona opravil na naslednji seji.</p>
               <p>Na podlagi tretjega odstavka 137. člena poslovnika predlagam Državnemu zboru, da
               sprejme naslednji sklep: Predlog zakona za tretjo obravnavo pripravi vlada. Prehajamo
               na odločanje.</p>
               <p>Glasujemo. Glasovanje poteka. Navzočih 80 je poslank in poslancev, za je glasovalo
               78, proti nihče.</p>
               <p>(Za je glasovalo 78.) (Proti nihče.)</p>
               <p>Ugotavljam, da je sklep sprejet. S tem zaključujem to točko dnevnega reda. <title>Nadaljujemo s prekinjeno 10. točko dnevnega reda, to je z drugo obravnavo Predloga
                  zakona o spremembah in dopolnitvah Zakona o uresničevanju javnega interesa za
                  kulturo v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi
               pregleda vloženih amandmajev z dne 16. decembra 2013.</p>
               <p>Odločamo o amandmaju Poslanske skupine SDS k 1. členu. Želi kdo obrazložiti glas? Če
               ne želi, prehajamo na odločanje.</p>
               <p>Glasujemo. Navzočih je 81 poslank in poslancev, za je glasovalo 33, proti 46.</p>
               <p>(Za je glasovalo 33.) (Proti 46.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 6. členu. Želi kdo obrazložiti glas? Ne
               želi, prehajamo na odločanje.</p>
               <p>Glasujemo. Navzočih je 81 poslank in poslancev, za je glasovalo 32, proti 47.</p>
               <p>(Za je glasovalo 32.) (Proti 47.)</p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin DeSUS in DL k 12. členu. Želi kdo pred
               glasovanjem obrazložiti glas? Ne želi, prehajamo na odločanje.</p>
               <p>Glasujemo. Navzočih je 81 poslank in poslancev, za je glasovalo 34, proti 39.</p>
               <p>(Za je glasovalo 34.) (Proti 39.)</p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih in s tem zaključujem drugo obravnavo
               predloga zakona.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenem predlogu zakona niso bili sprejeti, prehajamo na odločanje o
               predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen. Želi kdo pred glasovanjem obrazložiti glas? Če ne,
               prehajamo na glasovanje.</p>
               <p>Glasujemo. Navzočih je 81 poslank in poslancev, za je glasovalo 73, proti nihče.</p>
               <p>(Za je glasovalo 73.) (Proti nihče.)</p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 11. točko dnevnega reda, to je z 
                  drugo obravnavo Predloga zakona o matični evidenci zavarovancev in uživalcev
                  pravic iz obveznega pokojninskega in invalidskega zavarovanja v okviru rednega
                  postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 16. decembra 2013. Odločamo o amandmaju Poslanskih skupin
               Pozitivne Slovenije, Socialnih demokratov, Državljanske liste in Demokratične stranke
               upokojencev Slovenije k 40. členu. Želi kdo obrazložiti glas? Če ne, prehajamo na
               glasovanje. 
                   Glasujemo. Navzočih je 79 poslank in poslancev, za je glasovalo 53, proti
                     nihče. 
                (Za je glasovalo 53.) (Proti nihče.)</p>
               <p>Ugotavljam, da je amandma sprejet.</p>
               <p>Odločamo o amandmaju Poslanskih skupin PS, SD, DL in DeSUS k 90. členu. Želi kdo
               obrazložiti glas? Če ne, prehajamo na glasovanje.</p>
               <p>Glasujemo. Navzočih je 79 poslank in poslancev, za je glasovalo 52, proti eden.</p>
               <p>(Za je glasovalo 52.) (Proti 1.)</p>
               <p>Ugotavljam, da je amandma sprejet.</p>
               <p>Odločamo o amandmaju Poslanskih skupin PS, SD, DL in DeSUS k 104. členu. Želi kdo
               obrazložiti glas? Če ne, prehajamo na glasovanje.</p>
               <p>Glasujemo. Navzočih je 79 poslank in poslancev, za je glasovalo 52, proti nihče.</p>
               <p>(Za je glasovalo 52.) (Proti nihče.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin PS, SD, DL in DeSUS k 114.
               členu. Želi kdo obrazložiti glas? Če ne, prehajamo na glasovanje.</p>
               <p>Glasujemo. Navzočih je 80 poslank in poslancev, za je glasovalo 49, proti 4.</p>
               <p>(Za je glasovalo 49.) (Proti 4.)</p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je predlagatelj predloga zakona predlagal, da zbor na
               podlagi prvega odstavka 138. člena Poslovnika zbora še na tej seji opravi tretjo
               obravnavo predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev. Želi kdo obrazložiti glas? Če ne,
               prehajamo na glasovanje.</p>
               <p>Glasujemo. Navzočih je 80 poslank in poslancev, za je glasovalo 54, proti nihče.</p>
               <p>(Za je glasovalo 54.) (Proti nihče.)</p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v četrtek, 19. decembra
               2013, po končanem glasovanju. Službe zbora bodo pripravile pregled, v katerega bodo
               vključeni sprejeti amandmaji in členih, h katerim so bili amandmaji sprejeti.
               Amandmaje k tem členom lahko kvalificirani predlagatelji vložijo do začetka tretje
               obravnave predloga zakona na seji zbora.</p>
               <p>Prekinjam to točko dnevnega reda. <title>Prehajamo na prekinjeno 
                  1. točko dnevnega reda, to je na Vprašanja poslank in poslancev.</title>
               </p>
               <p>V skladu s predlogom poslanca Jožefa Horvata bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednice
               Vlade mag. Alenke Bratušek na poslansko vprašanje gospoda Jožefa Horvata v zvezi z
               objavljenimi rezultati stresnih testov bank in scenarijem Vlade za dokončno
               normalizacijo bančnega sistema.</p>
               <p>Želite obrazložiti glas?</p>
               <p>Izvolite, gospod Jožef Horvat.</p>
            </sp>
            <sp xml:id="SDZ6-Redna-20-2013-12-17.sp130">

               <speaker>JOŽEF HORVAT (PS NSi):</speaker>

               <p>Hvala lepa, podpredsednica, spoštovane kolegice in kolegi.</p>
               <p>Krščanski demokrati Nove Slovenije bomo podprli ta predlog. Mislim, da je to
               trenutek, ko mora ta spoštovani zbor opraviti razpravo o odgovorih predsednice Vlade
               Alenke Bratušek na moje poslansko vprašanje. Če poslanec postavi poslansko vprašanje
               predsednici Vlade, to pomeni, da predsednica Vlade odgovarja ljudstvu, saj je
               poslanec predstavnik ljudstva. Na nobeno od mojih vprašanj in podvprašanj nisem dobil
               odgovora. Torej, ljudstvo ni dobilo odgovora, kakšen je scenarij za normalizacijo
               bančnega sistema v Sloveniji, kar pomeni …</p>
            </sp>
            <sp xml:id="SDZ6-Redna-20-2013-12-17.sp131">

               <speaker>PODPREDSEDNICA RENATA BRUSKOLE:</speaker>

               <p>Prosim za posluh!</p>
            </sp>
            <sp xml:id="SDZ6-Redna-20-2013-12-17.sp132">

               <speaker>JOŽEF HORVAT (PS NSi):</speaker>

               <p>Hvala lepa, podpredsednica. Kar pomeni, da Vlada Republike Slovenije nima iskrenega
               namena, da bi sanirala bančni sistem. Mi smo sicer že vajeni, če opozicijska stran
               postavi poslansko vprašanje predsednici Vlade, potem tisti, ki pripravljajo
               predsednici odgovor, ugotovijo, kakšne politične barve je poslanec ali poslanka.
               Potem se takoj najde neka povezava z nekim mandatnim obdobjem, ko je treba udariti.
               In predsednica Vlade je udarila po nas, po opoziciji, ki smo sestavljali Vlado v
               mandatnem obdobju 2004–2008, in je pokazala, da je v tem obdobju najbolj porasel
               bruto zunanji dolg. Popolnoma strokovno deplasiran odgovor in deplasirana vsebina,
               glede na moje vprašanje. Predsednica Vlade se je tudi ujela v lastno razmišljanje in
               je gospoda Antona Guzeja postavljala najprej v eno stranko, potem v drugo. V tem grmu
               tiči zajec. Najprej je treba ugotoviti, katere barve je kdo, in če je naš – torej
               predsedničin – potem je z njim vse v redu. Hvala lepa.</p>
            </sp>
            <sp xml:id="SDZ6-Redna-20-2013-12-17.sp133">

               <speaker>PODPREDSEDNICA RENATA BRUSKOLE:</speaker>

               <p>Hvala lepa.</p>
               <p>Želi še kdo obrazložiti? Odpiram prijavo za obrazložitev glasu v lastnem imenu. 
                   Besedo ima gospod Roberto Battelli. 
               
           </p>
            </sp>
            <sp xml:id="SDZ6-Redna-20-2013-12-17.sp134">

               <speaker>ROBERTO BATTELLI (PS NS):</speaker>

               <p>Hvala lepa za besedo.</p>
               <p>To, kdo je kdaj kaj bil, nima nobene zveze z normalnim funkcioniranjem demokracije.
               Kadar gre za denar davkoplačevalcev – kar je že postalo nekaj abstraktnega, nekaj,
               kar je zoprnega – mora Vlada obrazložiti, kaj in kako namerava z njim narediti. To je
               osnovno pravilo, ki omogoča funkcioniranje demokratičnih inštitucij. Vse, kar ni to,
               je vračanje na stanje, ki nas je pripeljalo do te točke. To je zelo preprosto. Pa naj
               gre za denar iz zadolževanja ali iz česarkoli drugega; kar je javni denar, morajo
               ljudje vedeti zmeraj, kaj se dogaja s tem denarjem. Zato bom ta sklep podprl.</p>
            </sp>
            <sp xml:id="SDZ6-Redna-20-2013-12-17.sp135">

               <speaker>PODPREDSEDNICA RENATA BRUSKOLE:</speaker>

               <p>Hvala lepa.</p>
               <p>Besedo ima gospod Jožef Jerovšek.</p>
            </sp>
            <sp xml:id="SDZ6-Redna-20-2013-12-17.sp136">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Predlog sklepa, da mora predsednica Vlade odgovoriti na to pomembno vprašanje, kako
               si zamišlja sanacijo bank, je treba podpreti, kajti ljudstvo mora dobiti odgovor. In
               mora se prepričati o tem, ali ima kompetentno Vlado in predsednico Vlade. Na podlagi
               včerajšnjih odgovorov se zdi, da imamo popolnoma nekompetentno predsednico Vlade, ki
               je bila gluha na sleherno vprašanje. Trije predstavniki opozicije so postavljali
               izjemno korektna vprašanja in na eno vprašanje predsednica Vlade ni bila zmožna
               odgovora. Bila je pa zmožna manipuliranja in laži. Gospe in gospodje, kot je rekel
               moj predgovornik, pa ne polemiziram, če se postavi vprašanje, je treba v imenu
               ljudstva odgovoriti. In ta Vlada očitno nima koncepta in nas pelje v meglo, v kalni
               ribnik, v katerem bodo mnogi spet ribarili v kalnem naprej in poglabljali luknjo v
               proračunu oziroma v javnih financah in to državo peljali naprej proti pogubi in
               izgubi suverenosti. Ker se gre za to, ali bomo Slovenci ohranili suverenost ali ne
               bomo ohranili suverenosti. Vlada se mora te odgovornosti zavedati in jo je treba
               prisiliti, da bo tukaj odgovarjala, drugače pa naj odstopijo, če niso sposobni vsi
               skupaj odgovarjati. In zaradi tega je nujno potrebno opraviti to razpravo. Hvala
               lepa.</p>
            </sp>
            <sp xml:id="SDZ6-Redna-20-2013-12-17.sp137">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prosim, da je pri nadaljnjih obrazložitvah razprava oziroma obrazložitev korektna.</p>
               <p>Gospod Franc Breznik, izvolite.</p>
            </sp>
            <sp xml:id="SDZ6-Redna-20-2013-12-17.sp138">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Jaz bom predlog kolega Horvata podprl, ker sem bil včeraj –, bil sem pred mesecem dni
               –, bil sem še 2 meseca nazaj tiho, poslušal sem razpravo in argumente predsednice
               Vlade. Vsi tisti odgovori so bili resnično zaskrbljujoči, predvsem glede poznavanja
               obveznic, glede poznavanja makroekonomike. Predvsem pa glede elementov, ki jih
               poznamo tudi v pravosodnem sistemu, da ljudje, ki so okuženi z nekimi primeri,
               predvsem predsednica Vlade spada v Poslansko skupino Pozitivne Slovenije, kjer sta
               bivši, sedaj zamrznjen predsednik – v sistemih, kjer dokazujejo to, da so skupaj
               vrtali luknjo v naš bančni sistem –, in sedanji obrambni minister, ki je osumljen
               zlorabe, predvsem preslepitve bančnih uslužbencev ...</p>
            </sp>
            <sp xml:id="SDZ6-Redna-20-2013-12-17.sp139">

               <speaker>PODPREDSEDNICA RENATA BRUNSKOLE:</speaker>

               <p>Obrazložitev v lastnem imenu, ne polemizirajte.</p>
            </sp>
            <sp xml:id="SDZ6-Redna-20-2013-12-17.sp140">

               <speaker>FRANC BREZNIK (PS SDS):</speaker>

               <p>Točno o tem govorim, zakaj podpiram takšen predlog. Gre za to, da je predsednica
               Vlade okužena s tem sistemom. Bila je bivša nadzornica v eni izmed bank. Drugič, je v
               stranki, kjer je bivši zamrznjen predsednik soudeležen pri bančni luknji, je osumljen
               večje zlorabe, predvsem s projektom Stožice. In gre za obrambnega ministra, ki je
               nekako sodeloval pri preslepitvi, v sami pripravi poslovnega načrta za projekt
               Stožice. Torej je hendikepirana v tem trenutku in tega problema kot takega ne more
               razrešiti. In to je tisti problem. V razpravi bi mi morali odpreti, na kakšen način
               lahko nekdo, ki je okužen s tem problemom, to razreši. Torej je del tega problema, ki
               je nastal. Ne obtožujem je direktno, ampak problem je, da vsak, ki sodeluje recimo v
               sodnem sistemu, se mora izločiti. Moraš se izločiti, ker si blizu tega. In to velja
               tudi za vse predsednike vlad, velja tudi za kasnejše in tiste, ki so do sedaj
               delovali. Hendikepirana je in tega v bistvu ne morejo storiti. Jaz bi rad spoznal
               argumente, s katerim lahko iz tega izstopi, da bo pravilno ravnala in da se bodo te
               zlorabe v bančnem sistemu kot take lahko odkrile. Najlepša hvala.</p>
            </sp>
            <sp xml:id="SDZ6-Redna-20-2013-12-17.sp141">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Maša Kociper, imate obrazložitev glasu v lastnem imenu. Izvolite.</p>
            </sp>
            <sp xml:id="SDZ6-Redna-20-2013-12-17.sp142">

               <speaker>MAŠA KOCIPER (PS PS):</speaker>

               <p>Spoštovani!</p>
               <p>Glasovala bom proti takšnemu predlogu. Gre za vedno nove in nove poizkuse opozicije,
               da bi zaustavili odločanje, zaustavili delo Vlade. Vlada dela povsem v pravi smeri,
               rešuje vse potrebne probleme na področju bančništva, kar je bilo velikokrat že
               razloženo s strani predsednice Vlade, s strani ministra za finance in s strani
               guvernerja. Rešujejo se tudi problemi nepokritih kreditov, potekajo številni
               postopki. O vsem tem lahko opozicija razpravlja tudi na novi izredni seji, ki so jo
               zopet predlagali. Ne morem pa si pomagati, da ne bi komentirala, da se ob predsednico
               Vlade spotikajo gospodje, ki so brez težav podpirali predsednika Vlade, ki je bil v
               postopku zaradi korupcije na sodišču in je obsojen zaradi korupcije. Če se mora
               predsednica Vlade izločiti iz odločanja, potem se morate vsi poslanci, ki imate za
               korupcijo obsojenega predsednika, tudi izločiti iz kakršnegakoli odločanja ali
               debatiranja o korupciji. Prosim, poslušam vas že 1 mesec z obtožbami, vzdržite se
               jih, naredite razpravo korektno, če to želite, na seji, ki ste jo zahtevali. Ni pa
               potrebno razpravljati ponovno in vedno znova o vprašanjih, na katera je bilo že
               odgovorjeno. Hvala lepa.</p>
            </sp>
            <sp xml:id="SDZ6-Redna-20-2013-12-17.sp143">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naj še enkrat poudarim, kar velja za vse, ki se javite k obrazložitvi glasu, prosim,
               ne polemizirajte eden z drugim.</p>
               <p>Glas želi obrazložiti gospod Franc Pukšič. Verjamem, da se boste rečenega držali.
           </p>
            </sp>
            <sp xml:id="SDZ6-Redna-20-2013-12-17.sp144">

               <speaker>FRANC PUKŠIČ (PS SLS):</speaker>

               <p>Seveda se bom, tako kot moja predhodnica, kot kolegica. Prav ona me je spodbudila k
               temu, da obrazložim svoj glas.</p>
               <p>Tudi sam bom predlog kolega Horvata podprl. Veš, draga kolegica poslanka, prav zaradi
               tega, da bi zmanjšali, ker praviš, da dela Vlada v pravi smeri, dodatno imamo 90
               tisoč brezposelnih, smo na 43. mestu lestvice koruptivnosti, 600 % višji dnevni
               znesek neporavnanih obveznosti kot v letu 2008, 35 % več stečajev kot lansko leto –
               to je vaša izkaznica. Pa je ni napisala opozicija, Slovenska ljudska stranka,
               napisalo jo je gospodarstvo. To si poglejte in videli boste, da si tega ne morete
               oprati z obraza.</p>
            </sp>
            <sp xml:id="SDZ6-Redna-20-2013-12-17.sp145">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na glasovanje.</p>
               <p>Glasujemo. Navzočih je 78 poslank in poslancev, za je glasovalo 34, proti 43.</p>
               <p>(Za je glasovalo 34.) (Proti 43.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca Zvonka Černača bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednice Vlade mag. Alenke Bratušek na poslansko vprašanje gospoda Zvonka Černača
               v zvezi s sanacijo bančnega sistema.</p>
               <p>Želi kdo v imenu poslanske skupine obrazložiti glas?</p>
               <p>V imenu Poslanske skupine SDS ima besedo gospod Zvonko Černač.</p>
            </sp>
            <sp xml:id="SDZ6-Redna-20-2013-12-17.sp146">

               <speaker>ZVONKO ČERNAČ (PS SDS):</speaker>

               <p>Tudi na vprašanje Poslanske skupine Slovenske demokratske stranke predsednica Vlade
               ni odgovorila, zaradi tega bomo v poslanski skupini razpravo o tem neodgovoru
               podprli. Predsednica Vlade ni odgovorila na vprašanje, zakaj vlada prejšnji teden ni
               sprejela ukrepov za zavarovanje in izterjavo sredstev od odgovornih, torej od tistih,
               ki so odgovorni za bančno luknjo. Ni odgovorila na vprašanje, zakaj tistim, ki
               spornih kreditov niso vrnili, ni zamrznjeno premoženje. Predsednica Vlade Alenka
               Bratušek ni odgovorila na vprašanje, zakaj ni zamrznjeno premoženje tistim, ki so
               sporne kredite dodeljevali. Predsednica Vlade Alenka Bratušek ni odgovorila na
               vprašanje, zakaj je vlada ravnala neodgovorno do lastnega naroda in ni izkoristila
               možnosti za pridobitev cenejših virov sredstev v okviru evropskih institucij; zakaj
               ni zaprosila za cenejši denar v okviru evropskega mehanizma za reševanje bank, kar bi
               omogočilo bistveno cenejše vire sredstev za sanacijo in s tem razbremenitev bodočih
               generacij. In še na številna druga dodatna vprašanja ni odgovorila, predvsem na
               vprašanje glede uveljavljanja odgovornosti vodstev, predsednikov, članov uprav,
               nadzornih svetov, članov nadzornih svetov bank. Seveda se postavlja vprašanje, kako
               bo vlada to odgovornost uveljavljala, saj je vlada Alenke Bratušek globoko
               kontaminirana z bančno luknjo. Verjetno ni realno pričakovati, da bo Alenka Bratušek
               v vlogi predsednice Vlade preganjala Alenko Bratušek, nekdanjo članico nadzornega
               sveta Nove KBM, ki je odgovoren za dodeljevanje spornih kreditov. Verjetno ni
               pričakovati, da bo ta vlada lovila samo sebe in da bo vlada Alenke Bratušek
               preganjala ministra, ki sedi v tej vladi, ki je s svojim podpisom omogočil podjetju
               Grep pridobitev več 100 milijonov evrov vrednega posojila za Stožice, ki ne bo nikoli
               vrnjeno, predstavlja pa del bančne luknje. Verjetno je nerealno pričakovanje, da bo
               vlada Alenke Bratušek uveljavljala odgovornost, če v tej vladi kot minister za
               finance sedi nekdanji direktor Sektorja za upravljanje z naložbami Nove Ljubljanske
               banke, kjer je luknja največja. Torej, vse to so vprašanja, ki terjajo odgovore.
               Zaradi tega, ker gre za daleč največji rop davkoplačevalcev v zgodovini te države,
               gre za vprašanje, ki terja širšo politično in širšo družbeno soglasje, reševanje tega
               vprašanja. Treba se je z njim resno soočiti, kajti če tega ne bomo storili, za to pa
               je najbolj odgovorna trenutna vladajoča politika, bo narod moral banke ponovno
               sanirati čez 10 let. Ta narod je banke že saniral pred dvajsetimi leti – leta 1993.
               Ker se te glave takrat niso izčistile, ker so v teh bankah ostale in kolobarile še
               naprej, jih mora zdaj sanirati ponovno. Vse to so razlogi, ki govorijo o tem, da je
               potrebno opraviti ne samo razpravo o teh neodgovorih, pač pa tudi o tem, kako in na
               kakšen način bo vlada in vsi ostali ravnali v prihodnje, da se bo ta odgovornost
               uveljavila. Hvala lepa.</p>
            </sp>
            <sp xml:id="SDZ6-Redna-20-2013-12-17.sp147">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V imenu Poslanske skupine Pozitivna Slovenija ima besedo gospod Brane Golubović.
           </p>
            </sp>
            <sp xml:id="SDZ6-Redna-20-2013-12-17.sp148">

               <speaker>BRANE GOLUBOVIĆ (PS PS):</speaker>

               <p>Lep pozdrav vsem skupaj!</p>
               <p>Z enim delom se celo strinjam, zakaj potrebujemo sejo, na kateri bomo govorili o
               tem, kdaj, zakaj, kako se je zgodil največji rop v naših bankah. Takrat bomo
               razpravljali, ali je bilo to leta 2004–2008, ali je bilo to 2006, ko se NLB ni želela
               prodati Belgijcem in bi se izognili vsaj tej luknji. Strinjam se, da o tem
               razpravljamo in bomo razpravljali na izredni seji o stanju v bankah v petek. Zato se
               mi zdi in se nam vsem v Pozitivni Sloveniji zdi nesmiselno, da podvajamo te stvari. V
               petek se bo na vašo zahtevo, zahtevo SDS, ki jo osebno sam podpiram, o tem
               razpravljalo, zato ne morem glasovati, da se dvakrat razpravlja o eni in isti stvari.
               Hvala lepa.</p>
            </sp>
            <sp xml:id="SDZ6-Redna-20-2013-12-17.sp149">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo v lastnem imenu? Odpiram prijavo za obrazložitev glasu v lastnem imenu.</p>
               <p>Prvi ima besedo mag. Ivan Vogrin.</p>
            </sp>
            <sp xml:id="SDZ6-Redna-20-2013-12-17.sp150">

               <speaker>MAG. IVAN VOGRIN (NeP):</speaker>

               <p>Hvala lepa, predsedujoča. Spoštovane kolegice in kolegi!</p>
               <p>Jaz težko razumem določene situacije, vedno znova prosim, da mi pomagate, mogoče pa
               bom razumel kdaj. Glejte, ko smo bili pred kakšnim letom v parlamentu isti ljudje,
               sta bili pozicija in opozicija drugačni, vendar smo takrat vsi, tudi vi –
               predsedujoča, težko razumeli, da prejšnja pozicija ni dovolila razprave o nobenem
               problemu, tudi takšnem, ki je po našem skupnem mnenju takrat zadevala pomembne
               stvari, o katerih bi morala biti opravljena splošna razprava. In glej ga zlomka, zdaj
               se pa obrne zadeva. In tisti, ki ste prej govorili, da ni mogoče, težko razumemo, da
               ni mogoče splošne razprave opraviti o nobeni, pa zdaj delate enako. Ali veste, kaj je
               rekel Einstein? Največja definicija norosti je delati stvari na enak način in
               pričakovati drugačne rezultate. Rezultat bo približno takšen, kot vi pravite; sicer
               jaz nisem tako močno kritičen kot prejšnja vlada, če je bila popolnoma neuspešna.
               Verjetno bomo čez kakšno leto, dve ali tri spet ugotavljali, da je ta vlada
               neuspešna. In če ste si prebrali izjavo Gregorja Golobiča – točno na to temo govori v
               današnjih Financah, natančno o istih problemih. Menim, da bi bilo pošteno, če nič ne
               skrivamo, da poskušamo prispevati k rešitvam, to pa je naloga parlamenta. In če smo
               prejšnjim očitali, da skrivajo, ker niso dovolili razprave; ja, kaj ne veljajo enaka
               pravila za to vlado. Dajmo delati drugače! Hvala lepa.</p>
            </sp>
            <sp xml:id="SDZ6-Redna-20-2013-12-17.sp151">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Andrej Šircelj.</p>
            </sp>
            <sp xml:id="SDZ6-Redna-20-2013-12-17.sp152">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo.</p>
               <p>Jaz bom vsekakor podprl predlog sklepa, da se opravi javna razprava o odgovoru
               predsednice Vlade iz več razlogov. Prvič zaradi tega, ker ni točno odgovorila na
               vprašanja, ki so pomembna; in drugič zaradi tega, ker je v odgovorih zavajala in
               dajala netočne odgovore, kar bom tudi razložil. Prvo – tudi če govorimo večkrat o eni
               in isti stvari, ni nič narobe, ker bančna luknja znaša 6 milijard, če je ocenjenih 10
               bank, oziroma veliko več, če bi ocenili še preostale banke, ki tukaj niso bile
               ocenjene. Kar pomeni, da bodo davkoplačevalci plačali ogromno denarja. In tukaj je
               bilo tudi v letu 2012 razpravljano o tem. Posebne seje so bile. Tu je bil guverner
               Banke Slovenije, vendar takrat ni bilo točnih podatkov. In drugič – predsednica Vlade
               je zavajala. In večkrat je tudi ponovila in tudi drugi so ponovili o bruto zunanjem
               dolgu in obdobju leta 2004–2008, češ da so se takrat najemali krediti. So se, vendar
               ko nekdo najame kredite, ne najame slabega kredita, najame dober kredit! Slabi
               krediti pa so prišli na dan v letu 2009, v letu 2010, v letu 2011, v letu 2012.
               Poglejte si informacije, ki jih daje Banka Slovenije o spornih terjatvah nad 90 dni.
               Kdaj so nastajali ti krediti? V obdobju leta 2009 do 2013. Krediti so se vedno
               najemali kot dobri krediti, nikoli kot slabi. Podpišeš kreditno pogodbo, ne podpišeš
               slabega kredita, ampak dober kredit. To je tisto zavajanje, o katerem govori
               predsednica Vlade.</p>
            </sp>
            <sp xml:id="SDZ6-Redna-20-2013-12-17.sp153">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jurša, želite obrazložiti glas?</p>
               <p>Seveda, najprej je še na vrsti mag. Andrej Vizjak.</p>
            </sp>
            <sp xml:id="SDZ6-Redna-20-2013-12-17.sp154">

               <speaker>MAG. ANDREJ VIZJAK (PS SDS):</speaker>

               <p>Hvala lepa.</p>
               <p>Tudi sam bom podprl razpravo o tem odgovoru oziroma neodgovoru. Mene moti pri tem
               odgovoru več stvari. Moti me tudi to, da je za nekatere najpomembnejše vprašanje,
               kdaj so ti krediti nastali in zakaj so nastali. To je ravno tako, kot če bi mene pred
               enim letom oropali, pa bi me zanimalo, kdaj je to nastalo in zakaj me je oropal. Mene
               predvsem zanima, kdo me je oropal in ali bo odgovarjal za svoje dejanje in kaj bomo
               naredili, da se to v prihodnje ne bo več zgodilo. To je za mene ključno. Se pravi,
               kdo je odgovoren za bančno luknjo, kaj bomo naredili, da zavarujemo svoje premoženje
               in kaj bomo storili, da se to več ne ponovi. To je za mene ključno vprašanje. Tudi iz
               odgovora predsednice Vlade je bilo razbrati eno neracionalnost, ki je danes v
               koaliciji. Raje se dražje zadolžujemo, precej dražje zadolžujemo, raje obremenjujemo
               bodoče rodove z visokimi obrestmi za najeta posojila, češ da s tem ohranjamo
               suverenost in nek svoj ponos. Če ponos stane 50 milijonov evrov kot enoprocentna
               točka v pribitku na obresti za 5 milijardno posojilo, je ta ponos hudičevo drag.</p>
               <p>Spoštovani, ali smo mi topogledno suvereni, če moramo čisto za vsako stvar vprašati
               Bruselj? Poglejte, za prenos slabih terjatev moramo vprašati Bruselj, za vsako
               dokapitalizacijo moramo vprašati Bruselj. In vi meni govorite, da bo naša suverenost
               ogrožena, če najamemo cenejši kredit. Jaz mislim, da bo naša suverenost najbolj
               ogrožena, če se zadolžujemo po dragih, visokih obrestnih merah tudi v prihodnje in s
               tem zaklenemo prihodnost bodočim rodovom na to, da bodo odplačevali ta nemogoča
               posojila.</p>
            </sp>
            <sp xml:id="SDZ6-Redna-20-2013-12-17.sp155">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Franc Jurša.</p>
            </sp>
            <sp xml:id="SDZ6-Redna-20-2013-12-17.sp156">

               <speaker>FRANC JURŠA (PS DeSUS):</speaker>

               <p>Hvala lepa za besedo, podpredsednica.</p>
               <p>Tega predloga ne bom podprl iz enostavnega in preprostega razloga. V petek imamo
               izredno sejo, na kateri boste imeli vsi, ki boste to želeli, ogromno možnosti,
               priložnosti, da na to temo spregovorite in da tudi na koncu zavzamemo stališča
               oziroma sklepe, ki bodo soglasno sprejeti oziroma z večino sprejeti na matičnem
               delovnem telesu. Prepričan sem, da je to vse skupaj le začetek razprave o tem
               vprašanju in da se bo ta razprava odvijala v prihodnosti. Ne samo na vsaki seji,
               ampak na vsaki seji večkrat. Govorilo se bo o tem, da; na koncu bi pa lahko rekel in
               zaključil, da bodo verjetno tudi papagaji tisti, ki se bodo naučili vsega tega, kar
               bomo mi v tej dvorani spregovorili na to temo. Hvala lepa.</p>
            </sp>
            <sp xml:id="SDZ6-Redna-20-2013-12-17.sp157">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ker vidim še interes za obrazložitev glasu v lastnem imenu, prosim za prijavo.
               Obrazložitev glasu gre v lastnem imenu, brez polemik.</p>
               <p>Prvi ima besedo gospod Jožef Horvat.</p>
            </sp>
            <sp xml:id="SDZ6-Redna-20-2013-12-17.sp158">

               <speaker>JOŽEF HORVAT (PS NSi):</speaker>

               <p>Hvala lepa, podpredsednica, spoštovane kolegice in kolegi!</p>
               <p>V lastnem imenu bom napovedal, da bom podprl proceduralni predlog kolega Zvoneta
               Černača. Spoštovane kolegice in kolegi, rad bi vas spomnil, za božjo voljo, ne mešati
               izredne seje, ki jo predlagajo kolegice in kolegi Slovenske demokratske stranke, s
               sejo Državnega zbora, ki sem jo jaz predlagal, zdaj kolega Černač in najbrž tudi
               kolega Pukšič. Ker to sejo, ki smo jo mi predlagali, ki smo v imenu ljudstva
               predsednico spraševali, mora pripraviti vlada. Jaz sem vlado oziroma predsednico
               spraševal, kakšen je scenarij. Kakšen je scenarij? Gospe in gospodje, zaradi mene
               lahko gremo, lahko zapremo sejo, lahko je ta seja zaprta, če govorimo o bankah, vedno
               zagovarjam zaprto sejo. Mi, predlagatelji te seje, ne rabimo nobenega populizma, ne
               rabimo kamer, ampak ljudstvu je vendarle treba povedati, kakšen je scenarij. Ker tega
               scenarija ni, kaj si lahko mislimo, da ni volje za sanacijo bank, da se bo zgodba
               ponovila, da se tisti, ki so nam spraznili banke, zdaj nekje v ozadju samo krohotajo,
               da jih bodo spraznili še enkrat. Strošek sanacije bank, gospe in gospodje, je okrog 6
               milijard. Koliko je stal avtocestni križ? Manj, manj kot sanacija bank. In če Državni
               zbor ne zasluži te razprave na podlagi gradiva, ki ga vlada pripravi – vlada, potem
               jaz ne vem, kam dejansko sploh gremo. V suverenost?! V kakšno suverenost, če pa smo
               zaprosili za nemogoče drage kredite. In jih imamo in jih bodo plačevali otroci naših
               otrok. Kakšna suverenost je to?!</p>
               <p>Glasoval bom za predlog kolega Černača.</p>
            </sp>
            <sp xml:id="SDZ6-Redna-20-2013-12-17.sp159">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Maša Kociper.</p>
            </sp>
            <sp xml:id="SDZ6-Redna-20-2013-12-17.sp160">

               <speaker>MAŠA KOCIPER (PS PS):</speaker>

               <p>Hvala lepa.</p>
               <p>Glasovala bom proti temu predlogu, ne samo zaradi razlogov, ki so bili že večkrat
               ponovljeni in ki jih bo mogoče še tisočkrat ponoviti na izredni seji, ampak tudi
               zato, ker je iz predloga predlagatelja razvidno, da sploh ne razume načinov delovanja
               institucij v naši državi. Namreč, predlagatelj v svojem vprašanju zahteva, da
               predsednica Vlade uveljavlja odgovornost, da predsednica Vlade ali vlada zamrzne
               premoženje tistim, ki so dobili kredite, da predsednica Vlade zamrzne premoženje
               tistim, ki so dodeljevali kredite, da predsednica Vlade težko preganja samo sebe,
               pravijo, in težko preganja svojega ministra. In tako naprej. Vse to mi kaže, da
               predlagatelji ne razumejo, da živimo, kot druge države, v demokratičnem sistemu, kjer
               imamo organe pregona in na koncu tudi sodišča. In organi pregona, konkretno
               tožilstvo, je lahko edino, ki zahteva zamrznitev premoženja, in sodišče o tem odloči.
               Nikakor tega ne more narediti predsednica Vlade. Prav tako predsednica Vlade ne more
               preganjati ali, kot je rekel gospod Černač, loviti samo sebe, kajti zopet vlada ima
               zelo omejene pristojnosti, konkretno organi za lovljenje in pregon pa so policija in
               ponovno tožilstvo, na koncu sodišče, ki edino lahko odloča o tem, kdo je odgovoren,
               in odloči o odgovornosti. Vse, kar lahko naredi vlada, je to, kar vlada že dela.
               Imamo konkretno zavezo, da je boj proti korupciji prioriteta te vlade, to se bo
               pokazalo tudi na zakonodajnih predlogih in se že kaže. Zakon o bančništvu, Zakon o
               slabi banki, stroge določbe o tem, kako morajo zaposleni v bankah prijavljati
               morebitne sume kaznivih dejanj. Kot vidimo danes, zopet organi pregona opravljajo
               hišne preiskave na to temo. Z Zakonom o bančništvu smo podaljšali štirikratno
               zastaranje za kazniva dejanja na področju bančništva. To so spremembe, ki jih lahko
               dela vlada. In zato je razpravljati o tem, da bo vlada preganjala, zamrzovala
               premoženje ali lovila lopove, nesmiselno.</p>
            </sp>
            <sp xml:id="SDZ6-Redna-20-2013-12-17.sp161">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jožef Jerovšek ima besedo.</p>
            </sp>
            <sp xml:id="SDZ6-Redna-20-2013-12-17.sp162">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Glede predloga, da se opravi ta razprava zaradi neodgovora predsednice Vlade. Ob
               njenem odgovoru in tudi predhodni obrazložitvi pa lahko rečem, da se potrjuje misel
               najbolj slavnega filozofa Habermasa, da je laž nesmrtna duša komunizma. Kajti drugače
               si ne morem razlagati takšnih sprenevedanj, takšnih manipulacij in takšnih laži, kot
               so bile navedene včeraj v odgovoru predsednice Vlade, ko jo je poslanec Černač
               vprašal, ali bo lahko uveljavljala odgovornost proti članici nadzornega sveta NKBM
               Alenki Bratušek. Sedaj na tej funkciji je odgovorila, da naj bi v tistem nadzornem
               svetu sedel član naše stranke. Kar je eminentna, eklatantna laž, ampak ko ni pravih
               odgovorov, se tudi predsednica Vlade brani z lažmi. Nobeno vprašanje ni mišljeno tako
               direktno. To odgovornost oziroma preiskavo bodo že izvajali organi pregona, če jo bo
               vlada dovolila. Ta Vlada se bori proti temu, da bi spoznali, kdo stoji, kdo je prejel
               slabe kredite, kdo je odnesel denar. Nočejo dati preiskovalni komisiji dokumentov, da
               bi pogledala v kreditne mape. Kdo je odnesel kak denar, kdo ga je odobril. In danes
               si lahko na Požar reportu ogledate, kako je predsednica Vlade reagirala v tednu, ko
               so na veliko odpisovali kredite Nove kreditne banke Maribor. In zaradi tega jo je
               treba pregnati na čistino, te ljudi, ki usporavajo in prepričujejo, da bi naše
               ljudstvo izvedelo, kdo jih je oropal, kdo je njihove otroke oropal, kdo jim je
               preprečil solidno prihodnost in mladost. Hvala lepa.</p>
            </sp>
            <sp xml:id="SDZ6-Redna-20-2013-12-17.sp163">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo obrazložiti glas v lastnem imenu?</p>
               <p>Gospod Zvonko Černač, izvolite.</p>
            </sp>
            <sp xml:id="SDZ6-Redna-20-2013-12-17.sp164">

               <speaker>ZVONKO ČERNAČ (PS SDS):</speaker>

               <p>Jaz zdaj ne vem, ali je kaj narobe z mojim mikrofonom, ali pa gospa Maša Kociper
               narobe sliši. Jaz sem povedal, da predsednica Vlade včeraj ni odgovorila na
               vprašanje, zakaj tistim, ki spornih kreditov niso vrnili, ni zamrznjeno premoženje.
               Dejal sem, da ni odgovorila na vprašanje, zakaj ni zamrznjeno premoženje ...</p>
            </sp>
            <sp xml:id="SDZ6-Redna-20-2013-12-17.sp165">

               <speaker>PODPREDSEDNICA RENATA BRUNSKOLE:</speaker>

               <p>Gospod Černač, ali imate v lastnem imenu ali o gospe Maši Kociper?</p>
            </sp>
            <sp xml:id="SDZ6-Redna-20-2013-12-17.sp166">

               <speaker>ZVONKO ČERNAČ (PS SDS):</speaker>

               <p>Prosim, da si nikoli več tega ne dovolite, da me sredi razprave neutemeljeno
               prekinete.</p>
            </sp>
            <sp xml:id="SDZ6-Redna-20-2013-12-17.sp167">

               <speaker>PODPREDSEDNICA RENATA BRUNSKOLE:</speaker>

               <p>Gospod Černač, to bom pa jaz odločila, ne vi.</p>
            </sp>
            <sp xml:id="SDZ6-Redna-20-2013-12-17.sp168">

               <speaker>ZVONKO ČERNAČ (PS SDS):</speaker>

               <p>Po tistem prej, ko niste prekinili gospe Maše Kociper, ko je razpravljala o vsem
               ostalim, samo glasu ni obrazlagala, in ne sedaj, ko je govorila pred menoj.</p>
               <p>Jaz obrazlagam svoj glas in prosim, da mi vrnete sekunde, ki so mi bile pri tem
               odvzete. Jaz nisem govoril o tem, da bi morala to storiti vlada Alenke Bratušek ali
               pa predsednica Vlade, jaz sem postavil vprašanje, zakaj se to ni zgodilo. V trenutku,
               ko je bila slovenska javnost, slovenski narod seznanjen s tem, da bo moral iz svojih
               žepov pokrivati kredite tistim, ki so jih v 100 milijonskih zneskih najemali, da bi
               zato imeli zavarovanja, ni ta Vlada sprejela tudi vsega ostalega, v sodelovanju z
               ostalimi institucijami, kar bi bilo potrebno, da bi bila ta cena čim nižja. Če imate
               nekateri težave s tem, da bomo o tem razpravljali konec tega tedna in bi potem
               razpravljali ponovno konec januarja ob razpravi o neodgovoru na to vprašanje, po moje
               teh težav ne bi smelo biti, kajti konec januarja bi lahko že slišali, kaj bo v tem
               obdobju do konca januarja storjeno. Jaz sem ponovno dobil eno stavo. Včeraj sem šel
               stavit, da se bo nekaj podobnega danes dogajalo, kar se s temi maricami, da se bodo
               majhni lumpki lovili, da se bo nekaj podobnega zgodilo kot takrat, ko smo imeli v
               Državnem zboru obravnavo bančnega sistema, prvič, in ko smo imeli interpelacijo
               finančnega ministra, drugič. Ne se smešiti s temi stvarmi, ne gre za resne zadeve.
           </p>
            </sp>
            <sp xml:id="SDZ6-Redna-20-2013-12-17.sp169">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Černač, glede na vaše opozorilo meni naj vam povem, da je potekala točka in
               sedaj glasovanje o vašem predlogu, zato tudi gospe Kociper nisem ustavila, ko je
               omenjala vaše ime, ker je omenjala vašo razpravo in vaš predlog.</p>
               <p>Prehajamo na odločanje.</p>
               <p>Glasujemo. Navzočih je 74 poslank in poslancev, za je glasovalo 31, proti 41.</p>
               <p>(Za je glasovalo 31.) (Proti 41.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca Franca Pukšiča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednice
               Vlade magistrice Alenke Bratušek na poslansko vprašanje gospoda Franca Pukšiča v
               zvezi s tajnostjo in netransparentnostjo ukrepov, ki jih izvaja vlada. Želi kdo v
               imenu poslanske skupine?</p>
               <p>V imenu poslanske skupine SLS ima besedo gospod Franc Pukšič.</p>
            </sp>
            <sp xml:id="SDZ6-Redna-20-2013-12-17.sp170">

               <speaker>FRANC PUKŠIČ (PS SLS):</speaker>

               <p>Hvala lepa še enkrat.</p>
               <p>Pravzaprav ne morem verjeti, da bi lahko tretjič zavrnili predlog, da predsednica
               Vlade dodatno odgovori na postavljena vprašanja. Nismo včeraj spraševali predsednice
               Vlade s strani opozicije, pa vse 3 opozicijske stranke so imele približno enaka
               vprašanja, kaj je bilo leta 2004. Nismo je spraševali, ali je svojemu bančnemu kolegu
               v nadzornem svetu odpisala kredit, nismo je tega spraševali. Spraševali smo jo, kaj
               bo naredila ona danes in sedaj za slovensko javnost, za ta narod, ki sedaj vodi
               Vlado. Ko je nastopala pred Državnim zborom, je povedala, da bo vse boljše in
               drugače. Da se bo gospodarstvo razcvetelo, brezposelnost upadla in nobenih socialnih
               problemov več ne bo. Zato smo jo spraševali, spoštovano predsednico Vlade, tudi s
               strani Slovenske ljudske stranke, zakaj vendarle ne odkrije prenosov, torej ne
               dovoli, da se odkrijejo prenosi slabih kreditov na t. i. slabo banko in zakaj to
               ostaja tajno. Spraševali smo jo – državljanke in državljani bi smeli vedeti, ki bodo
               to luknjo in dokapitalizacijo pokrivali – kdo je za to kriv. Spraševali smo jo, zakaj
               je minister najel triletne obveznice samo z 1 pogajalcem. Zakaj je to naredil tako
               rekoč preko telefona, poklical prijatelja, se z njim dogovoril tudi za obrestno mero,
               na račun davkoplačevalcev. Zakaj je to naredil? Predsednica Vlade je odgovarjala, da
               je tudi v času naše vlade to tajno. Res je, da se zadeve obravnavajo tajno, vendar ne
               tajno, pa se ne pokliče prijatelja M. K. ali K. M. ali koga podobnega, da mu da
               kredit in se z njim dogovori za obrestno mero. Obrestna mera je 7,8 %, če jo
               primerjamo na 10-letne obveznice. Tako dragih Slovenija še ni imela. In spraševali
               smo jo, za Boga milega, ko so organi pregona skočili v zrak, ko je KPK skočila v zrak
               in je rekla dovolj imamo vsega skupaj, zakaj ne daste možnosti, da pogledamo v
               koruptivna dejanja v bankah, ker so na istih mestih isti ljudje, ki to zavirajo.
               Upam, da ji bomo dali možnost, da bo na to predsednica Vlade odgovorila.</p>
            </sp>
            <sp xml:id="SDZ6-Redna-20-2013-12-17.sp171">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo obrazložiti svoj glas? Odpiram prijavo za obrazložitev v lastnem imenu.
               Besedo ima gospod Jožef Kavtičnik. Se odpoveduje.</p>
               <p>Naslednji je gospod Jožef Jerovšek.</p>
            </sp>
            <sp xml:id="SDZ6-Redna-20-2013-12-17.sp172">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Vidim, da se ene frakcije Pozitivne Slovenije odpovedujejo, ampak jaz se pa ne bom.
               Veste, odgovor predsednice Vlade je bil tako zavajajoč in nikakršen, da se je na
               daleč videlo, da skuša zavajati, da se pred ljudstvom spreneveda in noče jasno
               odgovoriti na to, kaj se je zgodilo v našem bančnem sistemu, kakšne metodo je vlada
               izbrala, kako bo to sanirala. Poglejte, kar naprej ponavljanje, kdaj so se krediti
               začeli dvigati. V tistem času je bil direktor Ljubljanske banke gospod Kramar, ki
               danes zakonito prejema milijonsko nagrado. Ali mislite, če bi takrat vlada vedela, da
               je toliko kreditov, da bi si upal sam Kramar vzeti milijonsko nagrado takrat? Zavajal
               je javnost in zavajal je vlado takrat. Gospod Kramar je bil ista stranka kot takrat
               gospa Bratušek – LDS. Ona je bila mestna svetnica v Kranju, on pa je bil član LDS. In
               LDS je postavila Kramarja. To je ista politična opcija, ki sedi danes tukaj na istih
               sedežih. Moramo zelo jasno povedati, da branijo – in vključno predsednica – branijo
               samega sebe in branijo tiste stranke, ki se iz tega denarja bogato financirate. To je
               sedaj z vašim glasovanjem jasno. Tisti, ki so dobili te kredite, pa financirajo te
               stranke in zato jih podpirate. Hvala lepa.</p>
            </sp>
            <sp xml:id="SDZ6-Redna-20-2013-12-17.sp173">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Andrej Šircelj.</p>
            </sp>
            <sp xml:id="SDZ6-Redna-20-2013-12-17.sp174">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo.</p>
               <p>Jaz bom podprl predlog, da se opravi splošna razprava o odgovoru predsednice Vlade,
               ker tega odgovora dejansko ni bilo. Ob tem, da se je Slovenija zadolžila za milijardo
               in pol po 4,85 % obrestni meri, je ali popoln fiasko ali pa je to namerno slaba
               zadolžitev. Prvo, kar potrebuje ne samo odgovor, ampak celotno preiskavo ustreznih
               organov, vsekakor Računskega sodišča in še koga. Mi smo zaradi tega, ker smo
               zadolženi po skoraj 5 % obrestni meri, po mnenju predsednice Vlade bolj suvereni.
               Gospe in gospodje, mi smo zaradi tega manj suvereni. To suverenost nam kratijo tisti,
               ki nam po takšnih obrestnih merah posojajo denar. In zanima nas, kdo so to? Pred kom
               dejansko izgubljamo suverenost? Če je 5 % obrestna mera in če se recimo Hrvaška
               zadolžuje po 4 % obrestni meri, če se Španija po 2 % obrestni meri, zakaj se mi po 5
               % obrestni meri? Zakaj se ne zadolžujemo na odprtem trgu, zakaj se zadolžujemo pri
               nekih ljudeh, pri nekih firmah, ki pridejo morda mimogrede na Župančičevo ali na
               Gregorčičevo, in je to nek dvostranski odgovor? In o tem mora poročati predsednica
               Vlade. Kdo je sklenil pogodbo? Zakaj po takšni obrestni meri in ali se Slovenija
               dejansko ni sposobna zadolžiti po nižji obrestni meri? Kakšen je finančni status
               Slovenije danes? Kaj bomo naredili čez mesec ali dva, ko se bo verjetno treba spet
               zadolžiti, ker bomo naslednje leto plačali 3 milijarde dolgov oziroma 1 milijardo
               obresti? To so vprašanja, na katere mora predsednica Vlade točno odgovoriti.</p>
            </sp>
            <sp xml:id="SDZ6-Redna-20-2013-12-17.sp175">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na glasovanje. Glasujemo. Želi še kdo obrazložiti glas? 
                   Gospod Pukšič, izvolite, v lastnem imenu vam moram dati besedo, če želite.
                  
               
           </p>
            </sp>
            <sp xml:id="SDZ6-Redna-20-2013-12-17.sp176">

               <speaker>FRANC PUKŠIČ (PS SLS):</speaker>

               <p>Ne morete mi dati, če bi seveda sami tako odločali, ampak tako piše v poslovniku.
               Zato ste mi dali besedo.</p>
               <p>Kar se tiče komentarja s strani Pozitivne Slovenije, bivšega gospodarskega ministra,
               ne bom ponovil, ampak tudi zaradi takšnih dejanj je bančna luknja, kot jih je on
               izvajal.</p>
               <p>Spoštovane kolegice in kolegi! Gospa Alenka Bratušek je včeraj odgovarjala popolnoma
               nekaj drugega, kot pa tisto, kar je bila vprašana. Ko je bila še v opoziciji, je
               gospa Alenka Bratušek od takratne koalicije zahtevala, naj vendarle razkrijejo, kdo
               so tisti, ki so dobili kredite, ki jih ne odplačujejo in ki so jih dobili na
               koruptiven način, torej na način, ki niso svojih kreditov zavarovali. Takrat smo na
               njeno zahtevo, pobudo, tudi s strani Pozitivne Slovenije, odgovorili z Zakonom o
               slabi banki. V zakonu o slabi banki je bilo vse to zapisano, pa vendar ko smo to
               naredili, je bil takšen pritisk, da vlada, ki je takrat bila, ni obstala. Očitno
               zaradi nekaterih prikritih lobijev in notranjih pritiskov. Danes v časopisju beremo,
               da je državni tožilec Jože Kozina povedal takole: Znotraj bančne trdnjave Nove
               Ljubljanske banke so še vedno ljudje, ki jim ni v interesu, da se zadeve čim prej
               raziščejo.</p>
               <p>V Slovenski ljudski stranki smo v imenu ljudi, ki so nas izvolili, spraševali: Zakaj
               ne dovoli in nič ne naredi, da bi se to raziskalo? Zakaj je minister lahko najel
               kredite s tako veliko obrestno mero, katero bodo morali ljudje plačevati? Na ta
               vprašanja je nujno, da dobimo dogovore.</p>
            </sp>
            <sp xml:id="SDZ6-Redna-20-2013-12-17.sp177">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na glasovanje. 
                   Glasujemo. Navzočih je 68 poslank in poslancev, za je glasovalo 26, proti 41.
                  
                (Za je glasovalo 26.) (Proti 41.)</p>
               <p>Ugotavljam, da sklep ni sprejet.</p>
               <p>Izvolite, imate postopkovni predlog.</p>
            </sp>
            <sp xml:id="SDZ6-Redna-20-2013-12-17.sp178">

               <speaker>FRANC PUKŠIČ (PS SLS):</speaker>

               <p>Gospa podpredsednica, to kar ste naredili, je popolnoma v nasprotju s poslovnikom.
               Predsednik naše stranke Franci Bogovič je držal roko gor. Pogledali ste in videli
               ste, da je držal roko gor. Verjetno ni držal roke gor, da bi vas vprašal, ali sme na
               WC, ampak zato, ker je hotel obrazložiti glas. In to pravico ima!</p>
            </sp>
            <sp xml:id="SDZ6-Redna-20-2013-12-17.sp179">

               <speaker>PODPREDSEDNICA RENATA BRUNSKOLE:</speaker>

               <p>Spoštovani gospod Pukšič, verjamem, da niste želeli tako nastopiti, kot ste. Vendar
               vam povem, ko smo prešli na glasovanje, se je rdeči trak, ki kaže fazo glasovanja, že
               začel. In takrat sem videla, da je gospod Bogovič dvignil roko. Lepo vas prosim,
               prehajamo naprej na delo, pri naslednjih vprašanjih vas vljudno prosim, če se vsi
               prijavljate na prijavo, da ne bo kdo imel občutka, da sem ga spregledala.</p>
               <p>Prvi je dvignil roko gospod Franci Bogovič, za njim gospod Jožef Jerovšek.</p>
            </sp>
            <sp xml:id="SDZ6-Redna-20-2013-12-17.sp180">

               <speaker>FRANC BOGOVIČ (PS SLS):</speaker>

               <p>Spoštovana podpredsednica, ne bom kričal v Državnem zboru.</p>
               <p>Želim vam pa zelo jasno povedati, da spremljajte glasovanje, če vodite sejo. Roko sem
               držal vsaj 10 sekund prej, preden je gospod Pukšič zaključil. Ne želim protestirati.
               Ne dovolim pa tega, da govorite, da sem roko dvignil po tistem, ko se je glasovanje
               začelo. Če vodite sejo, spremljajte, ker veste, da so to točke, pri katerih poslanci
               želimo obrazložiti svoje glasove. Takšni manevri niso potrebni in nam vsem skupaj
               niso v čast.</p>
            </sp>
            <sp xml:id="SDZ6-Redna-20-2013-12-17.sp181">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Kot sem prej povedala, res nisem opazila vaše roke. Vam pa obljubljam, da bomo sedaj
               vsakič prijavljali obrazložitev. Velikokrat želim skrajšati, ko vidim samo eno
               dvignjeno roko. Pa bomo šli v tem daljšem postopku.</p>
               <p>Izvolite, gospod Jožef Jerovšek, postopkovno.</p>
            </sp>
            <sp xml:id="SDZ6-Redna-20-2013-12-17.sp182">

               <speaker>JOŽEF JEROVŠEK (PS SDS):</speaker>

               <p>Hvala, podpredsednica.</p>
               <p>Tokrat ste zavestno preprečili obrazložitev glasu, kajti tudi jaz sem vpil, da je
               obrazložitev glasu. In če ne vidite, ste pa gluhi, doslej še niste bili. In ste
               zavestno to prekršili. Ampak ker ne spoštujete Poslovnika Državnega zbora, hkrati ne
               morete voditi te seje. In prosim, da sebi izrečete ukrep odstranitve s seje in da gre
               drugi predsedujoči za vodenje seje.</p>
            </sp>
            <sp xml:id="SDZ6-Redna-20-2013-12-17.sp183">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Trudila se bom, da vodim sejo v skladu s poslovnikom. Vljudno prosim vse poslanke in
               poslance pri obrazložitvah glasu, da se prijavljate na prijavo, v bodoče bo izključno
               tako.</p>
               <p>Gospod Pukšič, imate postopkovni predlog, izvolite.</p>
            </sp>
            <sp xml:id="SDZ6-Redna-20-2013-12-17.sp184">

               <speaker>FRANC PUKŠIČ (PS SLS):</speaker>

               <p>Podpredsednica, jaz se opravičujem za dvignjeni glas, pa vendarle sproducirali ste
               ga vi za mesto vodenja Državnega zbora. Predsednik Državnega zbora je tu, tudi ostale
               kolegice in kolegi, bodite korektni in bodite vsaj enkrat pošteni do tega, kar je bil
               namen. Namen je bil, da pred glasovanjem še kolega Bogovič spregovori.
               Podpredsednica, namerno ste to preprečili, ker vodite v tem trenutku sejo Državnega
               zbora, razlagate poslovnik, vendar pričakujem, da tako, kot v njem piše. Ni na vas
               narediti skrajšani postopek ali daljši postopek za prijavo, na vas je samo to, da
               imajo poslanke in poslanci to možnost – na kakšen način, se vi odločite, je vaša
               stvar. Vendar morate poslankam in poslancem dati možnost, in to ste preprečili.
               Podpredsednica, te pravice nimate. Jaz sem se opravičil za dvignjeni glas. Upam,
               podpredsednica, da boste napako popravili. Z mesta, na katerem ste, imate to možnost,
               da razveljavite glasovanje, dajte možnost glasu in še enkrat glasujmo. To je po mojem
               najbolj korektno, kar lahko naredite. Hvala.</p>
            </sp>
            <sp xml:id="SDZ6-Redna-20-2013-12-17.sp185">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Jaz se želim ob tej priložnosti javno opravičiti gospodu Francu Bogoviču, ker sem
               prepozno videla dvignjeno roko. Moram pa reči, da se z vsemi vami, kolegice in
               kolegi, zelo dobro in korektno razumem kot vaša kolegica poslanka. Nisem pa
               zadovoljna nad tonom glasu, ki ga je imel gospod Franci Pukšič in sprejemam
               opravičilo.</p>
               <p>Prehajamo k naslednji točki. V skladu s predlogom poslanke Sonje Ramšak bo zbor
               odločal o naslednjem predlogu sklepa: Državni zbor bo na naslednji seji opravil
               razpravo o odgovoru ministra za obrambo Romana Jakiča na poslansko vprašanje gospe
               Sonje Ramšak v zvezi s predkazenskim postopkom.</p>
               <p>Ali želi kdo obrazložiti glas v imenu poslanske skupine? Odpiram prijavo. 
                   Besedo ima v imenu Poslanske skupine SDS gospa Sonja Ramšak. 
               
           </p>
            </sp>
            <sp xml:id="SDZ6-Redna-20-2013-12-17.sp186">

               <speaker>SONJA RAMŠAK (PS SDS):</speaker>

               <p>Hvala za besedo, spoštovana podpredsednica. Spoštovane kolegice in kolegi!</p>
               <p>V Poslanski skupini Slovenske demokratske stranke podpiramo predlog, da se opravi
               širša razprava. Minister za obrambo je sicer v neki drugi funkciji, v funkciji
               direktorja Zavoda Tivoli nekako v predkazenskem postopku glede na podpis sporne
               pogodbe za Športni center Stožice, s čimer naj bi omogočil protipravno korist
               zasebnemu podjetju GREP. Kot vemo, je to podjetje že v stečaju in 100 milijonski
               kredit verjetno nikoli ne bo vrnjen. Poslansko vprašanje se je nanašalo na njegovo
               opravljanje sedanje funkcije ministra za obrambo. Če bo uveden kazenski postopek ali
               pa so že v predkazenskem postopku potekali kakšni preiskovalni ukrepi, s katerimi bi
               lahko vplivali tudi na delo samega ministra oziroma tudi na to, da bi lahko prišlo do
               razkritja nekaterih zaupnih oziroma tajnih podatkov, seveda predlagamo, da se opravi
               ta razprava. Minister za obrambo je sicer govoril o tem, da pri svojem delu uporablja
               zaščitena komunikacijska, telekomunikacijska sredstva, vendar pa vsi zelo dobro vemo,
               če so uvedeni predkazenski oziroma kazenski postopki, da ti podatki niso zaščiteni.
               So pa zaščiteni, da jih drugi ne morejo slišati. Po odredbi preiskovalnega sodnika
               oziroma sodišč pa so ti podatki dostopni za kazenske postopke. Zaradi tega smo tudi
               pozvali ministra, da sam odstopi in s tem omogoči objektivno preiskavo. Hvala.</p>
            </sp>
            <sp xml:id="SDZ6-Redna-20-2013-12-17.sp187">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.
                   Želi kdo obrazložiti glas v lastnem imenu? Če ne želi, prehajamo na
                     odločanje. Glasujemo. Navzočih je 74 poslank in poslancev, za je glasovalo 31,
                     proti 42. 
                (Za je glasovalo 31.) (Proti 42.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Vinka Gorenaka bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za pravosodje dr. Senka Pličaniča na poslansko vprašanje dr. Vinka Gorenaka
               v zvezi z nadzorom na Vrhovnem državnem tožilstvu v povezavi z nezakonitim
               imenovanjem generalnega direktorja Vrhovnega državnega tožilstva.</p>
               <p>Želi kdo obrazložiti glas v imenu poslanske skupine?</p>
               <p>Dr. Vinko Gorenak, imate besedo.</p>
            </sp>
            <sp xml:id="SDZ6-Redna-20-2013-12-17.sp188">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Upam, da bo šlo brez prekinjanja. Zahteval sem razpravo o odgovoru ministra za
               pravosodje. Šlo je za vprašanje nezakonitega imenovanja direktorja Vrhovnega
               državnega tožilstva, ki ga je izvedel v sodelovanju s Sodnim svetom generalni državni
               tožilec gospod Fišer. Šlo je za to, da je bilo to imenovanje opravljeno 1 dan pred
               imenovanjem zadnje Janševe vlade. Pri tem sem takrat kot minister smatral, da gre za
               nezakonito imenovanje, zato smo na vladi to imenovanje odpravili. Gospod Škrlec se je
               pritožil na Upravno sodišče in – pazite! – Upravno sodišče je ugotovilo, da je
               generalni državni tožilec zlorabil zakon, ponavljam, generalni državni tožilec je
               zlorabil zakon. Zato sem takrat v vlogi ministra, pristojnega tudi za tožilstvo,
               sprejel sklep o tem, da opravimo nadzor v tej zadevi. Generalni državni tožilec je
               bil poln besed v medijih, kako politično pritiskam na njega, in je ta nadzor
               odklonil, kar ima po zakonu pravico. Zato je vlada 13. marca letošnjega leta sprejela
               sklep, da se ta nadzor vseeno opravi. Sedanja vlada pa je pred približno 10 dnevi to
               odločitev odpravila. To pomeni, da nadzora nad delom generalnega državnega tožilca
               niti v tej zadevi niti v kakšni drugi zadevi ne bo. Minister je včeraj sicer govoril
               o tem, da bo pripravil nadzor nad delom generalnega državnega tožilca, vendar bomo
               videli, ali bo ali ne bo.</p>
               <p>Naj vas spomnim tudi na neko drugo stvar, ki je pomembna pri glasovanju o tem
               proceduralnem predlogu za razpravo. Vse več je podatkov, da je Vrhovno državno
               tožilstvo z gospodom Fišerjem na čelu, če bi rekel v jeziku prejšnjega sistema, neka
               zlonamerna celica v tej državi, ki pripravlja nekatere stvari, ki nimajo zakonite
               podlage; posebej poudarjam – ki nimajo zakonite podlage. Prvič, dobro se spomnite
               pisanja medijev o tem, kako naj bi med imenovanjem, ko smo glasovali o gospodu
               Jankoviću kot premierju, in potem med drugim glasovanjem uporabil tožilske podatke in
               preko bivšega predsednika države gospoda Kučana in gospoda Türka vplival na tiste
               odločitve. Spomnite se tudi drugega primera ... / opozorilni znak za konec razprave/
               Bom prosil še za obrazložitev glasu v svojem imenu. Hvala.</p>
            </sp>
            <sp xml:id="SDZ6-Redna-20-2013-12-17.sp189">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Odpiram prijavo za obrazložitev glasu v svojem imenu.</p>
               <p>Besedo ima dr. Vinko Gorenak.</p>
            </sp>
            <sp xml:id="SDZ6-Redna-20-2013-12-17.sp190">

               <speaker>DR. VINKO GORENAK (PS SDS):</speaker>

               <p>Obstajata še 2 pomembna razloga, zakaj je tam treba opraviti nadzor oziroma zakaj je
               treba opraviti tudi razpravo v Državnem zboru na to temo. Nisem pristaš, da bi
               posebej verjel anonimkam, vendar prva anonimka Fišergate se je pokazala kot popolnoma
               točna. Jaz se ne spuščam v vsebino te anonimke, vendar je govorila o finančni
               preiskavi zoper predsednika naše stranke. Naknadne ugotovitve in poročila tožilstva
               so pokazala, da je to točno. Naj vas spomnim na drugo anonimko. Tudi zato drugi
               anonimki bolj verjamem, ker se je prva pokazala za točno in postavila pomembno
               okoliščino pri odločanju o tem vprašanju. Ta anonimka govori o t. i. akciji
               "Maneken", ki se odvija na Vrhovnem državnem tožilstvu. To v praksi pomeni, da je
               Vrhovno državno tožilstvo sprejelo politično odločitev napada na predsednika
               republike Boruta Pahorja. Tega naj bi, tako pravi ta dokument, začeli na ta ali
               drugačen način preiskovati. Kot so zapisali v anonimki – in to je pomembno za
               odločanje pri tem vprašanju – "predstavlja, se opravičujem, javnosti in poslancem
               neškodljivo budalo", kot piše v anonimki, "ki noče koristiti levi politični opciji".
               In če je to razlog, da eventualno Vrhovno državno tožilstvo pripravlja akcije proti
               predsedniku države, bi to bil alarm vsaj za stranko, iz katere on sam izhaja.</p>
               <p>Zato pričakujem podporo pri odločanju o tej zadevi, zlasti od tistih, ki politično
               pripadate v njegov tabor. Hvala lepa.</p>
            </sp>
            <sp xml:id="SDZ6-Redna-20-2013-12-17.sp191">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na odločanje. 
                   Glasujemo. Navzočih je 73 poslank in poslancev, za je glasovalo 30, proti 42.
                  
                (Za je glasovalo 30.) (Proti 42.)</p>
               <p>Ugotavljam, da sklep ni bil sprejet.</p>
               <p>V skladu s predlogom poslanke Alenke Jeraj bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               izobraževanje, znanost in šport dr. Jerneja Pikala na poslansko vprašanje gospe
               Alenke Jeraj v zvezi s pozitivnim oblikovanjem domovinske zavesti v
               vzgojno-izobraževalnem procesu.</p>
               <p>Želi kdo obrazložiti glas v imenu poslanske skupine? Vidim samo eno roko.</p>
               <p>Gospa Alenka Jeraj, imate besedo.</p>
            </sp>
            <sp xml:id="SDZ6-Redna-20-2013-12-17.sp192">

               <speaker>ALENKA JERAJ (PS SDS):</speaker>

               <p>Hvala za besedo.</p>
               <p>V drugem členu Zakona o osnovni šoli piše med cilji izobraževanja, da je eden od
               ciljev tudi razvijanje zavesti o državni pripadnosti in narodni identiteti, vedenje o
               zgodovini Slovencev, njihovi kulturni, naravni dediščini ter spodbujanje državljanske
               odgovornosti. Zato sem ministra za izobraževanje gospoda Pikala spraševala, kakšne
               ukrepe je Vlada sprejela, kakšna navodila za šole, da se bo ta cilj uresničeval.
               Minister mi je v nadaljevanju nekaj ukrepov naštel, zato me izjemno čudi, da smo v
               zadnjih mesecih ali v zadnjem letu priča raznim, za moj okus, neprimernim dogodkom v
               osnovnih šolah. Pred kratkim, na 29. november, ki je bil praznik v nekem drugem
               sistemu, je v eno od osnovnih šol prišla učiteljica v uniformi, nekje je bilo
               navedeno celo z orožjem. To ni preverjeno, zato tega ne vem, vendar v uniformi pa
               zagotovo. Šolarje se oblači v pionirčke in se jim razlaga, kako dober sistem smo
               imeli. Pri predmetu Etika učiteljica razlaga učencem, kako pomembna oseba je bil
               Tito, ki ga je nemški Bild, naj spomnim, uvrstil med deset največjih zločincev na
               svetu. Vodijo jih tudi na razstavo o Titu, ki je ta trenutek v Ljubljani. Ob tem sem
               ministru povedala, da se avtor razstave ni javno izjasnil, da je avtor, avtor je pač
               za enkrat anonimen, tako da niti ne moremo preveriti kvalitete. Ocenjujemo, da pač ni
               primerno, da se otroke vozi na takšno razstavo, da ne govorim o tem, da učenka na
               test v četrtem razredu napiše, da živi v Jugoslaviji. Mi smo, torej Vlada oziroma
               preko projekta Rastem s knjigo so najprej podarili učencem prvih letnikov srednjih
               šol 20 tisoč knjig gospoda Vojnovića – Jugoslavija, moja dežela. Ne bom se spuščala v
               umetniški del knjige, vendar pa ocenjujem, da je bila knjiga dijakom vsiljena, kajti
               v knjižnicah jo najdemo kot roman za odrasle in tudi izposojajo si jo pretežno
               odrastli. To bi lahko minister preveril in mi na to niti ni znal odgovoriti, katera
               stroka je odločila, da je ta knjiga zmagala v projektu Rastem s knjigo kot mladinski
               roman. V knjižnici se je stroka odločila, da je to roman za odrasle, na Ministrstvu
               za kulturo in v sodelovanju z Ministrstvom za izobraževanje pa so se odločili, da je
               to mladinski roman. Skratka, minister mi ni povedal, ali bo, ali je v zvezi s tem dal
               kakršnokoli navodilo, kajti vsi ti dogodki pričajo, da očitno neko navodilo je, kajti
               v zadnjem času smo priča povzdigovanju jugoslovanske … / izklop mikrofona/.</p>
            </sp>
            <sp xml:id="SDZ6-Redna-20-2013-12-17.sp193">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. 
                   Želi še kdo obrazložiti glas v lastnem imenu? Če ne, prehajamo na odločanje.
                     Glasujemo. Navzočih je 72 poslank in poslancev, za je glasovalo 29, proti 42.
                  
                (Za je glasovalo 29.) (Proti 42.)</p>
               <p>Ugotavljam, da sklep ni sprejet.</p>
               <p>V skladu s predlogom gospoda Dragutina Mateja bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               notranje zadeve dr. Gregorja Viranta na poslansko vprašanje gospoda Dragutina Mateja
               v zvezi z afero vozniška dovoljenja.</p>
               <p>Želi kdo obrazložiti glas? Ne želi. Torej prehajamo na odločanje. 
                   Glasujemo. Navzočih je 71 poslank in poslancev, za je glasovalo 29, proti 41.
                  
                (Za je glasovalo 29.) (Proti 41.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca Franca Breznika bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               obrambo Romana Jakiča na poslansko vprašanje gospoda Franca Breznika v zvezi z
               uniformami Slovenske vojske.</p>
               <p>Želi kdo obrazložiti glas v imenu poslanske skupine? Vidim dve želji. Prvi ima besedo
               v imenu Poslanske skupine SDS gospod Franc Breznik, potem v imenu Poslanske skupine
               SD dr. Ljubica Jelušič.</p>
               <p>Izvolite, gospod Breznik.</p>
            </sp>
            <sp xml:id="SDZ6-Redna-20-2013-12-17.sp194">

               <speaker>FRANC BREZNIK (PS SDS):</speaker>

               <p>Najlepša hvala za besedo!</p>
               <p>V svojem poslanskem vprašanju za ministra za obrambo sem želel izvedeti in razjasniti
               diskriminatorno obnašanje ministra Jakiča, ko je prešel svoje pristojnosti s tem – da
               je pogodba, ki jo je podpisal načelnik Generalštaba Slovenske vojske Dobran Božič z
               enim izmed društev, ki deluje v javnem pomenu za obrambo domovine, to je Združenje za
               vrednote slovenske osamosvojitve –, da jim ni posodil ali pa tudi doniral starih
               uniform za slavnostni dogodek, ki se je zgodil v Kočevski Reki v spomin na dogodek
               izpred leta 1990, točneje 17. decembra, ko se je malo pred plebiscitno odločitvijo
               Slovencev in Slovenk zbrala tam peščica okrog nove Teritorialne obrambe, cca. 500
               ljudi, ki so pokazali, da Slovenci mislimo resno z odločitvijo, predvsem mislimo
               resno tudi z vojaško osamosvojitveno potjo; predvsem pa da smo tudi vojaško
               pripravljeni braniti z življenjem in smrtjo našo osamosvojitev. Gre za izredno
               pomemben dogodek v samostojnosti ali v zgodovini slovenskega naroda. Minister na moje
               vprašanje, zakaj ni doniral, odgovoril, da pač ne more, da je Slovenska vojska kot v
               bistvu slabem materialnem stanju, da tega ne more narediti. Sam sem nekoč celo delal
               v logistiki in verjamem, da stare uniforme, ki ne predstavljajo ničesar, ne morejo
               biti tista zlata rezerva, kot se je izrazil, lahko bi pokazal dobro voljo s tem, da
               bi jih posodil za ta dogodek. Tudi na to mi ni odgovoril. Predvsem pa kaže na to, kar
               jaz ponavljam, minister za obrambo Roman Jakič v bistvu ni minister, ampak je čista
               provokacija te vlade. Nekdo, ki je ta sistem od samega začetka omalovaževal, ki je na
               simbolni ravni omalovaževal osamosvojitev, ki danes govori, da je bil takrat kontra
               samo enemu amandmaju, kar je čista laž, kar je čista laž. Imamo celo vrsto
               magnetogramov, kjer govori, da Slovenske vojske sploh ne potrebujemo, kljub temu da
               je podpisal t. i. deklaracijo za mir, kjer se je jasno opredelil, da naj pričakamo
               Jugoslovansko armado z, ne vem, pionirskimi kapicami ali belo zastavo. To je tisto, o
               čemer hočem razpravljati. In mislim, da je potrebno, da takšni ljudje nimajo kaj
               iskati na takšnem položaju. V prvem delu vprašanja, kar je najbolj pomembno, zakaj
               diskriminirajo eno izmed društev, ki je v javnem pomenu za državo. Kar je še
               pomembneje, zakaj se v Slovenski vojski vtika v t. i. pristojnosti načelnika
               Generalštaba, predvsem ni spoštoval subordinacije in eno starešinstvo, kar je temelj
               delovanja Slovenske vojske v notranjem smislu. Najlepša hvala.</p>
            </sp>
            <sp xml:id="SDZ6-Redna-20-2013-12-17.sp195">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima dr. Ljubica Jelušič.</p>
            </sp>
            <sp xml:id="SDZ6-Redna-20-2013-12-17.sp196">

               <speaker>DR. LJUBICA JELUŠIČ (PS SD):</speaker>

               <p>Najlepša hvala za besedo, spoštovana podpredsednica. Lep pozdrav vsem skupaj!</p>
               <p>V Poslanski skupini Socialnih demokratov ne bomo podprli sklepa o tem, da se opravi
               razprava o odgovoru ministra za obrambo Romana Jakiča na pravkar obrazloženo
               vprašanje. Ocenjujemo namreč, da je obrambni minister korektno pojasnil, da je
               odobril tista sredstva logistike, ki jih je za izvedbo proslave v Kočevski Reki lahko
               odobril, in sicer nastop orkestra Slovenske vojske in uporabo platoja v Kočevski
               Reki, ki je v lasti Ministrstva za obrambo. Ni pa mogel odobriti uporabe vojaških
               uniform, ki so, prvič, v pomanjkanju, torej jih je zelo malo. Vemo, da se tudi
               prostovoljci na služenju vojaškega roka že usposabljajo v ponošenih, opranih
               uniformah. Drugič, tega ni mogel odobriti zato, ker že vsaj 3 leta nihče od njegovih
               predhodnikov ni mogel odobriti izdaje uniform. Tretjič, tega ni mogel odobriti tudi
               zato, ker je na Ministrstvu za obrambo v veljavi poseben pravilnik o nošenju uniform,
               ki natančno določa, kako in pod katerimi pogoji se uniforme v Slovenski vojski, ki še
               niso odpisane, lahko uporabljajo in za katere skupine se lahko te uniforme sploh da
               na razpolago. Mislim, da je treba upoštevati te dokumente, ki obstajajo znotraj
               Ministrstva za obrambo, in je treba upoštevati dejstvo, da uniforme, o katerih je
               bilo govora, niso v lasti Slovenske vojske, ampak je za njih zadolžen Direktorat za
               logistiko v okviru upravnega dela Ministrstva za obrambo, kjer v Sektorju za
               dezinvestiranje točno vedo, kje in kako ter pod katerimi pogoji se te uniforme še
               uporabljajo, posebej v prihodnosti za potrebe strateške rezerve. Jaz ocenjujem in
               tudi naša poslanska skupina, da je bil to temeljni namen postavljenega poslanskega
               vprašanja. Na ta del je minister ustrezno odgovoril. Je pa bilo v nadaljevanju,
               zlasti v tistem delu, ki zadeva obrazložitev, zakaj proceduralni predlog, izrečenih
               cela vrsta besed in napadov, ki vsekakor ne spadajo v osnovno vsebino tega
               poslanskega vprašanja. Mislim, da bi bilo razpravljanje o zgodovini in o tem, katera
               teritorialna obramba je osamosvojila Slovenijo v povezavi s prvim delom tega
               vprašanja, neprimerno. Hvala.</p>
            </sp>
            <sp xml:id="SDZ6-Redna-20-2013-12-17.sp197">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi kdo obrazložiti glas v lastnem imenu? Odpiram prijavo. 
                   Vi imate, gospod Franc Breznik, postopkovno. 
               
           </p>
            </sp>
            <sp xml:id="SDZ6-Redna-20-2013-12-17.sp198">

               <speaker>FRANC BREZNIK (PS SDS):</speaker>

               <p>Poglejte, živimo v 21. stoletju. Obstajajo elektronska sredstva, obstajajo mediji in
               obstaja zgodovina. Želel bi, da opozorite dr. Ljubico Jelušič, da navede, katere
               zadeve, ki sem jih omenil, ne držijo, so zgodovinsko netočne, o katerih vi govorite.
               Katere zadeve? Ali vsi magnetogrami, o katerih sem govoril, o ministru Jakiču? Ali
               tisto, da je vodstvo teritorialne obrambe v letu 1990, točneje 16. aprila,
               kolaboriralo in predalo orožje takratni jugoslovanski armadi in s tem tudi kršilo, v
               bistvu kolaboriralo v smislu, ko smo potrebovali to orožje, v bistvu najpozneje. Ali
               to ne drži, ali je to resnica, ali to ni resnica? Na podlagi tega se je Teritorialna
               obramba kot taka reorganizirala, konsolidirala in nastopila pred vojno deloma v novi
               sestavi. Ali to ne drži, ali sem jaz širil tukaj zgodovinske neresnice? Če sem, se
               jaz opravičim; če pa ne drži, pa prosim, da se vi opravičite. Želel bi, da na to
               opozorite. In lahko to pregledamo in te zadeve razjasnimo. Najlepša hvala.</p>
            </sp>
            <sp xml:id="SDZ6-Redna-20-2013-12-17.sp199">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V skladu s Poslovnikom Državnega zbora predlagam, da zadeve gospod Breznik in dr.
               Jelušičeva skupaj razčistita izven redne seje Državnega zbora.</p>
               <p>Prehajamo na obrazložitev glasu.</p>
               <p>Prvi ima besedo mag. Stanko Stepišnik. Se odpoveduje.</p>
               <p>Gospod Borut Ambrožič, želite obrazložiti glas? Izvolite.</p>
            </sp>
            <sp xml:id="SDZ6-Redna-20-2013-12-17.sp200">

               <speaker>BORUT AMBROŽIČ (NeP):</speaker>

               <p>Hvala za besedo, predsedujoča. Lep pozdrav vsem prisotnim!</p>
               <p>Predloga kolega Breznika ne morem podpreti iz čisto preprostega razloga. Če prav
               razumem dikcijo vprašanja, je mogoče današnja trditev recimo nerazumevajoča in
               nepravilna, ko pravi, da minister ni odgovoril, vsaj v tistem delu vprašanja, zakaj
               uniform ni dal ali morebiti posodil. Predvidevam, če gremo gledati magnetogramski
               zapis včerajšnjih postavljanj vprašanj, je bilo zapisano, da je minister odgovoril,
               da je pri pridobivanju informacij s strani svojih podrejenih prišel do dejanskega
               stanja, da glede na vlogo omenjenega združenja, ki jo je poslalo na obrambno
               ministrstvo, kjer so želeli 500 kosov kompletnih uniform in tudi čevljev oziroma
               obutve, le-tega v skladiščih ni. Torej, v kompletu ne bi mogli zagotoviti kompletnih
               zahtevanih uniform.</p>
               <p>Zato sem osebno s prezentiranim odgovorom ministra za obrambo zadovoljen in predloga
               ne morem podpreti. Hvala.</p>
            </sp>
            <sp xml:id="SDZ6-Redna-20-2013-12-17.sp201">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod Ambrožič.</p>
               <p>Postopkovno, gospod Franc Breznik.</p>
            </sp>
            <sp xml:id="SDZ6-Redna-20-2013-12-17.sp202">

               <speaker>FRANC BREZNIK (PS SDS):</speaker>

               <p>Poglejte, ponavljam, živimo v 21. stoletju, imamo celo vrsto elektronskih sredstev,
               prav tako lahko vklopite tudi kamere, ki so spremljale. Če kolega Ambrožiča ni bilo v
               dvorani ali pa slabo sliši, še enkrat ponavljam. Minister je včeraj razjasnil, rekel
               je, sodelavci so mi dali podatke, koliko uniform je, prosili so ga, naj on odloči.
               Res je, da je rekel, da toliko uniform, kot jih je združenje zahtevalo, ne more
               predati. On se je odločil, da ne da niti ene. Rekel je, da niti ene ne bo dal in da
               ne bo ...</p>
            </sp>
            <sp xml:id="SDZ6-Redna-20-2013-12-17.sp203">

               <speaker>PODPREDSEDNICA RENATA BRUNSKOLE:</speaker>

               <p>Breznik, to je že razprava izven ...</p>
            </sp>
            <sp xml:id="SDZ6-Redna-20-2013-12-17.sp204">

               <speaker>FRANC BREZNIK (PS SDS):</speaker>

               <p>Prosil bi, da ga spomnite, da je točno to bilo res in da to razjasnimo in da ga
               postopkovno tudi on ni poslušal. Pravkar je širil laž s tem, ko je rekel, da nima
               niti ene uniforme. Torej kontradiktorno s strani koalicije med dr. Jelušičevo in
               Ambrožičem. Ona govori, da je razjasnil; on pa govori, češ da nima niti ene uniforme.
               Torej ugotavljamo eklatantno laž, ki se širi v Državnem zboru. Pri tem moram
               reagirati, in to je tisto, na kar tudi postopkovni predlog dajem, da jih vi kot
               predsedujoča opozorite in na to spomnite, da pred javnostjo, pred kamerami v 21.
               stoletju pač ne moremo zavajati javnosti.</p>
            </sp>
            <sp xml:id="SDZ6-Redna-20-2013-12-17.sp205">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Glede na vaš ponovni postopkovni predlog predlagam, da se pogovorite še z gospodom
               Ambrožičem. Ne želim v smeh. V skladu s poslovnikom, gospod Franc Breznik, glede na
               vaš postopkovni predlog predlagam, da se pogovorite vi, dr. Ljubica Jelušič in gospod
               Borut Ambrožič – se opravičujem, ker sem se nasmejala, vendar ne namenoma do vas.
               Razumem pa vaše nezadovoljstvo, če odgovori, če neke zadeve niso bile tako, kot vi
               zadeve poznate. Prosim, če mi ne zamerite, da preidemo ponovno na obrazložitev glasu,
               če ima še kdo v lastnem imenu, da sejo nadaljujemo. Vljudno prosim za razumevanje.
               Kdo želi še obrazložiti v lastnem imenu? Odpiram prijavo. 
                   Prva ima besedo dr. Ljubica Jelušič. 
               
           </p>
            </sp>
            <sp xml:id="SDZ6-Redna-20-2013-12-17.sp206">

               <speaker>DR. LJUBICA JELUŠIČ (PS SD):</speaker>

               <p>Najlepša hvala.</p>
               <p>Jaz naj povem, da ne bom podprla sklepa o razpravi na to temo, in sicer zato, ker sem
               zelo jasno povedala, da je minister korektno odgovoril, v prvem in drugem delu
               zastavljenega vprašanja, na tisto, kar je predlagatelj želel vedeti. V tretjem delu,
               ko je bil čas za pojasnilo svojega proceduralnega predloga, ko je predlagatelj širil
               vsebino svojega vprašanja, minister na to ni mogel več odgovoriti. Tematika o tem,
               kdo je kje bil v letu 1990, po vsebini zastavljenega vprašanja, kar je spoštovani
               predlagatelj želel vedeti, ni sodilo. Zato mislim, če bi predlagatelj želel razpravo
               o tem širiti, je najbolje, da postavi novo poslansko vprašanje. Osebno se pa z njim
               ne mislim pogovarjati o tem, kaj je bilo kdaj v naši zgodovini, ker je za to treba
               poznati strokovne predloge. Tu zdaj razpravljamo o političnem problemu, kaj je
               minister Jakič odgovoril in koliko bi moral v svojem odgovoru še dodati. Hvala.</p>
            </sp>
            <sp xml:id="SDZ6-Redna-20-2013-12-17.sp207">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednji ima besedo za obrazložitev glasu v svojem imenu gospod Jožef Jerovšek.</p>
            </sp>
            <sp xml:id="SDZ6-Redna-20-2013-12-17.sp208">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Sam bom podprl to razpravo, kajti mislim, da se je izjemno pomembno vprašati pa tudi
               izvedeti, zakaj je resorni predstavnik sedanje oblasti pravzaprav nastopal proti
               temu, da se na primeren način obeleži simbolni dogodek in pomemben politični dogodek
               – 17. december, ko je v Kočevski Reki zadišalo po slovenski vojski. To je izvir naše
               državnosti. In mi ta izvir državnosti moramo častiti, ga obeleževati, kajti častna
               četa Slovenske vojske je prisotna ob številnih dogodkih, ki niso tako pomembni. Sam
               nimam nič proti, vendar da bi bilo neko društvo, neka organizacija, ki želi to ekstra
               poudariti, bila zavrnjena na tak način, si pa nisem mislil. Jaz ministra Jakiča v
               osebnem delu razumem, da on želi biti načelen do sebe, da danes nasprotuje tistemu,
               čemur je nasprotoval leta 1990, ko je bil proti slovenski vojski. V tem smislu ga
               razumem po človeški plati. Vendar je resorni predstavnik slovenske države in bi se
               moral ravnati v skladu s tradicijo in v skladu z obveznostmi tega resorja ter biti
               danes za to, da se tako pomemben dogodek na poti v slovensko državnost primerno
               obeleži. Hvala lepa.</p>
            </sp>
            <sp xml:id="SDZ6-Redna-20-2013-12-17.sp209">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na odločanje. Glasujemo. Navzočih je 68 poslank in poslancev, za je
               glasovalo 27, proti 40.</p>
               <p>(Za je glasovalo 27.) (Proti 40.)</p>
               <p>Ugotavljam, da sklep ni sprejet.</p>
               <p>Prehajamo še na zadnji predlog sklepa. V skladu s predlogom poslanke Sonje Ramšak bo
               zbor odločal o naslednjem predlogu sklepa: Državni zbor bo na naslednji seji opravil
               razpravo o odgovoru ministra za pravosodje dr. Senka Pličaniča na poslansko vprašanje
               gospe Sonje Ramšak v zvezi z najemi poslovnih prostorov za delovanje državnih
               tožilstev.</p>
               <p>Želi kdo obrazložiti glas v imenu poslanskih skupin?</p>
               <p>V imenu Poslanske skupine SDS gospa Sonja Ramšak, izvolite.</p>
            </sp>
            <sp xml:id="SDZ6-Redna-20-2013-12-17.sp210">

               <speaker>SONJA RAMŠAK (PS SDS):</speaker>

               <p>Hvala lepa.</p>
               <p>V Poslanski skupini Slovenske demokratske stranke bomo podprli ta predlog. Država se
               v primeru najema prostorov za delovanje okrožnih državnih tožilstev obnaša kot
               nedober gospodar, se pravi neracionalno. Namreč za 2 okrožni državni tožilstvi, v
               Celju in Ljubljani, bo v 10 letih namenila 60 milijonov evrov, kar pomeni, da bi za
               ta denar lahko zgradili petindvajset 16-oddelčnih vrtcev ali 15 šol. Hvala lepa.</p>
            </sp>
            <sp xml:id="SDZ6-Redna-20-2013-12-17.sp211">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo obrazložiti glas v lastnem imenu? Ugotavljam, da ne. Zatorej prehajamo
               na odločanje. Glasujemo. Navzočih je 66 poslank in poslancev, za je glasovalo 27,
               proti 38.</p>
               <p>(Za je glasovalo 27.) (Proti 38.)</p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda.</p>
               <p>Prekinjam 20. sejo Državnega zbora, ki jo bomo nadaljevali jutri ob 10. uri. Lepo vas
               pozdravljam in hvala za sodelovanje! <title>(SEJA JE BILA PREKINJENA 17. DECEMBRA 2013
                  OB 14.46.)</title>
               </p>
            </sp>
         </div>
      </body>
   </text>
</TEI>
