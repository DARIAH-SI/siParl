<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-19-2013-11-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|57FFCEA5C4267C6CC1257C98004280CD</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=57FFCEA5C4267C6CC1257C98004280CD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-19-2013-11-20.DZ" n="19">
               <name>Redna</name>
               <date when="2013-11-20"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-19-2013-11-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 19. seje</stage>
            <stage type="chairman">Sejo so vodili predsednik Državnega zbora Janko Veber ter podpredsednice Renata
            Brunskole, Polonca Komar in Romana Tomc.</stage>
            <stage type="time">Seja se je začela ob 9. uri. </stage>


            <sp xml:id="SDZ6-Redna-19-2013-11-20.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjamo z nadaljevanjem 19. seje Državnega zbora. Obveščen sem, da se današnje seje
               ne morejo udeležiti naslednje poslanke in poslanci: gospa Kristina Valenčič, gospa
               Janja Napast, gospa Mateja Pučnik, gospod Ivan Simčič, dr. László Göncz od 16. ure
               dalje in gospod Janez Ribič. Vse prisotne lepo pozdravljam!</p>
               <p>Prehajamo na <title>34. TOČKO DNEVNEGA REDA, TO JE OBRAVNAVA INTERPELACIJE O DELU IN
                  ODGOVORNOSTI MINISTRA ZA FINANCE DR. UROŠA ČUFERJA.</title>
               </p>
               <p>Interpelacijo je v obravnavo zboru predložila skupina 26 poslank in poslancev, s
               prvopodpisanim Jožetom Tankom.</p>
               <p>Za predstavitev zahteve skupine poslank in poslancev dajem besedo predstavniku
               predlagateljev gospodu Zvonku Černaču.</p>
            </sp>
            <sp xml:id="SDZ6-Redna-19-2013-11-20.sp2">

               <speaker>ZVONKO ČERNAČ (PS SDS):</speaker>

               <p>Spoštovane kolegice, spoštovani kolegi, predsednica Vlade, ministri, minister za
               finance dr. Uroš Čufer, vsi ostali prisotni en lep pozdrav!</p>
               <p>Dovolite mi, da v imenu predlagateljev na kratko podamo obrazložitev vložene
               interpelacije. Poslanke in poslanci Poslanke skupine Slovenske demokratske stranke
               smo 1. oktobra letos po tistem, ko so bili na plenarni seji Državnega zbora, ki je
               potekala v petek 20. 9., zavrnjeni vsi predlogi, ki smo jih v zvezi s škodljivimi
               pristopom ministra za finance dr. Uroša Čuferja pri reševanju dveh zasebnih bank in
               posledično pri reševanju bančnega kreditnega krča ter prepočasni in neustrezni
               sanaciji bančnega sistema v Republiki Sloveniji predlagali v sprejetje, torej po
               tistem, ko je bilo vse, kar je bilo predlagano, zavrnjeno, vložili interpelacijo o
               delu in odgovornosti ministra za finance dr. Uroša Čuferja in jo oprli na dva
               temeljna razloga. Prvi predlog neomejenega državnega poroštva pri nadzorovani
               likvidaciji dveh zasebnih bank Probanke in Factor banke, s čimer se breme
               neodgovornega in škodljivega klientelističnega gospodarjenja v teh dveh zasebnih
               bankah v pretežni neposredni in posredni lasti članov Kučanovega Foruma 21 neposredno
               nalaga na ramena slovenskih davkoplačevalcev, kar posledično pomeni, da bomo
               državljani preko višjih davkov plačali kredite, ki so jih najeli, ne pa tudi vrnili
               bančni tajkuni, ki prihajajo v glavnem iz leve politične provenience. Pri tem se
               seveda nobenemu od njih ni skrivil niti las na glavi, kaj šele, da bi odgovarjali za
               svoja početja oziroma da jim bi bilo istočasno z odločitvijo o državnem pokritju
               njihovih obveznosti, kar se tiče teh dveh zasebnih bank, 6. 9. 2013, blokirano
               njihovo premoženje. Posledično vsa ta poroštva in dodatne zadolžitve države pomenijo
               dražja posojila ne samo za državo, pomenijo dražja posojila tudi za gospodarstvo, ki
               diha že na škrge, pomenijo pa tudi višje zadolževanje države po izjemno visokih
               obrestnih merah, s čimer se ogroža naša suverenost, oddaljuje pa se tudi začetek
               sanacije ostalih bank oziroma začetek sanacije bančnega sistema v celoti. Nobena
               država, še posebej pa ne država, ki je v recesiji in za katero je recesija napovedana
               tudi za prihodnje leto, ne more preživeti ob tako visokih obrestnih merah, pod
               katerimi se v zadnjih mesecih enormno zadolžuje naša vlada, za kar je neposredno in
               prvi odgovoren minister, ki je pristojen za finance.</p>
               <p>In drugič, to interpelacijo smo oprli na kršitev zakona o ukrepih Republike
               Slovenije za krepitev stabilnosti bank v povezavi z zakonom o integriteti in
               preprečevanju korupcije, ki jo je minister zagrešil z namenom, da vsebinsko enak
               pristop prelaganja bremen na ramena davkoplačevalcev, kot je bil uporabljen pri
               pokrivanju izgub dveh zasebnih bank, Factor in Probanke, uporabi tudi pri delovanju
               Družbe za upravljanje terjatev bank, bolj znane pod imenom slaba banka. Eden od
               štirih neizvršnih direktorjev je bil namreč iz te tako imenovane slabe banke
               protipravno oziroma nezakonito razrešen, in to izključno zato, ker javno nasprotuje
               oškodovanju slovenskih davkoplačevalcev. Razrešitev se je zgodila točno teden dni po
               tistem, ko je bila sprejeta škodljiva odločitev o državnem poroštvu milijarde
               trideset milijonov evrov za jamstvo terjatev v dveh propadlih privatnih bankah. Na
               podlagi 113. in 104. člena Ustave RS je minister dr. Uroš Čufer ob nastopu funkcije
               prisegel, da bo spoštoval ustavni red, da bo ravnal po svoji vesti in z vsemi svojimi
               močmi deloval za blaginjo Slovenije. Ali minister to prisego danes še spoštuje?
               Ugotavljamo, da ne, pač pa ravna v nasprotju z njo. V dobrega pol leta od nastopa
               njegovega mandata se je javni dolg povečal za preko 4 milijarde evrov, na preko 23
               milijard evrov. Spomnimo se, v bivši državi, ki je bankrotirala, smo imeli 20
               milijard evrov dolga – ne v evrih, ampak v dolarjih, to pomeni 15-krat manj, kot ga
               imamo danes v Republiki Sloveniji. Samo v dobre pol leta se je ta dolg povečal za
               preko 4 milijarde evrov. Za primerjavo, v letu 2012, v lanskem letu, ko so bile tudi
               zaostrene razmere, pa je bila neka druga vlada, je povečanje tega dolga znašalo
               milijardo 600 milijonov evrov. Še vedno veliko, vendar dva in pol krat manj, kot
               znaša to povečanje letos.</p>
               <p>Vse te odločitve seveda vplivajo tudi na naš položaj na mednarodnih finančnih trgih,
               za katerega je seveda prvi odgovoren minister za finance. Graf, ki ga imamo na slidu,
               nam nazorno kaže, kako se ti pribitki na naše desetletne obveznice gibljejo. Tam na
               začetku, kjer so bili med 6, 5,do 7 % ti pribitki, je bila imenovana druga vlada
               Janeza Janše. Potem so začeli pribitki padati. Do kod? Nekje do poletnih mesecev, ko
               se je vsa takratna opozicija, predvsem oziroma ne predvsem, Pozitivna Slovenija in
               Socialni demokrati na čelu sedanje premierke, ki je bila takrat zelo glasna
               opozicijska poslanka, Alenke Bratušek zganila in storila vse, da je bila preprečena
               uveljavitev zakona o tako imenovani slabi banki, da se je ta odločitev prolongirala
               iz predpoletnega časa v novo leto – veste, da so bili vloženi celo podpisi za
               referendum s strani tehposlank in te takratne poslanke, sedanje premierke – ki so
               odložili uveljavitev zakona v prve dni letošnjega leta. Zaradi tega so pribitki
               ponovno rasli. Po tistem, ko se je situacija umirila, so začeli padati, vendar je
               ponovna rast dosežena s tako imenovanim "virantovanjem", z obdobjem, ko se je zrušila
               druga Janševa vlada in ko je mandat nastopila vlada sedanje premierke, in so rasli
               vse do zadnjih dni.</p>
               <p>Kljub tem neugodnim trendom, kljub tej neugodni poziciji, kljub temu, da smo želeli
               tudi v opoziciji pomagati pri stabilizaciji razmer, s tem da smo spomladi predlagali
               nekaj ukrepov, ki so bili potem kasneje kljub začetnemu nasprotovanju tudi sprejeti –
               govorim o fiskalnem pravilu in tako naprej – je minister za finance dr. Uroš Čufer
               opravil zadolžitev države v najbolj neugodnem trenutku. V najbolj neugodnem trenutku,
               med prvomajskimi prazniki se je zgodila zadolžitev z dvema obveznicama, 5- in
               10-letno, v višini 3 milijarde in pol ameriških dolarjev po obrestni meri 6 %.
               Dodatna zadolžitev, kot veste, se je zgodila dan pred sprejetjem proračuna za leto
               2014 in dan pred izglasovano zaupnico vladi Alenke Bratušek v višini milijarde in pol
               evrov po skoraj 5-odstotni obrestni meri oziroma še višji, če upoštevamo še vse
               ostale podatke, ki trenutno javnosti še niso znani. Obrestna mera ECB trenutno znaša
               0,25 %, torej bi se Slovenija z vstopom v evropski mehanizem lahko zadolževala 5-krat
               ceneje. Ukrepe, ki bi jih morala sprejeti, pa bo Slovenija morala sprejeti v vsakem
               primeru, nekatere že sprejema, ker drugače ne bo sposobna odplačevati obveznosti.
               Samo pri milijardi dodatnega dolga pomeni razlika v obrestih v 10-letnem obdobju pol
               milijarde evrov, ki jih ne bi bilo treba plačati, če bi vlada, predvsem pa minister
               za finance dr. Uroš Čufer ravnal v skladu s prisego in odgovorno do javnih financ, do
               države, predvsem pa odgovorno do državljanov in bodočih rodov.</p>
               <p>Njegove odločitve niso ugodne za državo in državljane, ugodne so predvsem za
               lastnike in vlagatelje dveh zasebnih bank, Factor in Probanke, ki ju bomo sanirali
               davkoplačevalci. Ugodne so tudi za špekulativni kapital, ki nam posoja denar po
               visokih obrestih. Kot vidimo iz zadnjih aktivnosti ministra, iz aktivnosti, ki so se
               zgodile prejšnji teden, namerava minister za finance dr. Uroš Čufer s tako politiko
               nadaljevati. To je ne nazadnje razvidno tudi iz proračuna za prihodnje leto. Skupni
               obseg novih zadolžitev in poroštev po vseh trinajstih odstavkih 39. člena Zakona o
               izvrševanju proračuna znaša 12,3 milijarde evrov. 12,3 milijarde evrov! Pri čemer je
               za sanacijo bank namenjenih v tem zakonu samo 2 milijardi evrov, ki, kot slišimo, ne
               bosta zadostovali. Še več, minister tako politiko razglaša kot uspešno politiko,
               seveda pa ob tem ne pove, kdo bo zapitek oziroma pribitke te tako imenovane uspešne
               politike plačal. Po sprejetju proračuna, po tistem, ko je bil proračun oziroma ko ste
               ga sprejeli pretekli teden, bo javni dolg konec prihodnjega leta dosegel skoraj letni
               obseg tistega, kar država ustvari v enem letu, torej bruto domačega proizvoda. Samo
               za odplačilo obresti pa bo Slovenija letno namenila skoraj milijardo evrov. Milijardo
               evrov samo za obresti! Pred petimi leti, točneje 2008, je odplačilo obresti bilo na
               ravni okoli 300 milijonov evrov. Tako ravnanje je seveda popolnoma nesprejemljivo,
               saj bi lahko naša država dostopala do cenejšega denarja, s čimer bi bile njene
               obveznosti za odplačilo obresti na letni ravni lahko več kot polovico nižje. Tako pa
               imajo največje koristi, kot sem dejal, od sedanje politike ministra za finance dr.
               Uroša Čuferja bančno-politični tajkuni na eni strani in finančni špekulanti na drugi
               strani, saj s sposojanjem denarja po obrestni meri 5 % do 6 % brez kakršnegakoli
               rizika ustvarjajo nedvomno izjemne zaslužke. Ta graf govori o tem gibanju javnega
               dolga, ki se bo, kot vidite, v obdobju do konca leta 2015 glede na sprejete dokumente
               v Državnem zboru, ki jih je sprejela na predlog vlade Alenke Bratušek ta koalicija,
               povečal v primerjavi z letom 2008 za 337 %. Tega bremena ni zmogla prenesti niti
               bivša država, ki je denar tiskala, tega ni več, denarja se ne da tiskati, se pravi to
               breme države, če ne bodo sprejeti ustrezni ukrepi in če se ne bo zaustavila ta
               neustrezna in škodljiva politika ministra za finance dr. Uroša Čuferja, ki je prvi
               odgovoren za javne finance, pelje državo v brezizhodne razmere. Ceno, nepotrebno
               ceno, ker imamo na voljo drug scenarij, ki bi ga lahko izkoristili, pa bodo plačali
               bodoči rodovi.</p>
               <p>Slovenija kljub tem odločitvam ministra za finance dr. Uroša Čuferja še vedno ni
               začela s sanacijo bančnega sistema. V velikih težavah so vsaj še tri večje banke, ki
               so v pretežni ali delni državni lasti. Gospodarstvo še vedno težko dostopa do svežih
               finančnih virov. Ti viri so bistveno dražji, kot znašajo za gospodarstvo na nam
               konkurenčnih trgih. Minister za finance dr. Uroš Čufer pa je z izdatno državno
               pomočjo dvema privatnima bankama, kar po našem mnenju tudi ni v skladu z evropskimi
               pravili, saj so bile pri tem zavarovane tudi vse vloge nad 100 tisoč evrov, reševal
               predvsem njihove lastnike, vlagatelje nad 100 tisoč evrov in ne bančni sistem. Kdo
               torej v tem trenutku ogroža suverenost Slovenije? Evropska trojka ali domača trojka
               oziroma četvorka, ki nas zadolžuje po enormno visokih obrestnih merah? Spoštovanje
               ustavnega reda in delovanje za blaginjo Slovenije se še posebej pričakuje od ministra
               za finance, ki bi moral biti glavni skrbnik javnih financ, dober gospodar našega
               skupnega premoženja, ki mu je bilo z imenovanjem na položaj ministra zaupano v
               upravljanje. Po mnenju predlagateljev je minister s svojimi ravnanji v preteklosti
               ravnal ravno nasprotno. Tako kot sem povedal, imajo na podlagi njegovih ravnanj
               koristi vsi drugi, samo javne finance in državljani te države ne. Zadolžitev, ki je
               bila opravljena letos med prvomajskimi prazniki, nas bo bremenila še zelo dolgo. Na
               drugi strani pa je v tem istem obdobju, torej nekaj dni po tem, ko je dr. Uroš Čufer,
               minister za finance, državljane te države zadolžil za dodatne tri milijarde in pol
               ameriških dolarjev po 6-odstotni obrestni meri, povečal depozite države v teh dveh
               zasebnih bankah, torej nekaj dni za tistim, ko smo dobili drag denar, je pa plasiral
               denar po nižji obrestni meri v dve zasebni banki, v Factor in Probanko, čeprav je
               takrat razpolagal tako s podatki revizijskih inštitucij kot Banke Slovenije o stanju
               v teh dveh bankah. Minister vse do danes ni odgovoril na vprašanje, zakaj je takrat
               to storil. S tem gotovo ni varoval javnih financ, še manj pa je s to potezo skrbel za
               stabilnost bančnega sistema. Tudi danes še ne vemo, zakaj je bilo treba opraviti to
               hitro zadolžitev v preteklem tednu za milijardo in pol s temi triletnimi obveznicami,
               za katere bo treba plačati preko 200 milijonov evrov obresti, torej več kot znaša
               letni učinek davka na nepremičnine. Ne vemo, koliko so znašali ostali zaslužki pri
               tej zadolžitvi, koliko so znašali zaslužki posrednikov, kolikšen je hipen zaslužek
               vlagatelja, baje mu je bil priznan diskont v primeru 6 milijonov evrov, koliko je
               zaslužil tisti, ki je te postopke peljal, in zakaj je minister za finance dr. Uroš
               Čufer ob spomladanski zadolžitvi oziroma prvomajski za 3,5 milijarde ameriških
               dolarjev zavajal javnost, da ima Slovenija dovolj sredstev do aprila prihodnje leto
               in da dodatna zadolžitev v letošnjem letu ne bo potrebna. Ali je ta dodatna
               zadolžitev povezana z reševanjem teh propadlih zasebnih bank? Čemu bo pravzaprav
               namenjena? Vse to so vprašanja, ki ostajajo brez odgovorov, kakor ostajajo brez
               odgovorov številni očitki, ki smo jih navedli v interpelaciji. Minister na več kot
               polovico očitkov niti ni odgovoril. V preostalem pa za svoje trditve ni predstavil
               nobenih dejstev oziroma prepričljivih argumentov. Več o tem pa v razpravi po tistem,
               ko bo minister podal odgovore na interpelacijo.</p>
               <p>Mimogrede, ne vem če ste opazili, tudi sam tega nisem videl do včeraj, odgovor
               ministra za finance dr. Uroša Čuferja se začne na strani 7 – 6 strani kakor da jih
               ni, čeprav po vsebini sovpada začetek odgovora s stranjo 7 in konča na 16. strani z
               njegovim podpisom. Očitno odločitev ministra glede dveh zasebnih bank ni bila
               namenjena začetku sanacije bančnega sistema, saj je šlo za dve majhni nepomembni
               banki, ki sta imeli zelo omejen portfelj vlagateljev, poleg političnega tudi
               sorodstveno in interesno povezan krog lastnikov, upravljavcev in nadzornikov. Zato
               njun stečaj ne bi ogrozil ničesar, depoziti fizičnih oseb pa so v takem primeru
               varovani do višine 100 tisoč evrov. Še več, trdimo, da način, ki je bil ubran, je
               dodatno omajal zaupanje ljudi v bančni sistem in bo dolgoročno povzročil škodo pri
               ostalih bankah, saj je bilo s strani ministra za finance dr. Uroša Čuferja povedano,
               da pristop pri sanaciji ostalih bank ne bo tak, kot je bil v primeru teh dveh
               zasebnih bank. Namesto da bi minister za finance dr. Uroš Čufer v maju letos potegnil
               državne depozite iz teh dveh bank, jih je po tistem, ko je državo drago zadolžil za
               dodatne tri milijarde in pol ameriških dolarjev, še povečal za preko 100 milijonov
               evrov. Z 209 milijonov 400 tisoč evrov, kolikor so ti depoziti znašali aprila, na 318
               milijonov 300 tisoč evrov v maju. Torej je ravnal v nasprotju s prisego in omogočil
               nekaterim, da so se dodatno okoristili. S to potezo ministra za finance je bilo
               umetno podaljšano življenje dvema zasebnima bankama, likvidnost se je izboljšala,
               depozitarji in koristniki posojil pa so bile v glavnem fizične in pravne osebe iz
               kroga bančnih tajkunov, ki imajo oporo oziroma pripadnost pri tranzicijski levici,
               kar vse bolj poznamo pod interesno sfero Kučanovega Foruma 21. Nekateri od teh
               zasebnih lastnikov, na primer Herman Rigelnik, so si tako čez poletje izplačali več
               milijonske dividende, namesto da bi ta sredstva namenili dokapitalizaciji njihovih
               zavoženih privatnih bank. Tega jim seveda ni bilo treba, saj je za to poskrbel
               minister za finance dr. Uroš Čufer z državnim denarjem oziroma denarjem državljank in
               državljanov. Ko je bila 6. 9. 2013 sprejeta odločitev o nadzorovani likvidacije obeh
               bank, pa so bili ravno ti depoziti države razlog, ki jo navaja minister, za odločitev
               o likvidaciji namesto stečaju, pri katerem bi večje breme padlo na lastnike propadlih
               bank in depozitarja z vlogami preko 100 tisoč. Z odločitvijo ministra za finance dr.
               Uroša Čuferja, tudi z odločitvijo vlade Alenke Bratušek in Banke Slovenije pa bo
               glavno breme padlo na davkoplačevalce preko višjih davkov, ki jih bomo morali
               plačevati vsi za sanacijo zasebnih bank in posledično za zadolževanje države po
               izjemno visokih obrestnih merah. Kaj se je torej zgodilo? S to pomočjo oziroma s to
               intervencijo, ko je ob znanih podatkih, da sta banki dejansko samo še lupini,
               minister z dodatnim državnim depozitom omogočil nadaljnje poslovanje teh bank, je
               lastnikom in večjim depozitarjem, ki so tako ali drugače bili upravljavsko,
               nadzorniško in lastniško povezani, omogočil, da so iz teh bank izčrpali še tisto, kar
               se je izčrpati dalo. Državi oziroma davkoplačevalcem pa je ostala lupina, ki jo bodo
               sanirali preko odločitve o milijardi 30 milijonov evrov vrednem državnem poroštvu.</p>
               <p>Minister za finance dr. Uroš Čufer je utemeljeval, da je s tem, ko je to storil,
               zagotovil stabilnost bančnega sistema. Že prej sem omenil, da temu ni tako, argumenti
               govorijo nasprotno. In tisto drugo, kar se mi zdi še bolj pomembno, da je bil s tem
               začet postopek sanacije bank. Ta trditev je bila verjetno izrečena zaradi mednarodne
               javnosti, ki je verjetno to trditev tudi do neke mere kupila. Dejansko od daleč
               gledano se zdi, kot da smo začeli nekaj sanirati. Nič od tega ne drži. Bančni trg je
               še vedno rigiden, dostopnost do kreditov je slaba, prava sanacija bank se še vedno ni
               začela. Graf, ki ga imate tukaj, govori o tem, da medletna rast posojil vsem trem
               sektorjem pada, še vedno. Vemo pa, da imajo banke v gospodarstvu poseben pomen in
               posebno vlogo, ker je njihova posojilna dejavnost ključna za delovanje in razvoj
               celotnega gospodarstva. Ta kreditna aktivnost pa kljub tej intervenciji 6. 9. še
               vedno pada, tudi po milijardi in 30 milijonov evrov sprejetem državnem poroštvu, ki
               naj bi ta graf obrnil v drugo smer. Še vedno smo v situaciji, ko banke niso več
               zmožne odobriti kreditov niti kapitalsko močnim podjetjem za normalno poslovanje,
               niti za nove upravičene investicije, pa tudi obrestne mere za kredite, ki jih banke
               odobrijo, so znatno višje kot obrestne mere v evroobmočju. Seveda, ker je to povezan
               krog, če se država zadolžuje drago in drago dostopa do finančnih virov, ne more kaj
               drugega veljati tudi za njen bančni sistem. In o tem govori tudi graf, ki kaže
               obrestno mero za posojila nad milijon evrov, tista spodnja premica je povprečje v
               Evropski uniji in zgornja je trend gibanja v naši državi. Struktura kakovosti
               kreditnega portfelja bank se torej slabša, slabšanje kreditnega portfelja bank je
               predvsem posledica slabega gospodarskega položaja, ki se odraža v večjem številu
               stečajnih postopkov podjetij, povečani plačilni nesposobnosti tako podjetij kot
               posameznikov ter večji brezposelnosti. Glede na to, da se slovenske banke soočajo
               tudi z omejenim refinanciranjem na tujih finančnih trgih, se pojavlja tudi problem
               učinkovitega upravljanja likvidnosti. Z drugimi besedami, zagotavljanje likvidnosti
               bank je vedno težje. In vprašajmo se, ali je ta intervencija pri dveh zasebnih
               bankah, ki jo je izvršil minister za finance dr. Uroš Čufer, in preko milijarde
               državnih poroštev obrnila trend v drugo smer. Ni, ni ga obrnila, dodatno je ogrozila
               pravo reševanje bančnega krča in začetek prave sanacije bank. Z namenom sanacije bank
               je prejšnja vlada pred dobrim letom v zakonodajno proceduro vložila zakon o slabi
               banki, ki še do danes ni v celoti zaživel. Prej sem povedal, kaj se je dogajalo s
               strani takratne opozicije Pozitivne Slovenije in Socialnih demokratov, na čelu s
               sedanjo premierko Alenko Bratušek. Zaradi tega ravnanja je bila slaba banka
               ustanovljena več kot pol leta kasneje, posledično pa nastajajo tudi vsi problemi s
               prenosom slabih terjatev nanjo. Kljub temu pa minister za finance ni namenil največje
               skrbi davkoplačevalskemu denarju oziroma reševanju tega bančnega krča, pač pa je
               največjo skrb namenil reševanju dveh zasebnih bank. Razmere v obeh bankah so se zelo
               poslabšale pozno spomladi letos in kljub temu da so bile te razmere znane in slabe,
               je imela država v teh bankah, ki sta imeli skupaj približno 4-odstotni tržni delež,
               naloženih kar 17 % vseh depozitov, ki jih namenja za vzdrževanje likvidnosti bančnega
               sektorja. Minister bi moral najkasneje takrat odreagirati, zavarovati oziroma
               potegniti depozite iz teh dveh bank in omogočiti, da bi se ti dve banki izčistili
               preko stečaja, da bi odgovarjali lastniki in vsi ostali člani uprav nadzornih svetov,
               kajti ta odgovornost se bo zdaj zakrila in prikrila, pa vsi tisti, ki bi imeli vloge
               do 100 tisoč evrov, bi bili tako in tako zavarovani. Minister je ravnal neodgovorno,
               zato tudi ne čudi izjava predsednica koalicijske stranke Socialnih demokratov dr.
               Igorja Lukšiča z dne 9. septembra letos, torej tri dni po tistem, ko je bila ta
               odločitev sprejeta, ki je izjavil, da je finančni minister dr. Uroš Čufer šibki člen
               v vladi Alenke Bratušek. Seveda je to izjavo razumeti ne v smislu, da nima podpore s
               strani premierke. Ima jo, neizmerno, pač pa v smislu ogrožanja javnih financ.</p>
               <p>Odločitev o tej likvidaciji Factor in Probanke je bila sprejeta tudi s to
               odločitvijo, o kateri sem že govoril, o poroštvu za milijardo 30 milijonov evrov za
               depozite in tudi za tiste depozite, ki presegajo 100 tisoč evrov, tako za pravne kot
               za fizične osebe in za izdane obveznice obeh bank. Očitno so šla prizadevanja
               ministra za finance dr. Uroša Čuferja v tem primeru predvsem v smeri, da bi pri
               sanaciji bank razbremenil finančne institucije in bogate posameznike, ne glede na to,
               da je to v nasprotju z evropskimi smernicami, s tem pa je minister še dodatno
               obremenil slovenske davkoplačevalce.</p>
               <p>Mogoče je odgovor na vprašanje, zakaj taka ravnanja, zakaj ne ščitenje javnega
               interesa oziroma interesa javnih financ in ščitenje interesa davkoplačevalcev oziroma
               državljank in državljanom, v tem, da minister prihaja iz ene izmed problematičnih
               bank, iz največje državne banke –Nove Ljubljanske banke, v kateri je največ slabih
               terjatev. Torej so v tej banki v obdobju, ko je sam tam služboval, izredno slabo
               gospodarili.</p>
               <p>Predsednica vlade gospa Alenka Bratušek pa je bivša nadzornica Nove KBM, ki je v
               času, ko je sedela v nadzornem svetu, ustvarila veliko, ogromno slabih terjatev. To
               je banka, ki je bila politično dokapitalizirana na pobudo stranke Socialnih
               demokratov v času vlade Boruta Pahorja, in to s strani državnih podjetij. Ta državna
               podjetja, ne glede na to, da prihajajo iz dejavnosti, ki dosega znatne dobičke, imajo
               kar nekaj težav pri svojem poslovanju v tem obdobju, ker so zdaj te naložbe praktično
               nič vredne in morajo upravljati vse slabitve v svojih bilancah. Tako energetska
               podjetja, kot pošta in tako naprej.</p>
               <p>Po nekaterih mednarodnih osebah, pa tudi domačih, naj bi za sanacijo bančnega
               sistema v Sloveniji, za celotno sanacijo, potrebovali več kot 7 milijard evrov in
               pol, kar niti ni tako pretirana številka, če vzamem v obzir dejstvo, da je vlada
               ocenila, da samo za ti dve privatni banki, ki sta obvladovali 4 % tega portfelja,
               potrebujemo milijardo 30 milijonov evrov. Milijardo 30 milijonov evrov samo za ti
               dve, ki sta bile le 4 %. Se pravi, da glede na obseg, glede na vse, kar se je
               dogajalo v preteklih letih, ta številka niti ni tako grozno visoka, je pa enormno
               visoka z vidika davkoplačevalcev, ki bodo morali očitno to pokriti. Res pa je, da v
               teh dveh privatnih bankah je bil obseg teh tajkunskih posojil za razna menedžerska
               lastninjenja enormen in da sta bili ustanovljeni izključno za to, da sta te procese
               izpeljali z vedenjem, očitno vnaprejšnjim vedenjem, da nikomur od teh ne bo treba teh
               kreditov vračati. Vsekakor pa ta znesek ne bo manjši kot 4 milijarde evrov.</p>
               <p>Minister za finance dr. Uroš Čufer se pri sanaciji ostalih bank tudi ne bo mogel
               izogniti pričakovanjem po enakem pristopu za reševanje bank in enakem pristopu za
               jamčenje za depozite v teh bankah, kot je bil sprejet pri Factor in Probanki, in
               sicer zaradi utemeljenega pričakovanja po enakopravnem obravnavanju vseh vlagateljev,
               tudi zaradi pričakovanj finančnih trgov, mednarodnih institucij in tudi zaradi
               pričakovanj javnosti ne nazadnje. Tega ne bo mogoče storiti. Za tak pristop pri
               sanaciji preostalega bančnega sektorja bi potrebovala država 14 milijard evrov. Torej
               je odločitev o nadzorovani likvidaciji dveh zasebnih bank na način, kot jo je
               predlagal in tudi potem izpeljal minister za finance dr. Uroš Čufer tudi s tem
               poroštvom, je ta odločitev omajala, ne pa okrepila zaupanje komitentov bank, kar je
               bil eden ključnih razlogov, ki ga tako minister kot vsi ostali navajajo v prid tej
               odločitvi in ga tudi minister ne nazadnje navaja kot argument za vključitev o
               pristopu izdaje državnega poroštva v višini milijarde 30 milijonov evrov, ki je bil
               tukaj ubran. Likvidacija pomeni tudi prikrivanje podatkov. Glavni namen odločitve za
               nadzorovano likvidacijo Factor banke in Probanke je bil poleg pokritja
               bančno-političnih tajkunov očitno v tem, da ostane čim več skritega o dejanskih
               razlogih, ki so pripeljali do propada obeh bank. Tukaj tudi ni uveljavljanja
               odgovornosti v takšnem obsegu, kot bi bilo možno, če bi banki šli v stečaj, za kar
               sta bili zreli po vseh kriterijih, ne uprav, ne nadzornih svetov in vseh ostalih, ki
               so pripeljali do tega. Največji lastnik Factor banke je bil Herman Rigelnik,
               soustanovitelj Kučanovega Foruma 21, nekdanji poslanec politične stranke LDS, ki je
               skoraj ni več na političnem prizorišču, in nekdanji predsednik Državnega zbora.
               Lastniki Probanke pa so bila podjetja recimo tako imenovanega nacionalnega interesa,
               Perutnina Ptuj, Trimo Trebnje, Pivovarna Laško, Gorenje, direktorji v teh bankah,
               člani nadzornih svetov, predsedniki uprav, člani uprav pa nekako v tem kolobarjenju
               pomešani na različnih funkcijah in stolčkih, ki so medsebojno obvladovali ta
               razmerja, si sami sebi dodeljevali kredite, za katere so v naprej vedeli, da jih ne
               bo treba vračati in tako naprej. Samo nekaj tednov pred to likvidacijo, 6. 9., je
               prišlo do izplačila 6,9 milijonov evra dividend iz podjetja Hermana Rigelnika, ki je
               lastnik Factor banke. Se pravi, samo nekaj tednov pred tem 6,9 milijonov odliva v
               obliki dividend iz podjetja, ki je lastnik te banke. Če bi maja minister dodatno ne
               namenil preko 100 milijonov v portfelj teh dveh bank, da je vzdrževal umetno še
               naprej njihovo likvidnost, se to ne bi zgodilo. In če bi namesto tega, kar je storil,
               zahteval od lastnikov, da to naredijo, da namesto teh izplačil dividend z vplačili
               dodatno zagotovijo možnosti zaposlovanja teh dveh zasebnih bank. Okoli 30 milijonov
               evrov je bilo teh dividend v tem Proteju, ki ga lastniško obvladuje Herman Rigelnik v
               preteklem obdobju. Da ne govorimo o vseh ostalih nagradah, ki so bile izplačane v tem
               obdobju za predsednike uprav, nadzornih svetov. V zadnjih štirih letih je bilo za več
               kot 700 tisoč evrov teh nagrad in sejnin. Nikomur od teh ne bo treba nič vračati, sem
               prepričan, da nihče od teh tudi ne bo nikoli za nič odgovarjal. Mimogrede, nisem prej
               pogledal po spletu, ali že kakšna filmska policijska akcija poteka, da malo zamegli
               to razpravo danes v Državnem zboru. Če se spomnite, 20. septembra, ko smo
               razpravljali o sanaciji bančnega sistema, so zaprli Medjo in Arharja, češ, da sta
               glavna kriminalca za to, kar se dogaja v bankah, za nekaj ur, no, ne vem, za enih 10,
               20 ur. Tako da pričakujem, da se tudi danes kakšna taka filmska zgodba zgodi, ampak
               te zgodbe, oprostite, ne bodo rešile težav, s katerimi se ta država sooča, in ne
               morejo razbremeniti odgovornosti ministra za finance dr. Uroša Čuferja na tem
               področju, kajti on je kot minister prvi odgovoren za te rabote. V bistvu je s tem, ko
               si je zatiskal obe očesi maja letos in umetno omogočal podaljšanje življenja tema
               dvema bankama, tudi odgovoren za to, da je šlo teh 6,9 milijona evrov dividend
               zasebnemu lastniku gospodu Rigelniku, namesto da bi šli v to banko za njeno
               dokapitalizacijo ali za zagotavljanje njene tekoče likvidnosti. Nekaj podobnega se je
               dogajalo tudi z vsemi ostalimi, nimam časa, da bi naštel vse primere, naj povem enega
               z mojega področja. Pred leti se je dogajal tako imenovani prevzem podjetja Javor. Ni
               bilo vsem omogočeno, da bi prišli zraven, niso jim dopustili, da bi bili pripuščeni k
               temu. Očitno je to omrežje Foruma 21 odločalo o tem, kdo, kje, kaj, pod kakšnimi
               pogoji. In pri Javorju se je pojavil nek gospod Saša Remec, ki je dobil od Factor
               banke 4 milijone evrov kredita za ta prevzem. Podjetje propada. Več kot dve tretjini
               zaposlenih je na zavodu za zaposlovanje, podjetje nima dostopa do finančnih virov.
               Tega gospoda že davno več ni v tej lastniški strukturi, ampak dobil pa je 4 milijone
               evrov kredita. Zanima me, koliko od tega je bilo vrnjenih tej Factor banki. Na drugi
               strani pa je bil ponudnik, ki bi, če bi mu bilo dovoljeno, da to podjetje prevzame,
               omogočil, da bi danes podjetje še vedno delovalo, sem trdno prepričan, in bi imelo
               več zaposlenih, kot jih je imelo takrat pred tremi leti.</p>
               <p>Z izbranim načinom sanacije teh dveh bank bo strošek sanacije slovenskih bank veliko
               večji od sedaj znanega obsega slabih kreditov. V Sloveniji je še 56 % bank v domačem
               ali državnem lastništvu, ob istem načinu saniranja to pomeni še 14 milijard evrov
               poroštev države. Omenil sem prej, kakšne so ocene glede teh slabih kreditov. Če bi se
               država odločila za tako pot, bi to pomenilo njen finančni samomor, še posebej, če
               upoštevamo obrestno mero 5 do 6 %.</p>
               <p>Minister za finance dr. Uroš Čufer v okviru svojih pristojnosti nosi tudi
               odgovornost za tako diskriminatorno obravnavo slovenskih varčevalk in varčevalcev. S
               tem po našem mnenju neposredno krši 14. člen Ustave Republike Slovenije, ki določa,
               da smo pred zakonom vsi enaki. Prej sem omenil, zakaj menimo tako, in to našo trditev
               tudi utemeljil. Z odločitvijo o nadzorovani likvidaciji obeh bank je minister
               povzročil vsaj, prvič, zakonsko neutemeljen in privilegiran položaj varčevalk in
               varčevalcev Factor banke in Probanke, ki je v nasprotju z določbo tretjega odstavka
               310. člena Zakona o bančništvu, ki določa, da je zajamčena vloga stanje vloge
               posamezne osebe do skupne višine 100 tisoč evrov na dan začetka stečaja nad banko,
               pri tem pa med drugim niso zajamčene vloge delničarjev banke, ki imajo najmanj
               5-odstotni delež v kapitalu banke ali glasovalnih pravicah. In drugič, potencialno
               neenako obravnavo vseh ostalih varčevalk in varčevalcev, ki so zaradi nesorazmernega
               poroštva za ti dve banki izpostavljeni tveganju, da jim država ne bo mogla jamčiti
               niti za vloge do 100 tisoč evrov, navkljub jasni zakonski obvezi.</p>
               <p>Minister za finance dr. Uroš Čufer krši tudi usmeritve Evropske unije, na podlagi
               katerih morajo glavno breme bančne sanacije bank nositi lastniki bank in deponenti z
               nezavarovanimi vlogami, torej s tistimi preko 100 tisoč evrov predvsem, nikakor pa
               glavnega bremena ne morejo nositi davkoplačevalci, kot je to v primeru Factor banke
               in Probanke. Evropske usmeritve gredo tudi v smeri, da je v primeru, ko temu ni tako,
               državna pomoč, za kar gre pri Factor banki in Probanki, nedovoljena. V primeru Facto
               banke in Probanke glavne stroške izgub obeh bank nosijo ravno davkoplačevalci.
               Poglejmo, kako je bilo na primer na Cipru. V primeru neke banke, banke Laiki, so
               morali imetniki depozitov privoliti, da se jim je 47 % sredstev nad 100 tisoč evrov
               pretvorilo v delnice oziroma lastniški kapital te banke. Ob sprejemanju ukrepov v
               zvezi s tema bankama pa je tudi jasno razvidno, zakaj ni bil opravljen prenos slabih
               terjatev na tako imenovano slabo banko do konca meseca junija letos. Očitno Evropska
               komisija ne zaupa podatkom, ki so jih pošiljale v Bruselj slovenske oblasti, zaradi
               tega se opravljajo tako imenovani stresni testi v desetih slovenskih bankah in
               pregleduje njihova aktiva.</p>
               <p>Še enkrat naj povem, ker se to rado pozablja, da je glavno breme odgovornosti, kljub
               temu da smo poslušali, da ima minister tu omejeno odgovornost in da leži večja
               odgovornost na celotni vladi in Banki Slovenije, le na ministru za finance dr. Urošu
               Čuferju. Glavna odgovornost leži zaradi tega, ker je bil kot minister za finance
               seznanjen z bilančnimi podatki obeh bank, in to že v mesecu aprilu. Imamo revizijsko
               poročilo za Probanko z dne 26. aprila 2013, kjer je navedeno, da ponavljajoča se
               izguba iz poslovanja in nezadostnost delniškega kapitala povzroča precejšen dvom o
               sposobnosti banke, da nadaljuje kot delujoče podjetje. Nekaj podobnega ugotavlja tudi
               revizijska družba PricewaterhouseCoopers v letnem poročilu za leto 2012 za Factor
               banko. Vsi ti dokumenti pa tudi analize Banke Slovenije, kjer je po funkcij minister
               član v svetu, so govorili o tem, da ti dve banki nimata možnosti za nadaljnje
               delovanje in namesto odločitve o tem, da se ju prepusti saniranju najprej lastnikom
               in tistim, ki so te rabote povzročili, ne pa davkoplačevalcem, je maja meseca
               minister preprečil takratni verjetni scenarij s stečajem z več kot sto milijonsko
               injekcijo v depozite teh dveh bank.</p>
               <p>Na temo te problematike je bila, kot sem omenil že uvodoma, 20. septembra letos
               sklicana izredna seja Državnega zbora Republike Slovenije na našo zahtevo in na tej
               seji so bili zavrnjeni vsi predlagani sklepi, vse tisto, kar smo predlagali.
               Predlagali pa nismo nič nemogočega oziroma nič protizakonitega, kot so nekateri
               navajali. Predlagali smo, da od Vlade RS in Banke Slovenije v osmih dneh dobimo
               podrobno poročilo glede Probanke in Factor banke o tem, zakaj so bile sprejete te
               aktivnosti. Predlagali smo tudi, da dobimo poimenski seznam vseh oseb z depoziti v
               višini nad 100 tisoč evrov in z njimi povezanimi osebami. Predlagali smo tudi, da se
               brez odlašanja sprejmemo ukrepi, ki bodo omogočili, če to že ni bilo storjeno 6. 9.
               letos, večje pokrivanje teh rabot tistih, ki so jih povzročili, če poenostavim, se
               pravi lastnikov teh dveh bank, bivših članov uprav, nadzornih svetov itn., in še dva
               druga sklepa. Nobeden od teh sklepov ne bi kršil načela tajnosti podatkov, na
               katerega se je skliceval minister dr. Uroš Čufer, saj za razkritje teh podatkov
               obstaja izrecna zakonska podlaga v veljavnem zakonu o bančništvu. O tem govori 228.
               člen v povezavi z 231. členom Zakona o bančništvu, bi te določbe prebral, vendar mi
               zmanjkuje časa. Tudi tako blokiranje razkritij ni dobra odločitev. Ni dobra
               odločitev, saj morajo davkoplačevalci vedeti, za koga in za kakšne namene bo potrošen
               njihov denar. Denar, ki ga plačujejo preko vedno višjih davkov. V zadnjega pol leta
               so se povečali praktično vsi davki, ki jih je še mogoče povečati. Če bi se dalo
               izmisliti, verjetno bi se ta minister in ta vlada izmislila še kakšen nov davek. S
               tem se seveda zavestno izognejo tudi ugotavljanju odgovornosti tistih, ki so slabe
               dosjeje odobrili, in tistih, ki so se s temi slabimi dejanji okoristili. Toliko o
               prvi točki.</p>
               <p>Druga točka, zaradi katere predlagamo razrešitev ministra, pa je kršitev Zakona o
               ukrepih Republike Slovenije za krepitev stabilnosti bank v povezavi z zakonom o
               integriteti in preprečevanju korupcije, ki jo je minister zagrešil z namenom, da
               vsebinsko enak pristop prelaganje bremena na ramena davkoplačevalcev, kot je bil
               uporabljen pri pokrivanju izgub Factor banke in Probanke uporabi tudi pri delovanju
               Družbe za upravljanje terjatev bank, v nadaljevanju slaba banka. Eden od štirih
               neizvršnih direktorjev je bil iz te banke protipravno oziroma nezakonito razrešen
               zato, ker je javno nasprotoval oškodovanju slovenskih davkoplačevalcev. Vlada je v
               petek, 13. 9. Letos, na predlog ministra za finance dr. Uroša Čuferja na dopisni seji
               brez vsebinske utemeljitve razrešila enega od štirih neizvršnih direktorjev tako
               imenovane slabe banke, češ, da opravlja funkcijo, ki je po mnenju Komisije za
               preprečevanje korupcije nezdružljiva z opravljanjem funkcije v tako imenovani slabi
               banki. Ta odločitev se je zgodila dober teden po odločitvi ministra za finance, Vlade
               in Banke Slovenije o nadzorovani likvidaciji dveh zasebnih bank, ki ji je razrešeni
               mag. Andrej Šircelj v javnosti odločno nasprotoval. Šlo je za čisto politično
               razrešitev. Mnenja stroke glede nezdružljivosti niso bila enotna, za razlago zakona v
               takih primerih je pristojen Državni zbor in ne Komisija za preprečevanje korupcije in
               ne vladna služba za zakonodajo. Pa tudi če bi Državni zbor sprejel razlago, ki bi
               pritrjevala ugotovitvam, na katere se je uprl minister za finance dr. Uroš Čufer, bi
               moral biti funkcionar pisno seznanjen z okoliščinami, ki onemogočajo opravljanje obeh
               zadolžitev in pozvan k odločitvi. Šele če odločitve ne bi bilo, bi lahko bil podan
               predlog za razrešitev z ene ali druge funkcije oziroma zadolžitve. Glede na
               časovnico, 6. 9. je bila sprejeta odločitev o poroštvu milijarde 30 milijonov evrov,
               torej prenesene te rabote v dveh zasebnih bankah na pleča davkoplačevalcev, teden
               kasneje pa se je zgodila ta razrešitev, je popolnoma jasno, da je bil edini namen te
               razrešitve politične narave, da se je tudi predlagatelj, minister za finance dr. Uroš
               Čufer zavedal, da za ta korak nima ustrezne pravne podlage in da je bila ta
               razrešitev izpeljana samo zato, da bo Ministrstvo za finance in vlada Alenke Bratušek
               v slabi banke daleč od oči javnosti delala, kar bo hotela.</p>
               <p>Celotno ravnanje ministra za finance dr. Uroša Čuferja govori o tem, da ne spoštuje
               prisege, ki jo je dal ob imenovanju na položaj ministra za finance. Namesto da bi z
               vsemi močmi deloval za blaginjo Slovenije, z vsemi močmi deluje za interese vplivnih
               posameznikov, za interese tistih, ki so odgovorni za velikanske luknje v bančnem
               sistemu na eni strani in na drugi strani za interese špekulativnega kapitala, saj je
               z obema dosedanjima zadolžitvama, ki sta se zgodili v času njegovega ministrovanja,
               tako tisto majsko za 3 milijarde in pol ameriških dolarjev po 6-odstotni obrestni
               meri kot zadnjo v višini milijarde in pol evrov, ki se je zgodila v fantomskih
               okoliščinah s fantomskim vlagateljem v zaprtem postopku dan pred sprejetjem proračuna
               za leto 2014, ki je pri tem vložku na mah v trenutku nakupa zaslužil 6 milijonov
               evrov, ogrozil dolgoročno stabilnost javnih financ, s tem pa ogrozil tudi našo
               suverenost, predvsem pa prihodnost bodočih generacij. Ob tem se je treba vprašati,
               ali so grožnje naši suverenosti tisti, ki nam ponujajo denar po manj kot 1-odstotni
               obrestni meri, kar samo pri 4 milijardah kreditov, za kolikor se je zadolžitev države
               povečala v dobrega pol leta pod ministrovanjem ministra za finance dr. Uroša Čuferja,
               znese več kot 150 milijonov evrov prihrankov na letni ravni oziroma skoraj toliko,
               kot namerava vlada Alenka Bratušek pobrati preko davka na nepremičnine iz žepov
               davkoplačevalcev, predvsem malih, tistih, ki so si sami z odrekanjem ustvarili kar
               imajo. Minister za finance dr. Uroš Čufer sprejema in podpira ukrepe, ki dodatno
               bremenijo davkoplačevalke in davkoplačevalce , predlaga in sprejema ukrepe in
               odločitve, ki niso v interesu državljanov, niso v interesu te države, pač pa
               posameznih interesnih skupin, in ki slabijo našo suverenost. Vse to pa so ravnanja,
               ki so daleč od prisege, ki jo je minister dal ob imenovanju na ta položaj.</p>
               <p>Minister za finance je za opisana ravnanja, od katerih so nekatera tudi protipravna,
               predvsem pa v škodo države in državljanov, objektivno in subjektivno odgovoren. Iz
               navedenih razlogov je po našem mnenju minister za finance dr. Uroš Čufer v tolikšni
               meri izgubil zaupanje javnosti v izvajanje svoje politike in način njenega
               izvrševanja, da ne more več odgovorno opravljati javne funkcije na način, da bi ga
               javnost sprejemala kot ministra z visokimi moralnimi in etičnimi merili.</p>
               <p>Iz razlogov, ki sem jih navedel, vsebinsko okoli dveh točk vlagatelji interpelacije
               na podlagi 118. člena Ustave Republike Slovenije ter 253. člena Poslovnika Državnega
               zbora predlagamo, da Državni zbor po končani razpravi sprejme sklep: Dr. Uroš Čufer
               se razreši s funkcije ministra za finance. Hvala lepa.</p>
            </sp>
            <sp xml:id="SDZ6-Redna-19-2013-11-20.sp3">

               <speaker>PREDSEDNIK JANKO VEBER:</speaker>

               <p>Hvala tudi vam za obrazložitev interpelacije. Odgovor ministra za finance dr. Uroša
               Čuferja na interpelacijo ste prejeli z dopisom dne 30. 10. 2013.</p>
               <p>Besedo najprej dajem predsednici Vlade mag. Alenki Bratušek. Samo trenutek.</p>
               <p>Izvolite gospod Tanko, želite? Postopkovno.</p>
            </sp>
            <sp xml:id="SDZ6-Redna-19-2013-11-20.sp4">

               <speaker>JOŽE TANKO (PS SDS):</speaker>

               <p>Hvala lepa za besedo, spoštovani predsednik.</p>
               <p>Se opravičujem za ta neljubi zaplet. Pravočasno sem dvignil roko in opozoril. Bi pa
               vseeno, sedaj ko bo ta razprava tekla naprej, odgovor, ali so te racije, ki se
               dogajajo v HSE kaj povezane z obravnavo današnje točke dnevnega reda.</p>
               <p>Gospod Černač je v uvodu napovedal, da pričakuje neko odmevno akcijo policije. Kot
               vidimo, se to ravno sedaj dogaja in me zanima oziroma bi prosil za odgovor, ali je to
               kaj povezano s to točko dnevnega reda. Tukaj imamo predsednico vlade, imamo resornega
               ministra in bi prosil za pojasnilo. Ob vsaki taki pomembni stvari, ko se dogaja v
               državnem zboru, se zgodi policijska akcija, ki preusmerja pozornost.</p>
               <p>Predlagam, da nastopajoči s strani vlade dajo primeren dogovor. Hvala lepa.</p>
            </sp>
            <sp xml:id="SDZ6-Redna-19-2013-11-20.sp5">

               <speaker>PREDSEDNIK JANKO VEBER:</speaker>

               <p>Gospod Tanko, ta postopkovni predlog, zelo dobro veste, da ni bil postopkovni
               predlog, neke vrste vprašanje, ki nima popolnoma nobene povezave s to točko dnevnega
               reda. Prosim?</p>
               <p>Vsi vemo, kaj imamo na dnevnem redu, tudi predlagatelji interpelacije ste, tako da
               mislim, da glede tega ni nobenega dvoma. Lahko ugotovim samo to, da ste zlorabili ta
               inštrument za to, da ste govoril o neki temi, ki dejansko ta hip ni na dnevnem redu
               državnega zbora.</p>
               <p>Besedo ponovno dajem predsednici Vlade mag. Alenki Bratušek.</p>
            </sp>
            <sp xml:id="SDZ6-Redna-19-2013-11-20.sp6">

               <speaker>MAG. ALENKA BRATUŠEK:</speaker>

               <p>Hvala. Spoštovane poslanke, poslanci, gospe in gospodje!</p>
               <p>Od prvega dne, ko je moja vlada prevzela svoje obveznosti, je bila ena od ključnih
               prioritet izhoda iz obstoječe krize vrnitev zaupanja v Slovenijo, njene institucije
               in ne nazadnje tudi v bančni sistem tako s strani Evropske komisije kot drugih
               mednarodnih institucij, zlasti pa finančnih trgov. Zaradi teh je treba vrniti
               zaupanje v Slovenijo.</p>
               <p>Pomemben del tega procesa je tudi minister dr. Čufer, ki sem mu zaupala eno ključnih,
               zelo stresnih, težkih in tudi nehvaležnih nalog v državi. Svojo nalogo opravlja
               vestno, pošteno in v skrbi za našo državo in njene ljudi. Je kredibilen minister,
               odloča se na podlagi argumentov in svoje odločitve tudi dobro utemelji. Ključen del
               našega izhoda iz krize je sanacija bank in povečanje stabilnosti bančnega sistema.
               Mislim pa, da je prav, ker ste nam že dali priložnost, še enkrat povemo, zakaj
               pravzaprav smo tam, zakaj je bančni sistem v problemih. Slabi, tajkunski, najslabši
               krediti so bili dani v letih 2006 in 2007. Takrat vlade ni vodila Alenka Bratušek,
               takrat minister za finance ni bil dr. Uroš Čufer. Vlado je vodil Janez Janša. Banke
               so vodili ljudje, ki ste jih vi, vaša vlada postavili tja. In zato se danes, na
               žalost, moramo ukvarjati s tem. Bistveno raje bi se ukvarjala s kakšnimi drugimi
               stvarmi, pa je to zaradi stabilnosti bančnega sistema, zaradi stabilnosti države
               treba rešiti. Stabilnost bančnega sistema je predpogoj, da bodo banke zopet lahko
               služile gospodarstvu, zato se izvajajo tako imenovani stresni oziroma obremenitveni
               testi, zato nadzorovano prenehanje dveh težko bolnih bank in zato slaba banka.</p>
               <p>Zaradi preteklih izkušenj želimo ta proces izpeljati kar se da strokovno in
               transparentno. S tesnim sodelovanjem mednarodnih institucij, kot sta Evropska
               centralna banka in Evropska komisija, kar nam daje še dodatno kredibilnost, sta pa to
               dve izmed inštitucij, ki jih kličete ena pomoč v našo državo. Zato je pomembno, da so
               bili postopki v zvezi z nadzorovanjem in prenehanjem Probanke in Factor banke skladni
               z mednarodno prakso in usklajeni z omenjenimi evropskimi inštitucijami. Ne samo
               usklajeni, celo soglasje Evropske komisije je bilo treba dobili pred tem. In še
               enkrat, spoštovane gospe in gospodje, to sta inštituciji, ki ju vi kličete k nam na
               pomoč. Se pravi, da ne bi delali popolnoma nič drugače, kot smo to naredili mi, ker
               je bilo narejeno v sodelovanju in z njihovim soglasjem. Slednjim, se pravi tako
               domači kot tuji javnosti in finančnim trgom in omenjenim inštitucijam, smo dali
               vedeti, da s sanacijo bank mislimo resno. Jaz verjamem, da veste, kaj pomeni, če
               lahko uporabim besedo kolaps bančnega sistema, zato to ni treba posebej razlagati,
               panika, kam bi ves denar, ki v bankah je, odtekal. Ker smo se zavedali, da je
               stabilnost bančnega sistema najpomembnejša, je pač bila sprejeta odločitev, kakršna
               je bila. In prepričan sem, da v danem trenutku najboljša, podprta s soglasjem
               evropskih institucij, institucij, ki jih vi kličete na pomoč v našo državo.
               Nadzorovano prenehanje delovanja Probanke in Factor banke je bila pravilna odločitev,
               ki bo pripomogla k bolj zdravemu bančnemu sistemu v Sloveniji.</p>
               <p>Drugi očitek ministru dr. Čuferju je razrešitev gospoda Širclja. Pri razrešitvi
               gospoda Širclja z mesta neizvršnega direktorja Družbe za upravljanje terjatev bank
               ali, kot ji rečemo, slabe banke je ministrstvo pri oblikovanju predloga vladi
               upoštevalo pravni mnenji vladne službe za zakonodajo in Komisije za preprečevanje
               korupcije, ki sta po preučitvi različnih pravnih podlag obe ugotovili, da za gospoda
               Širclja veljajo zakonska določila o nezdružljivosti funkcije poslanca s funkcijo
               nadzora v gospodarski družbi in, mimogrede, to velja za vse poslanke in poslance, ki
               sedite v Državnem zboru. Funkcija neizvršnega direktorja v tej tako imenovani slabi
               banki pa nedvomno pomeni opravljanje nadzorne funkcije v gospodarski družbi, saj
               neizvršni direktorji upravnega odbora po statutu družbe za upravljanje oziroma slabe
               banke opravljajo funkcijo nadzora. Toliko glede očitane nezakonitosti razrešitve
               gospoda Širclja.</p>
               <p>Lahko pa glede gospoda Širclja mirno rečem, da ni bil imenovan za neizvršnega
               direktorja te slabe banke zaradi svoje domnevne skrbi za interese slovenskih
               davkoplačevalcev in še manj zaradi morebitnega nadzora opozicije nad delovanjem tako
               imenovane slabe banke. Gospod Šircelj v trenutku imenovanja ni bil poslanec
               opozicije, gospod Šircelj je bil takrat državni sekretar na Ministrstvu za finance in
               Ministrstvo za finance ga je tja postavilo z namenom, da bi imelo tudi ministrstvo
               ustrezno vlogo pri upravljanju inštitucije, ki bo imela ključno nalogo in vlogo in
               nalogo pri sanaciji našega bančnega sektorja. Ta pa bo imel spet ključno vlogo pri
               okrevanju gospodarstva in javnofinančni konsolidaciji. Opozicija pa opravlja svojo
               vlogo nadzora preko za to določenih oblik parlamentarnega nadzora. Funkcija
               neizvršnega direktorja družbe oziroma slabe banke ne sodi mednje. Zato se mi zdi
               naravnost neokusno, da se je gospod Šircelj oklepal te funkcije tudi še po tem, ko je
               postal opozicijski poslanec in ko njegova vloga ni bila več konstruktivno povezovanje
               dela Ministrstva za finance in slabe banke, marveč prav nasprotno: izkoriščanje te
               vloge za oviranje povezovanja oziroma za politično slabitev vloge Ministrstva za
               finance pri tem, za državo ključnem, procesu.</p>
               <p>Minister Čufer je svoj predlog za razrešitev gospoda Širclja vladi smiselno
               utemeljil, vlada pa je ga sprejela. Minister Čufer dela dobro in sama mu popolnoma
               zaupam. Naj spomnim, da je dobro in učinkovito delo te vlade, še zlasti ministra dr.
               Čuferja v svojih ocenah prejšnji teden izpostavila tudi Evropska komisija. Ne le, da
               je v oceni ukrepov za odpravo čezmernega primanjkljaja ugotovila, da je, citiram:
               "Slovenija v letu 2013 ukrepala učinkovito in da je kot kaže na dobri poti, da izvede
               priporočene strukturne izboljšave v letu 2014." V okviru poročila o mehanizmu
               opozarjanja je tudi poudarila, da, ponovno citiram: "… so se strukturne reforme,
               pomembne za prilagoditev makroekonomskega neravnotežja v zadnjih mesecih stopnjevale,
               pri čemer je bil na področju bančnega sektorja dosežen ključen napredek." Na jasen
               napredek Slovenije pri fiskalni konsolidaciji je ne nazadnje včeraj opozoril tudi
               OECD. Navedene spodbudne ocene, za katere gredo zasluge tudi konstruktivnemu
               sodelovanju večine poslank in poslancev, socialnih partnerjev in ne nazadnje tudi
               vseh državljanov, so toliko bolj dragocene zaradi dejstva, da sta bili glede
               proračunov za prihodnje leto med vsemi članicami evroobmočja od nas bolje ocenjeni le
               Nemčija in Estonija. To je dodaten argument v smeri vračanja zaupanja mednarodnih
               institucij, Evropske komisije, ECB, Mednarodnega denarnega sklada, ponovno t. i.
               trojka, in konec koncev tudi OECD, to kažejo padci obresti v zadnjih dneh, tudi
               finančnih trgov, zaupanje v našo državo se veča tudi na finančnih trgih. Nismo več v
               družbi Cipra, Grčije, Portugalske, ampak je naša družba Francija, Nizozemska, Nemčija
               in Estonija. Zaupanje v Slovenijo se torej vrača, kar pa nikakor ne pomeni, da je
               naše delo končano. Temelji, na katerih želimo graditi, se krepijo. Zavedamo se, da
               mora ta napredek čim prej občutiti naše gospodarstvo in seveda ljudje v vsakdanjem
               življenju.</p>
               <p>Spoštovane gospe in gospodje! Suverenost naše države je tisto, za kar delamo.
               Obljubila sem, da bom naredila vse, da svoje probleme rešimo sami. Nismo še na cilju,
               smo pa na dobri poti. Tisti, ki kličete pomoč iz tujine, ste očitno brez znanja in
               idej. Še včeraj je bila pomoč iz tujine grožnja, danes naj bi bila to pomoč in nekaj
               dobrega za našo državo. Kdo lahko to razume?</p>
               <p>Glede na navedeno lahko podčrtam, da minister za finance dr. Uroš Čufer uživa moje
               polno zaupanje. Je odličen minister, interpelacija pa popolnoma neutemeljena.
               Verjamem, da boste podprli njega in ne interpelacije. Hvala.</p>
            </sp>
            <sp xml:id="SDZ6-Redna-19-2013-11-20.sp7">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Za obrazložitev pisnega odgovora na interpelacijo dajem besedo ministru dr. Urošu
               Čuferju.</p>
            </sp>
            <sp xml:id="SDZ6-Redna-19-2013-11-20.sp8">

               <speaker>DR. UROŠ ČUFER:</speaker>

               <p>Spoštovane poslanke, spoštovani poslanci, spoštovani predsedujoči, spoštovana
               predsednica Vlade, ministrici in ministri!</p>
               <p>Dovolite mi, da na kratko predstavim odgovor na interpretacijo o mojem delu in
               odgovornosti kot ministra za finance. Interpelacijo na podlagi 118. člena Ustave
               Republike Slovenije in 253. člena Poslovnika Državnega zbora Republike Slovenije je
               1. oktobra vložilo 26 poslancev, s prvopodpisanim poslancem SDS Jožetom Tankom. Na
               vse zapisane očitke sem odgovoril v svojem pisnem odgovoru že 30. oktobra. Uvodoma
               želim pojasniti, da očitke iz interpelacije v celoti zavračam kot neutemeljene. V
               nadaljevanju bom tudi podrobno pojasnil utemeljenost in zakonitost svojih dejanj v
               očitanih dejanjih in pri tem povzel argumente, ki sem jih dal že v pisnem odgovoru.
               Glede očitkov, ki so bili naslovljeni name v zvezi z ukrepi podelitve državnega
               poroštva v okviru postopka nadzorovanega prenehanja Factor banke in Probanke, želim
               poudariti, da je bila uvedba ukrepov za ti dve banki sprejeta na podlagi Zakona o
               ukrepih Republike Slovenije za krepitev stabilnosti bank. Skupaj sta jih sprejeli
               Vlada Republike Slovenije in Banka Slovenije. Vlada je ukrepe sprejela na podlagi
               predloga medresorske komisije, v kateri sodelujejo tako predstavniki ministrstva kot
               Banke Slovenije. Medresorska komisija je svoj predlog oblikovala na podlagi pobude
               Banke Slovenije za uporabo ukrepov, ki jih daje na razpolago omenjeni zakon. Pri
               odločitvi se je torej v celoti sledilo postopkovniku veljavnih predpisov in vse
               navedeno potrjuje, da je bilo moje ravnanje in ravnanje Ministrstva za finance, ki ga
               vodim, povsem zakonito.</p>
               <p>Nadalje želim poudariti, da so bili vsi sprejeti ukrepi utemeljeni in sprejeti v
               skladu z veljavnimi predpisi, ki urejajo ukrepe za sanacijo bank. Država lahko izda
               poroštvo, kot je bilo dano za obveznosti obeh bank do Banke Slovenije iz naslova
               črpanja neposrednega posojila v skrajni sili, če bi v nasprotnem primeru prišlo do
               ogrožanja stabilnosti finančnega sistema. Banka Slovenije je v prej omenjeni pobudi
               ocenila, da banki izpolnjujeta pogoje za izdajo poroštva. Njuno nenadzorovano
               prenehanje bi namreč lahko povzročilo plačilno nesposobnost obeh bank, kar bi v
               končni fazi najverjetneje povzročilo tudi nestabilnost celotnega finančnega sistema.
               Država bi tako zaradi stečaja obeh bank imela večje izgube in stroške, kot bi jih
               imela iz naslova njunega nadzorovanega prenehanja. Do takšne ugotovitve pridemo že,
               če upoštevamo visok znesek zajamčenih vlog, ki so v obeh bankah, gre za znesek v
               višini 400 milijonov evrov, ki ga ostale banke v sedanjih razmerah ne bi bile
               sposobne same pokriti, za znesek državnih depozitov in depozitov z državo povezanih
               podjetjih. Še večji finančni učinek pa bi imele posredne posledice. O njih bom
               govoril v nadaljevanju.</p>
               <p>V zvezi z neskladnostjo oziroma skladnostjo izvedenih ukrepov z usmeritvami Evropske
               unije želim izpostaviti, da so bila upoštevana spremenjena pravila Evropske komisije
               o državnih pomočeh. V skladu z novimi pravili Evropske unije morajo države članice
               celo spodbujati izstop neuspešnih bank s trga tudi z ukrepi državne pomoči, ki jo
               odobri Evropska komisija. Državni organi morajo komisiji predložiti načrt
               nadzorovanega prenehanja kreditne institucije, ki vključuje zahteve glede delitve
               bremen med delničarji in imetniki podrejenih dolžniških instrumentov. Na tak način se
               omeji državna pomoč na najmanjšo potrebno in zmanjšajo potrebni izdatki državnega
               proračuna. Da je bil ukrep poroštva primerno izveden, meni tudi Evropska komisija,
               saj je ukrep začasno odobrila. V okviru odobritve je od Republike Slovenije
               zahtevala, da ji v dveh mesecih posreduje načrt likvidacije Factor banke in Probanke,
               ki bo podlaga za dokončno odobritev ukrepov. Načrt obeh bank je bil v začetku
               novembra posredovan Evropski komisiji in v decembru se pričakuje dokončna odobritev
               poroštva in dokapitalizacije.</p>
               <p>Glede očitanih pogubnih javnofinančnih posledic za državo, velikega bremena za
               davkoplačevalce ter domnevno finančno nevzdržnega modela bančne sanacije želim
               poudariti, da bi bile javnofinančne posledice večje, če bi prišlo do stečaja dveh
               bank. Že zaradi prej omenjenega odliva sredstev bi lahko prišlo do sistemske krize in
               negativnih posledic za celoten finančni sistem ter posledično tudi za državo. Zaradi
               prepletenosti obeh bank bi stečaj okužil tudi druge finančne institucije, to pa bi
               znižalo plačilno sposobnost in raven kapitala v celotnem finančnem sistemu. Prav tako
               bi s stečajem bank prenehale nekatere kritične funkcije, na primer, plačilne
               storitve, kar bi še dodatno obremenilo gospodarstvo. Poslovanje drugih bank bi se
               lahko okužilo tudi preko nezaupanja varčevalcev, ker bi varčevalci pospešeno
               dvigovali svoje vloge. V primeru, da bi omenjeni dve banki prepustili postopku
               stečaja, bi to pomenilo, da bi brez utemeljenega razloga povzročili, da bi iz
               slovenskih bank odtekla večja količina denarja, večja, kot jo bomo potrebovali za
               izpeljavo postopka nujnega in nadzorovanega prenehanja. In to je tudi stabilna
               praksa, ki je uveljavljena v Evropski uniji, kako zapirati banke, ki ne morejo
               dolgoročno preživeti.</p>
               <p>V razmerah trenutne občutljivosti bančnega sistema, v katerem hkrati potekajo tudi
               neodvisni zunanji pregledi in obremenitveni testi, kakršnakoli oblika nenadzorovanega
               stečaja lahko pripelje do domino učinka z neugodnimi in nepredvidljivimi posledicami
               ne za celotni finančni sistem, temveč tudi za celotno gospodarstvo, po nepotrebnem.
               Dejansko se je izkazalo, da so bila tveganja, ki sem jih prej omenjal, z izvedbo
               sprejetih ukrepov nevtralizirana, saj zaradi težav Factor banke in Probanke ni prišlo
               do večjega odtoka depozitov. Poleg tega nadzorniki ocenjujejo, da zaradi nadzorovane
               likvidacije obeh bank ni bila ogrožena stabilnost zavarovalnic, investicijskih družb,
               vzajemnih skladov, vzajemnih pokojninskih skladov ter pokojninskih družb, do česar bi
               prišlo v primeru njunega stečaja. Učinki na finančne institucije so bile s sprejetimi
               ukrepi tako v prvi vrsti omejeni na lastnike in na imetnike podrejenih inštrumentov.
               Ti bodo izgubili celotno imetje, ki ga imajo v teh vrednostnih papirjih in v delnicah
               teh dveh bank. Prav tako v času od sprejetja ukrepov nemoteno potekajo tudi plačilne
               storitve, zato glede na navedeno ocenjujem, da je sprejetje ukrepov doseglo svoj
               namen.</p>
               <p>Vlada ni odobrila neomejenega poroštva, temveč je za Probanko odobrila poroštvo v
               višini 490 milijonov evrov, za Factor banko pa v višini 540 milijonov evrov, pri
               čemer se unovčitev izdanih poroštev ne predvideva v celoti. Strošek nadzorovanega
               prenehanja pred morebitnim vplačilom javnofinančnih sredstev bodo namreč najprej
               nosili lastniki bank, nato imetniki podrejenih obveznic in šele na koncu tudi država.
               Znesek države je bil ocenjen na 400 milijonov evrov in naj bi se porabil za
               dokapitalizacijo obeh bank.</p>
               <p>Na očitek, da se je k podelitvi neomejenega državnega poroštva pri postopku
               nadzorovanega prenehanja obeh bank pristopilo še pred prejemom rezultatov bančnih
               stresnih testov, pojasnjujem, da so to po oceni Banke Slovenije zahtevale dejanske
               razmere v obeh bankah. Banki v skladu z oceno do dokončanja teh predlogov ne bi bili
               sposobni izvajati vseh svojih obveznosti. Pred to oceno je izhodiščni načrt sicer
               bil, da se najprej okrepijo sistemske banke, da se prenesejo njihove slabe terjatve
               na DUTB in se jih dokapitalizira in se šele potem pristopi k ukrepom v zvezi z
               manjšimi bankami, saj se na tak način sistemsko tveganje finančne nestabilnosti
               bistveno zmanjša. Glede na potek dogodkov pa smo bili primorani ukrepati tako, kot
               smo, se pravi, da smo morali najprej izvesti ukrepe glede Probanke in Factor banke,
               pri sistemskih bankah pa na zahtevo evropskih institucij še vedno potekajo prej
               omenjeni zunanji pregledi kakovosti aktive bank in obremenitveni testi. Šele po
               njihovem zaključku bo možen prenos slabih terjatev na slabo banko in dokapitalizacija
               teh bank.</p>
               <p>Ne morem se strinjati tudi z navedbami vlagateljev interpelacije, da se na izredni
               seji Državnega zbora, ne kateri je bila obravnavana problematika reševanja obeh bank
               z denarjem slovenskih državljank in državljanov, s sklicevanjem na pravila o tajnosti
               podatkov zavajajo poslanci. Ministrstvo za finance s takšnimi podatki ne razpolaga.
               Poleg tega pa bi, kot je že večkrat pojasnila Banka Slovenije, razkritje podatkov, ki
               ste jih zahtevali, pomenilo kršitev Zakona o bančništvu. Očitke zavračam, saj
               ministrstvo ne more razkriti zahtevanih podatkov, s katerimi ne razpolaga in za
               zbiranje katerih tudi nima nobene pravne podlage.</p>
               <p>V nadaljevanju želim odgovoriti še na očitek vlagateljev interpelacije glede
               razrešitve poslanca mag. Andreja Širclja s funkcije neizvršenega direktorja družbe za
               upravljanje terjatev bank. Uvodoma pojasnjujem, da si je ministrstvo pred odločanjem
               Vlade o razrešitvi mag. Širclja z namenom razjasnitve vprašanj, povezanih z obstojem
               konflikta interesov, pridobilo mnenje Službe Vlade Republike Slovenije za zakonodajo
               ter Komisije za preprečevanje korupcije. Na podlagi podrobne proučitve veljavnih
               predpisov ter na podlagi pridobljenih mnenj je ministrstvo ugotovilo, da funkciji
               poslanca Državnega zbora in neizvršnega direktorja upravnega odbora DUTB nista
               združljivi. Neizvršni direktorji namreč skladno s statutom DUTB opravljajo funkcijo
               nadzornega odbora, medtem ko Zakon o poslancih določa, da poslanec ne sme biti član
               nadzornega odbora gospodarske družbe, med katere sodi tudi DUTB. Na tem mestu želim
               še podrobneje pojasniti razlago veljavne zakonodaje, na podlagi katere je Ministrstvo
               za finance predlagalo Vladi razrešitev mag. Andreja Širclja. ZUKSB, se pravi zakon o
               slabi banki, na podlagi katerega je bila ustanovljena slaba banka, določa, da se
               določbe Zakona o integriteti in preprečevanju korupcije ne uporabljajo za neizvršne
               direktorje upravnega odbora slabe banke. Tudi sicer določbe tega zakona o
               nezdružljivosti funkcij za poslance ne veljajo, saj področje nezdružljivosti
               poslanske funkcije z drugimi funkcijami ali dejavnostmi ureja poseben zakon. Zakon o
               poslancih v drugem odstavku 12. člena določa, da poslanec ne sme biti član nadzornega
               organa gospodarske družbe. Zakon o integriteti in preprečevanju korupcije je sicer po
               določbi lastnega 3. člena subsidiarne narave in se v javnem sektorju uporabila samo,
               če drug zakon istih vprašanj ne ureja drugače. In ker nezdružljivost poslanske
               funkcije z opravljanjem dodatne dejavnosti in članstvom v organih upravnih oseb ureja
               Zakon o poslancih, se določbe Zakona o integriteti in preprečevanju korupcije v tem
               delu za poslance ne uporabljajo. Ker zakon o slabi banki ni izključil uporabe Zakona
               o poslancih, po drugi strani pa neizvršni direktorji opravljajo funkcijo nadzornega
               odbora, je ministrstvo na podlagi pridobljenih mnenje ugotovilo, da sta funkciji
               poslanca in člana upravnega odbora slabe banke nezdružljivi.</p>
               <p>Mag. Andrej Šircelj in upravni odbor sta bila obveščena o pridobljenih pravnih
               mnenjih. Mag. Širclja sem tudi predhodno seznanil, da nameravam Vladi predložiti
               predlog sklepa, s katerim bo pozvan, da v določenem roku pove svojo odločitev, ali bo
               opravljal funkcijo poslanca ali funkcijo neizvršnega direktorja DUTB. Po opravljeni
               razpravi na Vladi glede vprašanja nezdružljivosti poslanca neizvršnega direktorja pa
               je prevladalo mnenje, Vlada je sprejela sklep, s katerim je mag. Širclja razrešila s
               funkcije neizvršnega direktorja. Pri tem smo upoštevali tudi dejstvo, da je imel mag.
               Andrej Šircelj na razpolago dovolj časa za svojo odločitev in da ni bil potreben
               dodaten čas, da odpravi konflikt interesa.</p>
               <p>Na osnovi povedanega in pisnega odgovora na interpelacijo, v katerem sem dal tudi
               podrobnejše obrazložitve, predlagam Državnemu zboru, da po opravljeni razpravi ne
               sprejme predlaganega sklepa o moji razrešitvi s funkcije finančnega ministra.
               Zahvaljujem se vam za pozornost, spoštovanim poslankam in poslancem pa sem na voljo
               še za dodatna pojasnila. Hvala.</p>
            </sp>
            <sp xml:id="SDZ6-Redna-19-2013-11-20.sp9">

               <speaker>PREDSEDNIK JANKO VEBER:</speaker>

               <p>Hvala ministru za obrazložitev pisnega odgovora.</p>
               <p>Prehajamo pa na predstavitev stališč poslanskih skupin. Gospod Rihard Braniselj bo
               predstavil stališče poslanske skupine Državljanske liste. Prosim, če prisluhnete
               stališču poslanske skupine Državljanske liste.</p>
               <p>Izvolite, gospod Braniselj.</p>
            </sp>
            <sp xml:id="SDZ6-Redna-19-2013-11-20.sp10">

               <speaker>RIHARD BRANISELJ (PS DL):</speaker>

               <p>Hvala lepa. Lep pozdrav, spoštovani predsednik, predsednica Vlade, ministrski zbor!</p>
               <p>Da imamo v bančnem sistemu težave že dalj časa, seveda ni nikakršna skrivnost. Nimamo
               jih samo mi. V bistvu glede tega nismo nobena izjema. Smo pa izjema glede odločnosti
               in hitrosti, s katero se tega problema lotevamo reševati. Namesto da bi se ga lotili
               reševati hitro in učinkovito, smo najprej potrebovali eno vlado, da je problem
               spregledala in odlagala, nato drugo, da je po hudem nasprotovanju prvih nekako
               pripravila koncept reševanja in začela z zakonskimi spremembami, sedaj pa je na
               tretji vladi, da to nekako zaključi. Vlada in Banka Slovenije sta poleti 2013 v
               primeru Factor banke in Probanke odreagirali odločno in edino pravilno.</p>
               <p>Če gremo nekoliko v zgodovino. 15. september 2008 stečaj banke Lehman Brothers, kar
               je bil povod za nastanek svetovne gospodarske krize, pri čemer je bil tržni delež te
               nepomembne banke celo precej manjši in bistveno manj pomemben za ameriški bančni
               sistem kot delež Probanke in Factor banke v Sloveniji. V Združenih državah Amerike so
               se tega problema lotili takoj in kmalu zatem je že bilo jasno, da bodo
               davkoplačevalci iz te zgodbe izšli kot zmagovalci. Država je dobila nazaj več, kot je
               za rešitev bank sploh vložila. In vložila je ogromna sredstva davkoplačevalskega
               denarja v zasebne banke. Tega v Sloveniji zaradi počasnosti in zamudnega odločnega
               ukrepanja, žal, ne moremo pričakovati. Če bi se takrat lotili sanacije bank, bi jih
               sanirali lažje, lahko bi jih lažje dokapitalizirali, lahko bi jih lažje tudi prodali.
               Tudi druge države, ki jih bančna kriza ni obšla, so se reševanja lotile takoj, vsi že
               leta 2008, hitro, izdatno in tiho. Nemčija je takrat inicirala v bančni sistem 10 %
               BDP, javnih sredstev, in to v nekaj tednih, Velika Britanija celo 15 % BDP hitro in
               podržavila je banke. Švicarska banka UBS leta 2008 z bliskovito akcijo vlade in
               centralne banke vloži 4,8 milijarde evrov novega kapitala, 50 milijard evrov prenosa
               slabih terjatev in 20 milijard dokapitalizacije s posojili. Republika Slovenija do
               sedaj v teh letih 2 % BDP.</p>
               <p>Očitek o podelitvi državnega poroštva pri nadzorovani likvidacije Probanke in Factor
               banke je očitek, ki ga predlagatelji omenjajo kot prvega. Mi v Državljanski listi
               menimo, da ta očitek ni utemeljen. Banka Slovenije se je skupaj z Vlado odločila, da
               preseka ta gordijski vozel slovenskih bank. Res je, da gre šele za prvi vozliček,
               glede na velikost dveh bank, o katerih je govora danes. Ampak potrebna je bila
               odločna reakcija in smo zadovoljni, da je do nje prišli.</p>
               <p>Likvidacija ali stečaj. To je vprašanje, ki bo tudi danes predmet debate.
               Likvidacija naj bi predvidoma stala 400 milijonov. Velik del tega je posledica
               prevredotenja nepremičnin, ki zaradi stanja na trgu še kar izgubljajo vrednost. Vsem
               nam pa je tudi jasno, da ob tovrstnih prodajah, kjer moraš prodati, pride do
               ustreznih diskontov. Nadalje do slabitev pride tudi pri prenosu kreditov na druge
               banke, kjer se ravno tako obračuna neke vrste diskont. Ob 2 milijardah bilančne vsote
               400 milijonov stroškov likvidacije predstavlja 20 %. Ob stečaju pa se tipično izgubi
               najmanj 75 % vrednosti, saj gre za precej hitrejšo likvidacijo sredstev, kar se
               odraža tudi na samih diskontih. Tudi najuspešnejši tovrstni projekti so prešli do
               najmanj 60 % izgube, kar pomeni, da je bilo rešenih le 40 % sredstev, in to v
               najuspešnejših primerih, ne v stanju, kakršnega imamo v bančnem gospodarskem in
               nepremičninskem sistemu danes v Sloveniji. Če ob tem v obzir vzamemo, da je širši
               sektor države v obeh bankah nastopal skoraj s 700 milijoni evri depozitov, je jasno,
               da bi bil rezultat za državljane in občane, občine imajo namreč kar nekaj sredstev
               deponiranih v obeh bankah, približno enako zanič tudi v primeru stečaja. Teh skoraj
               700 milijonov javnega denarja v teh dveh bankah zahteva odgovor. Del je bil verjetno
               naložen zaradi visokih obresti in brez upoštevanja tveganja, del pa prav gotovo
               izvira tudi iz prijateljskih, da ne rečemo pajdaških povezav. Ne nazadnje podatek, da
               lastniki nimajo pomembnega deleža med depoziti, ne preseneča. Banko ustanoviš zato,
               da potem delaš dobiček s tujim denarjem, da dobiček delaš s svojim denarjem, banke ne
               potrebuješ. Pravilnost odločitve Banke Slovenije potrjuje tudi odločba Evropske
               komisije na podlagi likvidacijskega načrta, kar je izredna uprava morala pripraviti v
               45 dneh. Izredni upravi bank vodita tujca, kar vseeno daje upanje, da se bo ta
               gordijski vozel končno začel razpletati brez posegov takšnih in drugačnih tovariških
               omrežij, stricev in botrov. Lahkotnost, s katero marsikdo ponuja stečaj kot tisto
               zveličavno rešitev, kaže ne le na to, da daje prednost populizmu pred resno obravnavo
               konkretnih podatkov, ampak na popolno nerazumevanje delovanja bančnega sistema.</p>
               <p>Že efekt ciprske zgodbe, kjer so bile vloge vseh zamrznjene zgolj za en sam teden in
               je bilo jasno, da majhni varčevalci ne bodo izgubili nič, in ob vedenju, da je Ciper
               popolnoma drugačna zgodba kot Slovenija, je iz slovenskih bank odšlo za 500 milijonov
               evrov depozitov. Kaj bi to pomenilo v Sloveniji za ostale banke, če bi slovenski
               časopisi v naslovnici objavili: Slovenski banki v stečaj. Le nekaj dodatnega umika
               prihrankov iz banke je treba, pa bodo delodajalci plače izplačevali v bonih,
               pokojnine bodo izplačane v bonih, ker denarja za kroženje po denarnem toku ne bo.
               Nedvomno pa bi bili tega zelo, zelo veseli bankirji na drugi strani meje. In tukaj se
               ne moremo znebiti občutka, da tisti, ki so leta 2007 izvolili prejšnjega guvernerja,
               ki so vmes bili v vladni koaliciji, težko sprejmejo dejstvo, da se je pa sedaj končno
               začelo odpirati omare z okostnjaki in ja, tudi sami upamo, da bodo ustrezni seznami
               čim prej odšli na ustrezen inštitucije in da jim bodo v druge inštitucije, tudi
               takšne z rešetkami, sledili tudi do sedaj očitno nedotakljivi in zaščiteni. Roka
               pravice se steza na prave naslove, je počasna, vendar temeljita, lahko je slepa,
               vendar dobro vidi v temi. Predlagatelji te interpelacije so večkrat zahtevali, da se
               iz vseh bančnih poslov umakne bančna tajnost. Argument, ki ga ponavljajo, je, da
               davkoplačevalci vendarle morajo vedeti za imena tistih, ki so jih okradli. Takšna
               zahteva je jasno nezakonita in bi rušila slovenske banke. Prav je, da za politiko in
               populizem bančna tajnost trdno ostane, davkoplačevalci pa vedo, da bančna tajnost ne
               velja za policijo, za tožilstvo, za nacionalni preiskovalni urad, za specializirano
               državno tožilstvo, za sodišča in za zapore in jih tudi ne ovira v boju zoper
               gospodarski kriminal. Organi pregona zadnji čas delajo bolje, zakonodaja promtno
               sledi potrebam, zahteve državljank in državljanov so upravičeno visoke, svetih krav
               več ni in pričakujemo rezultate. Rezultati so že pred nami. Pričakujemo obsodilne
               sodbe in zaplembe premoženja tistih, ki so opustošili naše banke, podjetja in javne
               finance.</p>
               <p>In na koncu še o tem, da rešujemo privatne banke. Jih res rešujemo? Likvidacija
               pomeni ukinitev, prenehanje, ne pa reševanje. Likvidacija pomeni, da bodo lastniki
               izgubili vse. Pa ne le lastniki, ampak tudi imetniki nekaterih podrejenih vrednostnih
               papirjev, ki so zavestno ali nezavestno sprejeli višje tveganje, ki jih takšni
               papirji prinašajo, v zameno za višje obljubljene donose. Ne nazadnje je očitno, da se
               za radikalne ukrepe, in likvidacija banke je radikalni ukrep, pristojni nekako lažje
               odločijo, če gre za zasebne banke, pri državnih pa se ves čas operira z
               dokapitalizacijami, z reševanjem, ki pa jim nekako ni videti konca, kot tudi ne
               stroškom, ki jih nalagamo davkoplačevalcem. Tudi tu je treba presekati s tovrstnimi
               dejanji. Ampak če v privatnih bankah to še nekako razumemo, da je bil v ozadju pohlep
               lastnikov, ki so projekt zavozili, kako vendar razumeti to, da smo zavozili tudi
               državne banke? Verjetno gre za enak pohlep, vendar v tem primeru še vedno
               nedefiniranih akterjev z delovanjem iz ozadja. Ja, žal nas tudi pri državnih bankah
               še čaka reševanje zavožene situacije. Vendar ravnanje ministra in predvsem odziv
               Banke Slovenije ob poletni odločni intervenciji pri dveh bankah daje zaupanje v
               slovenski bančni sistem. Akcija je bila izvedena skrbno, v sodelovanju z
               institucijami EU, in do skrbno izbranega trenutka informacije niso prihajale v
               javnost, po sprejeti odločitvi pa se odgovorni niso zapirali v svoje pisarne, ampak
               so ves čas ustrezno in transparentno komunicirali z javnostjo. Likvidacijo teh bank
               je razumeti kot prvi korak, da se ta netransparenten preplet politike in zasebnih
               interesov pretrga, kot prvi korak k nekemu normalnemu bančnemu sistemu, ki bo izvajal
               svojo primarno funkcijo. Z zbiranjem depozitov na eni strani in s kreditiranjem
               podjetij na drugi strani se ne moremo znebiti občutka, da je bil bančni sistem do
               sedaj podrejen nekaterim drugim ciljem, kar je bila tudi glavna ovira za
               normalizacijo le-tega, navzven pa vidno predvsem kot nasprotovanje privatizaciji. Ni
               privatizacija najbolj pomembna, je pa tisti lakmusov papir, ki kaže na to, kateri
               interes prevlada. In končno, ta država si ne more in ne sme privoščiti vtisa, da
               bančnega sistema ni sposobna obvladovati in da so depoziti v bankah ogroženi. In to
               je zgodba, ki jo predlagatelji očitajo finančnemu ministru. Jasno je, da je v tem
               delu očitek predlagateljev ministru za finance popolnoma neutemeljen.</p>
               <p>Razrešitev mag. Andreja Širclja kot neizvršnega direktorja DUTB. To je drugi od
               menda pomembnih argumentov za današnjo interpelacijo. Čeprav smo v Državljanski listi
               glasovali za rešitev iz tretjega odstavka 8. člena Zakona o ukrepih Republike
               Slovenije za krepitev stabilnosti bank, ki izrecno dopušča možnost, da je tudi
               poklicni funkcionar lahko neizvršni direktor upravnega odbora Družbe za upravljanje
               terjatev bank, pa se nihče, prav nihče od nas ni drznil pomisliti, da bo katerakoli
               vlada na to funkcijo imenovala kar poslanca Državnega zbora ter s tem grobo posegla v
               nasprotje interesov med zakonodajno in izvršilno vejo oblasti. Šlo je za evidentno
               kršitev Zakona o poslancih in temeljnih pravil integritete. In edino pravilno je, da
               se to neskladje, ta kršitev zakonodaje odpravi tudi na ta način, da pride do
               razrešitve. V tej vladi, ki je takšno kadrovanje storila, takrat ni bilo več
               ministrov Državljanske liste. In povsem očitno je, da so takrat ostanki Janševe vlade
               pri kadrovanju popolnoma izgubili kompas.</p>
               <p>Poslanska skupina Državljanske liste ne bo glasovala za razrešitev dr. Uroša Čuferja
               s funkcije ministra za finance. Hvala lepa.</p>
            </sp>
            <sp xml:id="SDZ6-Redna-19-2013-11-20.sp11">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Mihael Prevc bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Redna-19-2013-11-20.sp12">

               <speaker>MIHAEL PREVC (PS SLS):</speaker>

               <p>Hvala lepa za besedo, gospod predsednik. Spoštovani ministri, spoštovane kolegice in
               kolegi!</p>
               <p>Do nadzorovane likvidacije dveh manjših slovenskih bank se je Slovenska ljudska
               stranka že večkrat opredelila. Da je stanje v obeh katastrofalno, so posamezni precej
               dobro obveščeni strokovnjaki opozarjali že kar nekaj let. Tako kot se je tudi
               opozarjalo, da je potrebna celovita sanacija bančnega sistema, pa se vseeno do
               lanskega poletja, ko je pravzaprav stekel projekt slabe banke, ni zgodilo prav nič.
               Da mora odločitev o tem, kdaj je kakšna banka zrela za stečaj oziroma likvidacijo,
               dozorevati predvsem pri ključnem nadzorniku sistema, torej Banki Slovenije, je najbrž
               tudi bolj ali manj vsem jasno. V Slovenski ljudski stranki nas nikoli ni bilo strah,
               tudi danes nas ni, zelo javno in kritično se odzvati do dela Banke Slovenije skozi
               gospodarsko krizo, ki jo je takrat vodil dr. Marko Kranjec. Če se sedaj ne spuščamo v
               vrednostne sodbe, so nesporna naslednja dejstva. Uradna stališča Banke Slovenije so
               bila, da večjih težav stabilnosti bančnega sistema ni, da problemov z likvidnostjo ni
               in podobno. Naj spomnim. Izrazito nenaklonjeni so bili celo poskusom za pripravo
               zakonodajne podlage za stabilizacijo bančnega sistema. Danes vemo, da projekt slabe
               banke živi naprej. Sedanja vlada ga je povzela in ga nadaljuje. V kratkem lahko
               pričakujemo tudi prve prenose terjatev.</p>
               <p>S tega vidika takojšnjega aktivnega ukrepanja podpora Slovenske ljudske stranke
               predvsem novemu guvernerju dr. Jazbecu. Zagotovo odločitve o likvidaciji niso bile
               lahke, vendar treba jih je bilo sprejeti. V Slovenski ljudski stranki se tako
               strinjamo, da je nadzorovana likvidacija boljša rešitev kot nekontrolirani stečaj,
               vendar samo pod enim pogojem: če bo izredna uprava, ki jo je postavila Banka
               Slovenije, ne samo izvedla likvidacijo, temveč bo preko razpoložljivih podatkov in
               izvajanjem revizij tudi pregledala finančne tokove obeh bank in pregledala tudi
               transakcije med povezanimi osebami. Za obe banki je namreč značilno prepletanje vlog,
               in sicer lastniških, nadzornih in vodstvenih funkcij ter celo glavnih komitentov
               bank. Da se je kreditiralo sorodnike, da se je kreditiralo povezana podjetja, da se
               je ogromno denarja namenilo za menedžerske prevzeme podjetij, ki so bili tako ali
               drugače povezani z banko, to danes seveda ni več nobena skrivnost. Naloga Banke
               Slovenije v sodelovanju z Ministrstvom za finance je, da vse te zadeve tudi ustrezno
               razišče. Če ima stabilnost bančnega sistema prednost in so za to uporabljena tudi
               davkoplačevalska sredstva, pa morajo državljanke in državljani jasno vedeti, kdo je
               za takšno situacijo odgovoren.</p>
               <p>Žal smo pred kratkim zamudili priložnost pri popravkih Zakona o bančništvu, da bi
               vnesli tudi določbo, ki bi odpravljala bančno tajnost v tistih primerih, ko so za
               reševanje potrebna javna sredstva. Seveda poslušamo odgovore, da nikjer ni prakse, da
               bi razkrivali določene podatke. Verjetno tudi nikjer drugje nimajo tako specifične
               situacije v bankah, kot jo imamo pri nas, ko številni slabi krediti niso nastali
               zaradi slabih poslovnih odločitev, temveč preprosto zaradi neodgovornega in
               špekulativnega ravnanja, z jasnim namenom nezakonitega okoriščanja.</p>
               <p>Kako bomo preprečili, da se to še kdaj ponovi, če pa se bolj ali manj vse pometa pod
               preprogo? V Slovenski ljudski stranki ocenjujemo, da danes še ne moremo ocenjevati
               ministrovo delo na vsebini, ki izhaja iz navedb vlagateljev interpelacije. V zelo
               kratkem času se bo pokazalo, ali je bila odločitev o likvidaciji dveh bank optimalna
               ali ne in tudi, ali je sanacijski postopek bančnega sistema voden v skladu z
               mednarodnimi standardi.</p>
               <p>Toda danes govorimo o interpelaciji ministra za finance in prav je, da spregovorimo
               tudi o drugih ukrepih, ki spadajo pod ta resor, poleg ukrepov na področju bank.
               Slovenski državni holding, eden najpomembnejših projektov zadnjega časa,
               centralizacija upravljanja državnega premoženja in priprava dolgoročne državne
               strategije. Vse skupaj je zastalo z nastopom nove vlade. Pooblastila so v vmesnem
               obdobju prešla na Slovensko odškodninsko družbo, kjer se po stari navadi, skriti pred
               očmi javnosti, odloča o državnih milijardah na tak ali drugačen način. Poletna farsa
               okoli novega prvega moža Luke Koper je samo eden izmed produktov takšne prakse.
               Čeprav naj bi se okoli Slovenskega državnega holdinga sedaj vendarle nekaj dogajalo,
               pa je vseeno zamuda takšna, da si minister na tem področju do danes še ni mogel
               prislužiti pozitivne ocene.</p>
               <p>Konec maja smo po dolgotrajnih pogajanjih sprejeli in v ustavo zapisali fiskalno
               pravilo. V Slovenski ljudski stranki smo bili zadovoljni, da je tudi del sedanje
               koalicije, nekoč velik nasprotnik tega pravila, zadevo le potrdil. V roku šestih
               mesecev bi morali sprejeti še ustavni izvedbeni zakon. V Slovenski ljudski stranki
               nam ni znano, v kateri fazi postopkov priprave je ta projekt. Jasno je le to, da se
               tega roka v vladi ne bodo držali in da ni pravzaprav nobenih možnosti, da bi bilo to
               sprejeto vsaj do konca tega leta. Kdo bo sprejel odgovornost za takšno kršenje zavez?</p>
               <p>Nadalje je problematična konsolidacija javnih financ. Po oceni Slovenske ljudske
               stranke poteka prepočasi. Zastavljena pa je tako, da se primarno orientira na nove
               prihodke proračun. V Slovenski ljudski stranki smo podprli načrt konsolidacije javnih
               financ, ki predvideva ukrepanje dve tretjini na odhodkih in samo eno tretjino na
               prihodkih. Povečanje prihodkov je eden izmed pomembnih konsolidacijskih ukrepov,
               vendar je pri tem treba biti zelo previden. Vsaka dodatna obremenitev aktivnega dela
               gospodarstva vodi v težave s konkurenčnostjo. Po naši oceni tako manevrskega prostora
               za dvigovanje davkov za slovenska podjetja, izvoznike pa tudi vse ostale že dolgo ni
               več. S tega vidika pozdravljamo kvečjemu napore za zmanjšanje sive ekonomije. Vse
               ostalo, dvigovanje davčnih obremenitev je v trenutni recesiji samo strel v koleno. Ob
               tem je treba poudariti, da večjega napora na drugi strani, torej na strani odhodkov,
               ni bilo zaznati. Vlada priznava finančne učinke reforme socialne zakonodaje ministra
               Svetlika v Pahorjevi vladi. Vlada prav tako priznava finančne učinke Zakona za
               uravnoteženje javnih financ, ki smo ga sprejeli lani. Ta vlada se je tudi zavezala v
               Programu stabilnosti, da bo izpeljala še tretji krog varčevalnih ukrepov. Torej v teh
               dveh tretjinah na odhodkovni strani se vlada kiti s perjem drugih vlad, dvigovanje
               davkov, ki ga je uspela izvesti sama, pa nikoli ni bila pretirana umetnost, kaj šele
               zahtevno delo.</p>
               <p>Kje je torej reforma na strani odhodkov, spoštovani minister, ker zaenkrat vidimo
               samo nove davke in novo zadolževanje? In če smo že pri zadolževanju, trend
               povečevanja javnega dolga je v Sloveniji praktično eksplodiral. Od leta 2008 pa do
               naslednjega leta, če vštejemo še nekatere obveznosti, ki nas čakajo, bo Slovenija
               praktično potrojila svoj javni dolg. Projekt izposojanja sredstev v obdobju
               2009–2011, torej projekt plasiranja sposojenega denarja v depozite in javno porabo ni
               uspel, kajti kriza ni minila sama od sebe. Čeprav ima predsednica vlade zelo veliko
               povedati o vladi pred njeno, in o cenejšem zadolževanju,vseeno dejstva govorijo
               povsem drugače. V letu 2012 smo se zadolžili na mednarodnih trgih samo enkrat, in to
               po ceni, ki je bila skoraj identična ceni letošnje zadolžitve v maju 2013. Razlika je
               bila samo 0,05 %. S tem da ste pred dnevi v manj kot 6 mesecih še enkrat vstopili na
               trg kapitala in si izposodili še dodatno poldrugo milijardo v skrivnostnih
               okoliščinah zaprte javne prodaje in ob obrestni meri, ki za triletni dolg ne vzbuja
               zaupanja. Ob vsem tem velja povedati naslednje. Če Ministrstvo za finance v
               naslednjih dveh proračunih ne bi nekoliko odložilo plačil obresti v prihodnost tudi z
               določenimi finančnimi instrumenti, bi Slovenija že v naslednjem letu plačala
               milijardo evrov na leto samo za obresti na sposojeni denar. Milijardo evrov,
               spoštovane kolegice in kolegi, spoštovani minister! Pri 7, 8 milijardah proračunskih
               prihodkov, koliko časa bomo še zmogli plačevati kar milijardo evrov za obresti? In
               žal ta številka nezaslišano raste. Po oceni Slovenske ljudske stranke bi zato moralo
               zadolževanje potekati veliko bolj premišljeno, predvsem pa bi morali pred
               zadolžitvijo aktivneje ukrepati na strani reformnih procesov tako v družbi kot v
               gospodarstvu, kajti le tako je možno finančne trge prepričati, da ti posojajo ceneje
               oziroma ugodneje.</p>
               <p>Spoštovani minister, če skrajšam, zadolžitev po 4,84 % za triletno obveznico ni
               ugodna, in to zelo dobro veste tudi vi sami. In ne nazadnje je tudi novi
               nepremičninski davek. Proračun si od njega obeta novih 200 milijonov evrov iz žepa
               gospodarstva, iz žepa vseh, ki so v svojem življenju uspeli kaj zgraditi, kaj
               pridobiti na področju nepremičnin. Razloge za naše nasprotovanje in tudi
               nasprotovanje več kot 75 tisoč podpisanih pod peticijo "proti" v tem trenutku ne bi
               ponavljal. Bom pa izpostavil, kje je pri tem odgovornost finančnega ministra. V tem,
               da ste sistemsko ureditev, ki bi morala biti prekvalifikacija sedanjega nadomestila
               za stavbno zemljišče, zlorabili za nov krizni ukrep oziroma krizni davek, je
               neprimerno in neodgovorno. Vsi vemo, da bo ta zakon sprožil ogromno težav in
               povzročil ogromno krivic, saj osnovni pogoji za njegovo delovanje, torej urejene
               evidence in ustrezno vrednotenje, niso izpolnjeni. Ne glede na to, da je davek
               sprejela celotna vlada in celotna koalicija, pa ta davek vseeno visi na bremenih
               finančnega ministrstva. Zavestno niste vložili napora v normalno in postopno ureditev
               tega davka, vse to v zameno za 200 milijonov evrov, ki jih pričakujete že v letu
               2014.</p>
               <p>V petek je vladna koalicija sprejela tudi proračun za leto 2014. Bil je ocenjen v
               Bruslju kot ustrezen, saj predvideva javnofinančni primanjkljaj pod 3 % BDP, torej v
               okviru naporov za izravnavanje proračuna. Toda, spoštovani poslanci koalicije,
               spoštovani minister, ste res pripravljeni s svojim imenom in priimkom in z vso
               odgovornostjo stopiti za ta dokument, da boste takšen proračun tudi izpeljali? Vemo,
               da v njem manjka kar nekaj izdatkov, ki so že predvideni, vemo, da so v njem določeni
               prihodki zelo optimistično načrtovani. Še upa kdo jamčiti za to, da ne bomo rebalansa
               delali že v prvi polovici naslednjega leta?</p>
               <p>Če počasi zaključim. Ministru za finance gospodu Čuferju ne moremo oporekati
               določene strokovnosti in vlaganja naporov za ureditev javnofinančne konsolidacije.
               Dejstvo je, da njegovi rezultati odražajo delo celotne vlade, vlade, ki po naši oceni
               ni dojela globine položaja, v katerem smo se znašli. Precej pomoči svojih ministrskih
               kolegov, ki bi se aktivno vključili v sam proces reformiranja in tudi v proces
               racionalizacije državnega aparata kot tudi ukrepov na področju gospodarstva, so vsi
               njegovi napori zaman. V Slovenski ljudski stranki že nekaj časa nasprotujemo takšni
               ekonomski politiki, če jo preprosto imenujemo politika čakanja na boljši jutri, saj
               žal ne zaustavlja padajočih makroekonomskih trendov, predvsem pa z nadaljevanjem
               zadolževanja obremenjujemo bodoče generacije. Takšna ekonomska politika tudi precej
               odstopa od politike prejšnje vlade in od politike, ki jo je vodil nekdanji finančni
               minister iz sedanje koalicijske partnerice Državljanske liste dr. Šušteršič. Kot
               celota tako vlada ni nadaljevala aktivnega ukrepanja na področju urejanja javnih
               financ in evidentno ne nadaljuje reformnih procesov v Sloveniji.</p>
               <p>Iz tega razloga v Slovenski ljudski stranki odrekamo podporo tej vladi in posledično
               s tem tudi podporo njenemu finančnemu ministru. Hvala lepa.</p>
            </sp>
            <sp xml:id="SDZ6-Redna-19-2013-11-20.sp13">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Franc Jurša bo predstavil stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Redna-19-2013-11-20.sp14">

               <speaker>FRANC JURŠA (PS DeSUS):</speaker>

               <p>Hvala lepa za besedo, gospod predsednik. Lep pozdrav predstavnikom Vlade na čelu z
               ministrom Čuferjem, prav tako kolegicam in kolegom!</p>
               <p>V Poslanski skupini Demokratične stranke upokojencev nismo bili toliko presenečeni
               nad interpelacijo ministra za finance, kot smo bili presenečeni glede nekaterih
               razlogov zanjo. Predlagatelj namreč v 2. točki kot razlog za interpelacijo navaja, da
               je minister Čufer predlagal razrešitev neizvršnega direktorja v tako imenovani slabi
               banki mag. Andreja Širclja iz političnih razlogov, ne zaradi nestrokovnosti. V naši
               poslanski skupini pa bi pričakovali ravno obratno, da bi bil minister interpeliran v
               primeru, ko ne bi reagiral na moralno vprašljivo opravljanje funkcije poslanca in
               funkcije neizvršnega direktorja slabe banke hkrati.</p>
               <p>V naši obrazložitvi stališča se bom lotil zadeve z našega zornega kota, in to na
               kratko. Ne bom govoril o davkih, slabih bankah, zadolževanju in tako dalje, kajti o
               tem bomo danes pa verjetno jutri zjutraj v tej dvorani govorili do onemoglosti.
               Dejstvo je, da v Poslanski skupini Demokratične stranke upokojencev nismo povsem
               zadovoljni z delom ministra za finance. Dr. Čufer je namreč večkrat želel prevaliti
               večji del bremena reševanja krize na upokojence. Konec maja, ko so potekali prvi
               pogovori in pogajanja o pripravi proračuna, je minister Čufer napovedal nižanje
               pokojnin, češ, da so vsi drugi segmenti prebivalstva že prispevali k reševanju krize,
               samo upokojenci še ne. Seveda je takšna izjava vzbudila ogorčenje ne samo v naši
               poslanski skupini, temveč tudi pri vseh upokojencih, ki še kako so prispevali k
               reševanju te krize. Če odmislimo, kako so prispevali k rasti in razvoju naše družbe v
               časih, ko so bili delovno aktivni, pa nikakor ne moremo mimo tega, da se upokojencem
               vedno znova vsako leto in z vsakokratno vlado omejuje usklajevanje pokojnin. Vsako
               leto se skupaj z njimi borimo za obstoj tistega malega dodatka za rekreacijo, ki pa
               ljudem ogromno pomeni. Večina ga namreč izkoristi za nakup kurjave in hrane, da ne
               bom rekel ozimnice, ne pa za dopuste. In če to ministru ni dovolj, naj ga spomnim, da
               upokojenci tudi na neformalen način prispevajo k reševanju krize, saj večini pomaga
               svojim otrokom, še posebej pa nezaposlenim vnukom, da lažje preživijo. In že samo to
               zadnje je prispevek, za katerega bi lahko bil minister upokojencem hvaležen, saj
               marsikdo s pomočjo socialno šibkemu členu družine razbremeni državni proračun. Danes
               sem bral v enem od časopisov: Upokojenci so dobili vse, Kada ne dajo. Zelo zanimiv
               članek. Jaz bi imel sto in en razlog, da bi ga demantiral, ampak tega danes tukaj ne
               bom počel. Bom pa rekel sledeče. Minister Čufer tudi nima ravno velikega posluha
               glede Kada in tega, da Kad s svojim premoženjem zagotavlja varnost pokojnin. V
               Poslanski skupini Demokratične stranke upokojencev se zavedamo, da želi minister z
               Zakonom o Slovenskem državnem holdingu doseči večjo centralizacijo, transparentnost
               in učinkovitost pri upravljanju državnega premoženja, a obstoji bojazen, da to zopet
               na račun upokojence. V Poslanski skupini DeSUS na to ne bomo pristali in bomo
               vztrajali, da Kad ostane pravno samostojna oseba v funkciji varuha premoženja, ki je
               namenjen dolgoročno stabilnosti pokojninske blagajne, namenjen torej ohranjanju tega
               premoženja in ustvarjati dodatno vrednost. Vse dosedanje ureditve so upoštevale namen
               ustanovitve Kada, ki je bil določen na podlagi splošnega konsenza, in tako ohranile
               njegovo samostojnost. Zožitev tega državnega premoženja na enem mestu bi povzročila
               pojav ponikalnice. Kadovo premoženje bi izginilo. Če bi se to zgodilo pod njegovim
               vodstvom najpomembnejšega ministrstva v državi, bi za to moral odgovarjati. Zato od
               ministra pričakujemo, da nam bo prisluhnil in bo našel rešitev, ki bo spremenljiva
               tako za ministrstvo kakor tudi za upokojence.</p>
               <p>Naj povem še, da nas je pri ministru Čuferju zmotilo tudi to, da je sodeč po izjavah
               po posvetu pri predsedniku države julija letos izjemno naklonjen privatizaciji
               zdravstva in šolstva ter drugih storitev javnega sektorja. Če bi se minister Čufer
               lotil reforme v tej smeri in s tem porušil ustavne temelje socialne države, si
               zasluži interpelacijo. Morebiti bi jo takrat predlagali celo v naši poslanski
               skupini, a za zaletave izjave si je pač ne zasluži. Še manj si jo zasluži zato, ker
               je odreagiral na očitni konflikt interesov in nezdružljivosti funkcij. Po naši oceni
               je interpelacija zoper ministra za finance neodgovorna, neopravičena, saj Sloveniji
               ne bo koristila. Razumel bi, če bi bila interpelacija vložena zaradi kakršnih bolj
               resnih razlogov, na primer zaradi ocene pripravljenosti proračuna za leto 2014
               oziroma leto 2015. V Poslanski skupini DeSUS namreč menimo, da se Republika Slovenija
               v tem trenutku še vedno nahaja na točki, ko je izjemno pomembno ohranjati politično
               stabilnost zaradi bonitetnih ocen Slovenije, pri čemer je minister za finance gotovo
               ena najpomembnejših osebnosti v vladi.</p>
               <p>Minister Čufer se po oceni poslanske skupine DeSUS trudi, kot se v tej situaciji
               sploh da. Zato v poslanski skupini ne bomo podprli interpelacije o delu in
               odgovornosti ministra za finance dr. Čuferja, saj menimo, da predlagatelj nima
               utemeljenih razlogov za interpelacijo. Hvala lepa.</p>
            </sp>
            <sp xml:id="SDZ6-Redna-19-2013-11-20.sp15">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Jurša.</p>
               <p>V imenu Poslanske skupine Nove Slovenije ima besedo mag. Matej Tonin.</p>
            </sp>
            <sp xml:id="SDZ6-Redna-19-2013-11-20.sp16">

               <speaker>MAG. MATEJ TONIN (PS NSi):</speaker>

               <p>Spoštovani minister, spoštovane kolegice in kolegi, lepo pozdravljeni!</p>
               <p>Danes obravnavamo interpelacijo zoper enega izmed najbolj redkobesednih ministrov za
               finance. Če je minister za finance redkobeseden, sicer ni nič narobe, če pa je
               pretirano redkobeseden, pa je lahko to zaskrbljujoče, ker pomanjkanje informacij v
               finančnem svetu ustvarja negotovost in odganja morebitne investitorje. Tako da vsaj v
               Novi Sloveniji spodbujamo ministra, da kakšno besedo včasih reče več in da poda
               kakšno informacijo več. Ko pa govorimo in obravnavamo nadzorovano likvidacijo
               Probanke in Factor banke, smo krščanski demokrati definitivno prepričani, da je bilo
               glede te teme s strani ministra premalo pojasnil in da mu zato težko verjamemo, da je
               za stabilnost bančnega sistema treba nameniti kar več kot eno milijardo poroštev in
               minimalno 400 milijonov evrov za ukinitev napovedanih dveh bank.</p>
               <p>Spoštovani minister, naša današnja odločitev je na nek način odvisna predvsem od
               vaše zgovornosti in od vaših odgovorov, od vaših informacij. Zanimajo nas številna
               vprašanja, nekaj jih bom danes nanizal v tem stališču in imeli boste priložnost, da
               nanje konkretno odgovorite. Sprašujem vas, ali ne bi bilo normalno, da bi v obe
               banki, torej v Factor banko in Probanko, najprej poslali prisilno upravo in se šele
               nato odločili, ali boste obe banki postali v stečaj oziroma se boste odločili za
               nadzorovano likvidacijo. Če bi v banki poslali najprej prisilno upravo, ki bi
               pregledala poslovanje obeh bank, bi najverjetneje lažje ugotovili, katera opcija je
               cenejša in boljša za državo Slovenijo. In če bi to storili na takšen način, potem bi
               vam morda še lahko verjeli, da ste za nadzorovano likvidacijo odločili zato, ker je
               to cenejše in boljše za Slovenijo. Ker pa ste v obe banki hkrati poslali prisilni
               upravi in že v samem začetku sporočili, da bo šlo za nadzorovano likvidacijo, nas vse
               skupaj napeljuje k temu, da ste o poslovanju teh dveh bank veliko vedeli. Ker ste o
               poslovanju bank veliko vedeli, ste najbrž vedeli tudi to, da sta ti dve banki v
               težavah, da sta kapitalsko neustrezni in da imata lastnike, ki teh bank niso
               pripravljeni reševati.</p>
               <p>Moje naslednje vprašanje, spoštovani minister, ali se vam zdi normalno, da država
               nalaga depozite v banke, katerih lastniki ne verjamejo v obstoj teh bank. Ali
               verjamete, spoštovani minister, da propad bank, ki imata 4-odstotni delež, lahko
               ogrozi slovenski bančni sistem? Morda bi vam še verjeli, da ti banki lahko pomembno
               zamajata slovenski bančni sistem in ogrozita vse ostale banke, če ne bi vedeli
               naslednjih podatkov, da 99,5 % komitentov teh bank ima vloge pod 100 tisoč. Guverner
               je rekel, da je povprečna vloga teh komitentov 11 tisoč evrov, torej 99,5 %
               komitentov predstavlja približno 35 tisoč 000 komitentov in vsi ti imajo pod 100
               tisoč evrov, za kar jamči država. Na drugi strani pa imate 175 vplivnih posameznikov
               in podjetij, ki predstavljajo 0,5% vseh komitentov in ki imajo v teh dveh bankah več
               kot 100 tisoč evrov.</p>
               <p>Spoštovani minister, ali se vam ne zdi, da bi vsako paniko v slovenskem bančnem
               sistemu preprečila jasna beseda, če bi javnosti sporočili, da se 99,5 % komitentov
               teh dveh bank ne bo storilo nič, da bi morebitni stečaj in propad teh dveh bank
               vplival zgolj na 0,5 % komitentov oziroma na 175 pomembnih ljudi in podjetij. Na nek
               način se krščanski demokrati težko znebimo občutka, da se s to akcijo rešuje 175
               vplivnih posameznikov in podjetij. Če sem še nekoliko bolj natančen in plastičen,
               državno reševanje tega problema v Factor banki in Probanki bi zgledalo takole: na eni
               strani imamo pomembne vplivneže, ki se v teh dveh bankah sposojajo ogromne količine
               denarja, milijonske vsote po zelo ugodnih obrestnih merah in z zelo slabim kritjem,
               na drugi strani pa imamo prav tako vplivne posameznike, ki v ti dve banki nalagajo
               denar z ogromnimi obrestmi. In kaj se je zgodilo? Ta skupina, ki si je sposojala
               denar, tega denarja ne more banki več vrniti, in da bo dobila ta druga skupina, ki
               ima v teh dveh bankah ogromno denarja, vse povrnjeno nad 100 tisoč evrov, vstopi na
               tem mestu država in praktično zagotovi denar za poplačilo tistih na tej strani. Še
               enkrat poudarjam, ne moremo se znebiti občutka, da gre za reševanje ozke skupine
               ljudi. To pa sproža nezadovoljstvo, slab vtis, nezaupanje in še kaj bi lahko rekel.</p>
               <p>Minister, ali se vam ne zdi, da če bi javnosti vse to, kar sem zdaj jaz povedal,
               tudi vi sporočili in vse te podatke nanizali, če bi odločno rekli, da država in vaše
               ministrstvo ne bo pokrivalo takšnega tveganega načina poslovanja in da je to vaš
               prispevek k večji transparentnosti in sanaciji bančnega sistema, ali ne mislite, da
               bi tako lažje in bolje, predvsem pa ceneje za državo lahko sanirali bančni sistem?</p>
               <p>Morda za konec samo še konceptualno vprašanje. Če bomo za 4 % bančnega sektorja, za
               sanacijo 4 % bančnega sektorja namenili 400 milijonov evrov, kaj nam pomaga saniran
               bančni sektor, če pa na drugi strani uničujemo podjetja in druge subjekte, ki bi od
               teh bank te kredite in ta kapital sploh jemali. Ali si predstavljate, kaj bi teh 400
               milijonov evrov, ki jih bomo namenili za sanacijo Factor banke in Probanke, če bi ta
               denar namenili za espeje, za mala podjetja, kaj bi lahko ta podjetja in ti ljudje iz
               tega denarja ustvarili? Po moji oceni zelo veliko. Tako pa bomo ogromne količine
               denarja zmetali v sanacijo bančnega sistema. Morda nam bo celo uspelo sanirati bančni
               sistem, na drugi strani bomo pa uničili številna podjetja, ki bi lahko usluge tega
               bančnega sistema sploh koristila.</p>
               <p>Zato vas za konec, spoštovani minister, prosim, morda tudi pozivam, da zberete pogum
               in ne rešujete vseh bank za vsako ceno. Žal je čas krize takšen, da bodo nekateri v
               tej krizi tudi propadli. In prav je tako. Ampak naj te krize ne izkoristimo za to, da
               bomo reševali vse za vsako ceno in s tem potopili še tiste, ki imajo vsaj malo
               potenciala, da se rešijo iz te krize.</p>
            </sp>
            <sp xml:id="SDZ6-Redna-19-2013-11-20.sp17">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Tonin.</p>
               <p>V imenu Poslanske skupine Pozitivne Slovenije ima besedo gospod Alojzij Potočnik.
           </p>
            </sp>
            <sp xml:id="SDZ6-Redna-19-2013-11-20.sp18">

               <speaker>ALOJZIJ POTOČNIK (PS PS):</speaker>

               <p>Spoštovane poslanke in poslanci!</p>
               <p>Ne bom govoril o interpelaciji proti bančništvu in bankam, ampak o vloženi
               interpelaciji proti ministru. Predlagatelj je govoril o horror filmu, sam si bom
               sposodil primer iz literature. Ta interpelacija me še najbolj spominja na znameniti
               Kafkov roman Proces, ki zgodbo začne s stavkom: "Nekdo je moral Josefa K. očrniti.
               Zakaj? Ne da bi storil kaj slabega, so ga nekega jutra prijeli." Zgodbo večina od vas
               bržčas pozna. Obsojeni Josef K. ne ve dobro, niti da je obsojen, ne izve niti obsodbe
               in ne ve niti razloga zanjo. Po svojih najboljših močeh se Josef K., sicer slučajno
               tudi bančni uslužbenec, prokurist, skuša krivde osvoboditi, vendar se izkaže, da to
               pač ni mogoče, saj je krivda nekako a priorna. Kdor je v procesu, je nedvomno kriv.
               Ali če parafraziram, kdor je interpeliran, je nedvomno kriv. Jetniški kaplan zagato
               in stranpoti pravne države, v narekovaju, o katerih Josef K. upa, da se ne morejo
               zgoditi njemu, interpretira z lahkotnostjo. "Ne," pravi, "ne, ne smemo vsega imeti za
               resnično. To moramo imeti samo za nujno." Resnica je v drugem planu torej. Po nekaj
               evidentnih polomih v zadnjem desetletju ključne udeležence mora speljati skušnjava
               slabe vesti. Zagotoviti torej naknadni ugled, izgubljen med ljudmi, določenim
               politikom, določenim doktrinam in praksam. Pomembnost tega dejanja pač presega
               umanjkanje dokazov. In smo spet tam. Nič ne de za dokaze, bi rekel sodni sluga v
               procesu. Dokazi, ki jih v vse bolj brani knjigi o ponarejevalcih in kritikih, zbral
               Grafton, kažejo, da izmišljije po uvodni besedi predlagatelja pa lahko tudi rečem
               laži, temeljijo na tistem, kar se je v trenutkih odločitve pojmovalo in imelo za
               dober namen. Ta je presegel vse. Bil je zadosti. Dober namen zase, seveda.</p>
               <p>Kakšnemu procesu smo torej danes priča? Najprej nekaj besed o samem pojmu. Danes
               bomo v tem mandatu državnega zbora obravnavali že drugo interpelacijo, torej drugo
               vloženo interpelacijo zoper ministra vlade, ki jo je vložila kvalificirana skupina
               poslancev. 118. člen Ustave Republike Slovenije namreč določa, da najmanj 10
               poslancev lahko sproži v državnem zboru interpelacijo o delu vlade ali posameznega
               ministra. Če po razpravi o interpelaciji večina vseh poslancev izreče nezaupnico
               vladi ali posameznemu ministru, državni zbor vlado ali ministre razreši.
               Interpelacija se šteje za posebno obliko javnega vprašanja, ki ga sproži skupina
               poslancev, sledi pa ji razprava in glasovanje o stališču parlamenta, o delu vlade
               oziroma ministra. Gre torej z ustavo zajamčen določen institut parlamentarne kontrole
               nad delovanjem posameznega ministra. S tem institutom parlament vpliva na način
               delovanja izvršilne veje oblasti. Negativno stališče do dela vlade ali do ministra
               največkrat pomeni izglasovanje nezaupnice. Interpelacija večinoma predstavlja močno
               orodje opoziciji, da v parlamentu izglasuje odstavitev napadene vlade, če tako
               rečemo, ali pa ministra. Z interpelacijo opozicija tudi najlažje preverja trdnost
               podpore vlade in ministrom v parlamentu in s tem trdnost vladajoče koalicije. Gre
               torej za splošno uveljavljen parlamentarni institut, ki služi kot mehanizem nadzora
               in kot trden izraz demokracije. Na slednje nas napotuje tudi dosedanja parlamentarna
               praksa, ki kaže da je državni zbor od ustanovitve dalje, in nekaj vas je že takih, ki
               ste od takrat bili tukaj, obravnaval kar 26 interpelacij oziroma v povprečju eno na
               leto. Kljub temu da gre za uveljavljen parlamentarni institut, ureja ga Poslovnik
               Državnega zbora, ki med drugim tudi določa, da mora biti v interpelaciji o delu
               posameznega ministra jasno postavljeno in obrazloženo vprašanje, ki je predmet
               interpelacije, pri čemer gre lahko za načelna vprašanja bodisi politične narave,
               bodisi oblikovanja in izvrševanja politik, nepravilnosti pri delu ministra, se pa
               velikokrat uporablja tudi v neskladju z nameni in predstavlja včasih tudi zlorabo
               oziroma, če hočete, navadno politikanstvo. In danes nismo daleč od tega. Torej k
               bistvu.</p>
               <p>Vprašanja oziroma razlogi opozicijske stranke SDS za interpelacijo zoper ministra
               Čuferja so za Pozitivno Slovenijo zgrešeni, neupravičeni in neutemeljeni. Vložena
               interpelacija je kljub dejstvu, da jih je SDS pri svojem dosedanjem delovanju v
               Državnem zboru vložila največ od vseh parlamentarnih političnih strank in ima neke
               vrste politično izkušnjo, ena najslabše pripravljenih doslej. Zgrešili so celo
               naslovnika interpelacije, saj SDS interpelira ministra za odločitve, ki so v domeni
               oziroma jih sprejemata Banka Slovenije in vlada, ne minister. SDS bi morala glede na
               razloge interpelirati vlado, saj Banke Slovenije kot samostojne in neodvisne
               centralne banke pač ne more, pa kljub temu vedenju interpelacije zoper ministra
               utemeljuje z odločitvijo Banke Slovenije, ki je skupaj z Vlado sprejela ukrepe za
               zagotavljanje finančne in bančne stabilnosti, in Vlade, ki si je prizadevala v
               primeru gospoda Širclja vzpostaviti zakonito stanje v Družbi za upravljanje s
               terjatvami bank. Poleg tega velja opozoriti, da je interpelacija zoper ministra
               Čuferja šele tretja interpelacija zoper ministra za finance v samostojni Sloveniji,
               dvakrat jo je doživel minister Gaspari. Interpelacije zoper ministra za finance so
               izjemno redke, saj minister za finance v Vladi predstavlja enega od temeljnih oziroma
               tako imenovanih državotvornih resorjev. Politična teorija namreč kot državotvorne
               resorje šteje vojsko, policijo, zunanje zadeve in finance. Zatorej se od
               predlagateljev še posebej pričakuje, da je utemeljena in dobro argumentirana, kar za
               interpelacijo zoper ministra Čuferja preprosto tega ni mogoče reči. Da je
               interpelacija zgrešena, kaže tudi dejstvo, da se ji nista pridružili obe preostali
               opozicijski stranki, ki sta med stališči posebej navajali, da predlagatelji ministra
               interpelirajo zaradi napačnih razlogov. SDS ministra za finance interpelira zaradi
               odločitve Vlade, ki si je prizadevala v primeru gospoda Širclja vzpostaviti zakonito
               stanje v Družbi za upravljanje s terjatvami bank. Vlada je namreč gospoda Širclja
               razrešila iz razlogov nezdružljivosti njegove funkcije neizvršnega direktorja s
               funkcijo poslanca zelo enostavno. O tem sta se strinjali tako vladna služba za
               zakonodajo kot tudi Komisija za preprečevanje korupcije. V Poslanski skupini
               Pozitivne Slovenije pa smo celo mnenja, da bi gospoda Širclja vlada morala razrešiti
               tudi zaradi drugih razlogov. Naj pojasnim. Kot poslanec in nesporno opozicijski
               politik je v Državnem zboru nasprotoval načinu sanacije bank, ki ga je predlagala
               Banka Slovenije in podprla Vlada, kot neizvršni direktor pa hkrati kot predstavnik
               Vlade, zadolžen za izvedbo sanacije bank, pa kot poslanec nasprotuje. Gre torej za
               popolno klasično nasprotje interesov. Sicer pa bi po oceni Pozitivne Slovenije moral
               gospod Šircelj zaradi navedenih razlogov odstopiti sam, pa je pač presodil drugače.
               To je bila njegova pravica.</p>
               <p>Poleg tega SDS ministra za finance interpelira zaradi pobude Banke Slovenije za
               uporabo dveh ukrepov na podlagi Zakona o ukrepih Republike Slovenije za krepitev
               stabilnosti bank in sprejetimi ukrepi Vlade Republike Slovenije, in sicer poroštva
               države iz naslova črpanja neposrednega posojila v skrajni sili pri Banki Slovenije in
               možnosti dokapitalizacije. Tudi v tem primeru velja opozoriti, da SDS ministra
               interpelira zaradi odločitve Vlade in zaradi ukrepov regulatorja nadzornika bančnega
               sistema Banke Slovenije. Banka Slovenija je kot nadzornik dolžna ukrepati, njeni
               ukrepi pa morajo biti pravočasni in ustrezni. Pri tem velja opozoriti, da je bil
               način in hitrost reševanja obeh bank oziroma postopek t. i. nadzorovanega prenehanja
               poslovanja ključen v tistem trenutku in v tisti nastali situaciji. Izguba zaupanja v
               banke oziroma stabilnost bančnega sistema bi lahko imela nepredvidljive posledice.
               Slednje sta tako guverner Banke Slovenije kot tudi Vlada oziroma minister za finance
               obširno in nazorno pojasnila na izredni seji Državnega zbora, ki jo je zahtevala SDS,
               kar pomeni, da se bo v obravnavi interpelacije ponovila razprava, morda razširjena z
               dejstvi, ki sta jih razkrila dnevnika Delo in Dnevnik, ki smo jih sicer že uporabili
               na 65. izredni seji Državnega zbora 18. 9. 2013, torej pred dvema mesecema. Takrat je
               Državni zbor argumente SDS za izredno sejo v celoti ovrgel in sprejel naslednje
               sklepe. Prvič. Državni zbor se je seznanili s pojasnili z Banke Slovenije in
               pojasnili Vlade o uporabi dveh ukrepov, na podlagi Zakona o ukrepih Republike
               Slovenije za krepitev stabilnosti bank, in sicer o poroštvu države za obveznosti
               Factor Banke in obveznosti Probanke in možnostih dokapitalizacije obeh bank, če je
               slednje potrebno zaradi zagotavljanja njune solventnosti. Drugič. Državni zbor
               ugotavlja, da je Banka Slovenije na podlagi 253. člena Zakona o bančništvu uporabila
               izredni nadzorniški ukrep, to je imenovanja izredne uprave v obeh bankah, ki bosta
               začeli nadzorovano likvidacijo Factor Banke in Probanke, s katero se bodo preprečile
               težko popravljive posledice slovenskemu bančnemu in širšemu finančnemu sistemu.
               Tretjič. Na podlagi obravnave pojasnil Vlade in Banke Slovenije o razlogih za izdajo
               poroštva države iz naslova črpanja neposrednega posojila v skrajni sili, za
               zagotavljanje likvidnosti, za odobritev dokapitalizacije bank in za imenovanje
               izredne uprave v Factor Banki in Probanki Državni zbor predlaga Vladi Republike
               Slovenije in Banki Slovenije, da v treh mesecih poročata Državnemu zboru o vseh
               nadaljnjih ukrepih, ki jih bosta sprejemali z namenom zagotavljanja stabilnosti
               slovenskega bančnega sistema in zaupanja vanj. Toliko o sklepih Državnega zbora, ki
               smo jih sprejemali nedavno. Zato v Pozitivni Sloveniji ne razumemo povsem namena
               predlagateljev, da bi se morali pri interpelaciji še enkrat soočati z navedenimi
               pojasnili, in se nam postavlja vprašanje, zakaj predlagatelji niso zmogli počakati še
               en mesec v zvezi s prej prebranim tretjim sklepom, da bi Vlada in Banka Slovenije
               poročali Državnemu zboru o vseh nadaljnjih ukrepih, ki jih bosta sprejemali z namenom
               zagotavljanja stabilnosti slovenskega bančnega sistema in zaupanja vanj. Pri tem si
               za interpelacijo zoper ministra za finance upamo izreči tudi oceno, da so bili
               predlagatelji interpelacije pri njenem vlaganju vsaj blago neodgovorni. Če v
               vladajoči koaliciji ne bi za obravnavo predlogov državnih proračunov in z njimi
               povezanih dokumentov in aktov sklicali izredne seje, bi potekala obravnava
               interpelacije v času sprejemanja omenjenih aktov in s tem še bolj otežila postopek
               njihove obravnave. Sicer pa se je kljub temu moral minister za finance, ki je v imenu
               Vlade sicer normalno sodeloval pri obravnavi proračunskih dokumentov, še ukvarjati z
               neupravičeno in neutemeljeno in po naše zgrešeno interpelacijo. Pri tem velja
               opozoriti, da je minister za finance v osmih mesecih delovanja bistveno sooblikoval
               tri ključne dokumente za delovanje te države do konca tega mandata, in sicer rebalans
               proračuna za leto 2013, spremembo proračuna za leto 2014 in proračun za leto 2015.
               Dodajmo še množico novel zakonov z njegovega področja, tudi z bančnega in davčnega,
               ter pomembnega sklepa o odtujitvi kapitalskih naložb Republike Slovenije, ki se je
               dotikala 14 podjetij in ene banke. Minister za finance je torej sooblikoval in
               sodeloval pri sprejemanju aktov, ki so jih bile prejšnje vlade sposobne sicer
               oblikovati, ne pa sprejeti in implementirati v življenje.</p>
               <p>Poleg tega so predlagatelji interpelacije zgrešili tudi enega od glavnih namenov
               interpelacije, in sicer da preverijo trdnost podpore vladi in ministrom in s tem tudi
               trdnost vladajoče koalicije. Predlagana interpelacija bo tako obravnavana v času po
               tem, ko je državni zbor na maratonski seji z veliko večino glasov poslancev oziroma
               glasovi vseh koalicijskih partnerjev izglasoval zaupnico vladi, in sicer zaupnico, ki
               je bila vezana na enega od temeljnih aktov te vlade in tega ministra, spremembo
               državnega proračuna za leto 2014.</p>
               <p>Spoštovani! Že sem omenil desetletje izgubljenih priložnosti politike dobrih
               namenov. Profesor Damjan je tako imenovani dober namen politike med leti 2008 in
               2012, torej v zadnjih petih letih ocenil oziroma bolje rečeno izmeril. Meritve so
               tesnoba vsake politike, pri nas tudi politikov. Takole zapiše po obširni analizi
               velikih ekonomskih in socialnih stroškov. Citiram: "Slovenijo je kriza do sedaj stala
               že dobrih 60 % bruto domačega proizvoda ali z drugimi besedami, kriza je do sedaj
               Sloveniji odnesla že skoraj 22 milijard evrov." Tisti, ki se karkoli čutite ali ki se
               kakorkoli čutimo odgovorne, pojasnimo to številko in enkrat v šestnajstih urah bom to
               poskušal.</p>
               <p>Interpeliramo ministra, ki rešuje avtorje kraterja, če uporabim termin opozicijske
               politike zadnjih dni. Se vam ne zdi, da bi interpeliranci morali nositi druga imena?
               Če pa se ponovno osredotočimo na obe glavni vprašanji z interpelacije in je ne
               širimo, želimo v Pozitivni Sloveniji glede razrešitve mag. Andreja Širclja opozoriti,
               da nezdružljivost funkcij določa Zakon o poslancih. Zakon o poslancih jasno določa,
               da poslanec ne sme biti hkrati član Državnega sveta, niti ne sme opravljati druge
               funkcije ali dela v državnih organih, da ne sme opravljati funkcije župana ali
               podžupana v občini, ne sme opravljati pridobitve dejavnosti, ki po zakonu ni
               združljiva z opravljanjem javne funkcije, razen tako imenovanega petinskega dela, in
               ne more biti član nadzornega odbora gospodarske družbe. Torej po vseh omejitvah, ki
               jih določa zakon po tolmačenju SDS, če ga prav razumemo, praktično poslanec ne more
               biti nič drugega kot samo neizvršni direktor Družbe za upravljanje terjatev bank.</p>
               <p>Glede na to, da Zakon o ukrepih Republike Slovenije za krepitev stabilnost bank ni
               izključil uporabe Zakona o poslancih, iz katerega izhaja, da poslanci ne smejo
               opravljati funkcije nadzora v gospodarskih družbah, med katere spada tudi Družba
               za upravljanja terjatev bank, je Vlada ugotovila, da je podan razlog za
               razrešitev iz druge alineje osmega odstavka 8. člena Zakona o ukrepih Republike
               Slovenije za krepitev stabilnosti bank. Neizvršni direktorji namreč skladno s
               statutom Družbe za upravljanje terjatev bank, in to upam, da ni sporno, opravljajo
               funkcijo nadzornega odbora, medtem ko Zakon o poslancih določa, da poslanec ne sme
               biti član nadzornega odbora gospodarske družbe, med katere spada tudi Družba za
               upravljanje terjatev bank.</p>
               <p>S tem v zvezi je Komisija za preprečevanje korupcije v svojem pojasnilu z dne 19.
               avgusta 2013 zapisala, citiram: "Glede na namen, ki ga zasleduje institut
               nezdružljivosti funkcij, to je zagotavljanje neodvisnega izpolnjevanja ustavno in
               zakonsko določenih funkcij, smo mnenja, da je treba zakonodajo, ki ureja ta institut,
               tolmačiti restriktivno in v primeru morebitnih odprtih vprašanj sprejeti razlago
               oziroma interpretacijo, ki se nagiba v korist nezdružljivosti. V konkretnem primeru
               je po naši neobvezujoči oceni jasno, da Zakon o ukrepih Republike Slovenije za
               krepitev stabilnosti bank ni izključil uporabe Zakona o poslancih, in če organ,
               pristojen za tolmačenje in razlago Zakona o ukrepih Republike Slovenije za krepitev
               stabilnosti bank, to pa je Ministrstvo za finance, argumentirano meni, da neizvršni
               direktorji Družbe za opravljanje terjatev bank opravljajo funkcijo nadzornega odbora,
               ne more biti dvoma, da sta ob upoštevanju drugega odstavka 12. člena Zakona o
               poslancih funkciji poslanca in člana upravnega odbora Družbe za upravljanje terjatev
               bank nezdružljivi.</p>
               <p>Prehajamo k bankama. Kar se tiče očitka glede podelitve državnega poroštva pri
               nadzorovanem prenehanju Probanke in Factor banke, pa želimo opozoriti, da so se v
               Evropi morale v zadnjih petih letih dokapitalizirati banke v vseh državah, tudi v
               Nemčiji. Vemo tudi, da so bile dokapitalizacije tudi čisto zasebnih bank izvedene z
               davkoplačevalskim denarjem. Zakaj zasebnih bank? Preprosto zato, ker ima v Sloveniji
               v sistemskih bankah in večjih bankah večinske deleže država, v tujini pa je ta delež
               bistveno manjši oziroma nižji. Naj opomnim tudi, da v skladu z novimi pravili
               Evropske komisije, ki so bili že danes večkrat citirani, o državnih pomočeh, morajo
               države članice spodbujati izstop neuspešnih bank s trga. To pomeni, da ko je banka
               oziroma ko njeni lastniki ne morejo oziroma niso sposobni vzpostaviti dolgoročnega
               uspešnega poslovanja, morajo države članice izvesti postopek izstopa. Ta postopek
               mora biti voden tako, da se ohrani finančna stabilnost celotnega sistema. In kdo je
               za to finančno stabilnost odgovoren? Banka Slovenije je tista. In ta je tehtala
               odločitev, ali dopustiti stečaj in s tem povzročiti veliko negotovost v celotnem
               finančnem sistemu. Tudi izgube, ki bi jih morali poravnati slovenski državljani.
               Izplačale bi se le zajamčene vloge v višini do 100 tisoč evrov. Gospodarski zasebni
               subjekti, tudi javni subjekti, bi bili prisiljeni čakati na povrnitev svojih sredstev
               po zaključku stečajnega postopka. Torej govorimo že o letih. Komitenti pa bi morali
               svoje obveznosti poravnati takoj. To pomeni, da bi posojila morali vrniti takoj, ne
               glede na ročnost le-teh. Na drugi strani je bilo seveda tehtanje glede odločitve o
               nadzorovani likvidaciji, v kateri bi navadni upniki prosto razpolagali s svojimi
               sredstvi, vloge fizičnih oseb bi bile varne, in to ne glede na njihovo višino.
               Posojila bankam bi se vračala po nespremenjenih pogojih, država pa bi za to jamčila z
               izdanimi poroštvi Republike Slovenije za obveznosti iz naslova črpanja neposrednega
               posojila v skrajni sili. S stečajem bi seveda prenehale tudi take aktivnosti, kot so
               na primer plačilne storitve, kar bi za slovensko gospodarstvo pomenilo usodno
               obremenitev. Okužba bi tudi povzročila, da bi varčevalci v strahu začeli dvigati
               svoje vloge, kar pa bi lahko vodilo v zlom celotnega finančnega sistema. Uvedba
               stečaja bi pomembno povečala nezaupanje v slovenske banke, kakršnekoli problemi pri
               izplačilu teh sredstev, ki nastanejo že zaradi recimo reklamacijskih postopkov, pa bi
               nezaupanje v druge slovenske banke še povečali, s tem tudi nenadzorovani odliv
               depozitov. To se ni zgodilo. To je tudi najboljši odgovor vsem tistim, predvsem pa
               sklicateljem današnje izredne seje, zakaj Banka Slovenije in Vlada nista dovolili in
               se odločili za stečaj, zakaj nista dovolili izgube dodatnega števila delovnih mest,
               zakaj nista dovolili zloma bančnega sistema, zakaj nista dovolili pritiska na javne
               finance, torej na slovenske davkoplačevalce, na izplačilo socialnih pomoči in
               nadomestil za brezposelne. In še bi lahko našteval. V Pozitivni Sloveniji zato
               suvereno menimo, da je minister s svojim odgovorom na interpelacijo zadovoljivo
               pojasnil razloge za svoja dejanja in zakonitost, predvsem zakonitost svojih ravnanj,
               in ovrgel vse neutemeljene očitke predlagateljev.</p>
               <p>Na osnovi teh zaključkov v Pozitivni Sloveniji predlagamo Državnemu zboru Republike
               Slovenije, da po opravljeni razpravi o interpelaciji ne sprejme predlaganega sklepa o
               razrešitvi s funkcije ministra za finance. Naj citiram na koncu Nobelovega
               nagrajenca, tako namesto drobirja interpelacije: "Tisto, kar zavira okrevanje je
               pomanjkanje intelektualne ostrine in skupne politične volje. Vsakdo, ki ima vsaj
               nekoliko vpliva, od profesionalnih ekonomistov in politikov do zaskrbljenih
               državljanov, mora zato storiti vse, kar je v njegovi moči, da bi to pomanjkanje
               premostili." Sedanjo krizo vsekakor lahko končamo. Le boriti se moramo za potrebne
               ukrepe in začeti moramo takoj. Hvala.</p>
            </sp>
            <sp xml:id="SDZ6-Redna-19-2013-11-20.sp19">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Potočnik.</p>
               <p>V imenu Poslanske skupine SDS ima besedo gospod Jože Tanko.</p>
            </sp>
            <sp xml:id="SDZ6-Redna-19-2013-11-20.sp20">

               <speaker>JOŽE TANKO (PS SDS):</speaker>

               <p>Hvala lepa za besedo. Vsem lep pozdrav!</p>
               <p>Naj za uvod povem, da smo bili danes priča mnogo močnejše vladne delegacije v
               Državnem zboru kot ob sprejemanju in obravnavi proračuna. Prišla je predsednica
               Vlade, deset ministrov in cel kup drugih uradnikov. In tudi sedaj, ko to
               interpelacijo obravnavamo, je prisotna močnejša ekipa kot tedaj, ko smo obravnavali
               proračun. Prej je tu sedela samo državna sekretarka in morda še kdo. Danes je posadka
               mnogo močnejša, kar se pravzaprav vidi kakšno težo daje vlada kakšni zadevi, ki pride
               v državni zbor.</p>
               <p>Bi pa se odzval tu na nekaj stavkov, ki jih je povedala predsednica Vlade, ko je
               govorila o tem, kdaj so padli glavni tajkunski krediti. Govorila je tako, kot da je
               kredite tajkunom podeljevala Vlada Republike Slovenije. Istočasno pa je pozabila
               povedati, da so bili odgovorni za podeljevanje kreditov v bankah uprave bank,
               nadzorniki bank, ona je bila eden izmed nadzornikov, in pa seveda Banka Slovenije
               oziroma guvernerji. Se pravi, če želite locirati breme, ki je nastalo v enem
               zgodovinskem obdobju Republike Slovenije, potem je treba to breme porazdeliti na
               prave osebe. Te osebe imajo v bančnem sistemu imena in priimke in so bile tam
               postavljene zato, da so pripravile politiko bank, nadzorovale politiko bank in
               nadzorovale kvaliteto dela bank. V času, ko je bila nadzornica v Novi Kreditni banki
               Maribor predsednica Vlade, je bilo podeljenih veliko slabih kreditov. Za naložbe na
               Hrvaškem, ki niso bile nikoli narejene, za naložbe še marsikje tečejo tudi nekateri
               kazenski postopki. Sedaj pa to isto predsednico Vlade, ki je, mimogrede, med tem že
               odšla, sprašujem, ali se v njenem mandatu delijo krediti na tak način. Ali je to
               politika sedanje vlade, da odobrava kredite na nepristojen način? Iz njene razprave
               ob interpelaciji se pač da to razumeti. Vem pa, da je Vlada odgovorna za izvrševanje
               proračuna, pripravo in izvrševanje proračuna. Tu ne moremo mimo dejstva, da se je
               pravzaprav v tej vladi prvič zgodilo, da je minister sam sebi dodelil kredit. In
               minister za finance je tisti ali pa nekdo, ki bo v njegovem imenu podpisal
               realizacijo tega kredita. Na tak način se v zgodovini v Vladi Republike Slovenije še
               ni nikoli upravljalo z državnim proračunom in nikoli poslovalo na tak način, da imamo
               državni proračun zato, da so glavni napajalci iz državnega proračuna pravzaprav
               resorni ministri, ki tak razpis objavijo, likvidira pa kolega iz iste stranke v tej
               isti vladi Alenke Bratušek. To je sporno.</p>
               <p>V tem času, odkar smo vložili interpelacijo, so se objavili tudi prisluhi na enem
               izmed spletnih portalov. Tam je bilo jasno povedano, da je minister Čufer vpleten v
               prodajo ene izmed pomembnih slovenskih gospodarskih družb. Govori se o Mercatorju. In
               to kaže na to, kako so se zadeve koncipirale in kako se v tej vladi dela.</p>
               <p>Interpelacijo smo vložili 2. oktobra, ključni razlog za interpelacijo pa je po našem
               mnenju napačen pristop in posledično tudi napačni ukrepi ministra za finance dr.
               Uroša Čuferja pri odpravljanju posledic dveh zavoženih in povsem izpranih tajkunskih
               bank, Faktor banke in Probanke, iz katerih je bilo počrpano vse, kar se je dalo.
               Tisto, kar je od njih ostalo, to se pravi dve lupini, lahko tudi jajčni lupini, če
               želite, pa je na predlog interpeliranega ministra z več kot milijardnim poroštvom
               zapolnila vlada Alenke Bratušek, od katerega bo že na začetku usahnilo okrog ali vsaj
               400 milijonov evrov. Naj spomnimo, da sta ropa v Faktor banki in Probanki skupaj vsaj
               15-krat večja od ropa, ki je bil izvršen v banki SKB. Sicer obstajajo med tema dvema
               ropoma nekatere razlike, ampak v primeru ropa v SKB so sicer bili storilci dolgo časa
               neznani, zdaj so razkriti in preiskovalno-kazenski postopki tečejo. Bremena, kar jih
               je bilo, je prevzela SKB. V primeru Faktor banke pa so povzročitelji, se pravi, če
               povem drugače, podpisniki, torej tisti, ki so odobravali, in tisti, ki so prejemali,
               znani že na začetku, vendar nihče od njih ni v preiskovalnem postopku, plačnik
               posledic njihovih dejanj pa je oziroma bo po predlogu ministra Čuferja državni
               proračun oziroma posledično davkoplačevalci. Čeprav je v primeru teh dveh bank vse
               bistveno jasno, ne teče noben postopek in ni izdana nobena odredba o zasegu ali
               zavarovanju premoženja v teh dveh bankah. In v posmeh vsemu je bil tu malo prej tudi
               minister za notranje zadeve, ki po funkciji usmerja delo policije in ravno na
               današnji dan, ko imamo razpravo o interpelaciji o odgovornosti ministra, je usmerjena
               preiskava v družbe okrog Slovenskega državnega holdinga. Pravzaprav samo zato, da se
               na nek način zamortizira učinek te interpelacije. Mi vemo, da je imel minister na
               voljo dve slabi rešitvi: stečaj ali likvidacijo. Ni pa v odločitvi ministra nikjer
               argumentirano, katera od teh dveh odločitev je manj slaba. Mi menimo, da je stečaj
               primernejša in ugodnejša rešitev od likvidacije, minister pa se je odločil za
               nadzorovano likvidacijo, ne da bi ob tem predložil eno samo primerjavo obeh možnosti.
               Državni zbor takšnega dokumenta ni dobil, čeprav smo v obravnavah stanja v bančnem
               sistemu to pričakovali in tudi zahtevali. Tudi 20. septembra letos, ko smo
               obravnavali ta proces uvedbe likvidacije teh dveh tajkunskih bančic in smo imeli
               izredno sejo, nismo od dveh doktorjev, ne od guvernerja Banke Slovenije ne od
               ministra za finance dobili nobenega izračuna o tem, kaj je za Slovenijo primernejše
               in ugodnejše, čeprav sta imela na razpolago kar 14 dni. Nobene tabelice, nobenega
               diagrama, nobenega numeričnega pojasnila ali izračuna. Minister je zelo malo oziroma
               skoraj nič odgovoril. Ker teh argumentov do zdaj nismo prejeli, lahko stojimo z
               gotovostjo na tezi, da je stečaj primernejša rešitev. Če stečaj ne bi bil primernejša
               rešitev, bi minister to zagotovo z dokazili argumentiral vsaj v svojem odgovoru na
               interpelacijo. Vendar ne guverner, ne minister do sedaj nikjer na teh sejah v
               Državnem zboru nista govorila ne iskreno in ne odkrito. Prikrivala sta in še
               prikrivata pomembne informacije o stanju v teh dveh bankah in domnevamo, da tudi v
               bančnem sistemu na sploh, zato si ne eden ne drugi ne zasluži zaupanja. Tudi v
               odgovoru ministra na interpelacijo ni ničesar vsebinskega, ni nobene računske
               utemeljitve, pa je imel na voljo še dodatnih 30 dni, prav tako tudi vlada. Minister
               se sicer izgovarja, da mu je predlog za nadzorovano likvidacijo podala medresorska
               skupina iz 20. člena Zakona o ukrepih za stabilnost bank, ki jo je ustanovila Vlada.
               Vendar je ta osemčlanska skupina sestavljena iz treh članov, ki jih predlaga Banka
               Slovenije, in iz petih, ki jih predlaga Vlada Republike Slovenije, od tega je eden iz
               kabineta predsednice Vlade, eden iz Ministrstva za gospodarstvo in trije, ki jih
               predlaga minister za finance. Eden izmed tistih, ki jih predlaga minister za finance,
               to skupino tudi vodi in ima v njen odločilen glas, kar pravzaprav pomeni, da ima
               Vlada v tej komisiji krepko večino in da je bila glede na sestavo in vpliv odločitev,
               ki je bila sprejeta o načinu sanacije ali načinu reševanja teh dveh bank, politična
               odločitev in ni bila strokovna odločitev.</p>
               <p>Zakaj je po našem mnenju stečaj primernejši od nadzorovane likvidacije? V stečaju se
               dajo relativno enostavno in hitro ugotoviti terjatve in obveznosti, ugotoviti saldo,
               določiti breme in ugotoviti še marsikaj drugega. Pri nadzorovani likvidaciji pa ta
               postopek lahko traja zelo dolgo. Zaradi tekočega poslovanja obveznosti in terjatve
               postajajo nejasne, veliko je možnosti prikrivanja, dokapitaliziranja,
               prerazporejanja, mahinacij in tako naprej. Težko se razčistita tako stanje kot tudi
               odgovornost. Pravzaprav je nerazšiščenje razmerij, torej prikrivanje, temeljni namen
               nadzorovane likvidacije. Pri nadzorovani likvidaciji se bodo lahko sproti dodajal
               nove dubioze, ki se bodo ugotavljale v postopku, lahko bodo nastajale nove dubioze
               zaradi nadaljevanja ekscesnega poslovanja, lahko se bo nadaljevalo odtekanje denarja,
               kar bo za sabo potegnilo nova državna poroštva in nove obveznosti davkoplačevalcev.
               Pri nadzorovani likvidaciji ni nič končnega, razen, da bodo ves postopek nadzirale s
               Forumom 21 in nekdanjimi lastniki povezane osebe. Do danes minister ni pojasnil,
               zakaj kljub temu da je aprila letos prejel poročila revizijskih hiš, ki so govorila o
               že več let trajajočem obupnem stanju v Factor banki in Probanki, ni zavaroval
               državnih depozitov ali jih celo umaknil iz obeh bank. Ni pojasnil, zakaj je imel v
               teh dveh privatnih bankah naloženega skoraj petkrat več denarja od tržnega deleža
               obeh bank, zaradi česar bo izguba države nesorazmerno visoka, to se pravi, tudi
               približno petkrat prevelika. Namesto da bi država izgubila 60 ali 80 milijonov evrov,
               če bi imela sorazmerne 4 % svojih depozitov v teh dveh bankah, jih bo vsaj 300 ali
               400. Vsaka izguba je boleča, prevelika pa sploh. Zakaj minister teh depozitov iz
               varnostnih razlogov ni prenesel v državne banke? Na to še ni bilo odgovora in ga bomo
               najbrž tudi težko dočakali. Mimogrede, takojšnja izguba državnega denarja bo najmanj
               tolikšna, na kolikor je ocenjen prihodek države od davka na nepremičnine. Ta bančna
               luknja ga bo v celoti posrkala, ostalo odtekanje pa se bo nadaljevalo z nadaljevanjem
               nadzorovane likvidacije. Zanimivo je, da je bilo stanje depozitov v teh dveh bankah
               septembra letos za 100 milijonov višje kot decembra lani, kar pomeni, da je minister,
               kljub temu da je poznal situacijo iz poročil, zavestno nalagal denar v obe bančni
               luknji. Svoji odgovornosti se minister ne more izogniti. Prav tako ostaja
               nepojasnjeno, koliko depozitov so za delovanje Factor banke in Probanke namenile
               ostale državne banke, Nova Ljubljanska banka, Nova Kreditna banka Maribor in Abanka.
               O tem se ne govori in teh podatkov se ne želi obelodaniti. Povedali pa bi marsikaj.
               Če so te tri naše največje sistemske banke imele depozite v teh dveh tajkunskih
               bančicah, je problem še precej večji, odgovornost ministra pa tudi. Do danes minister
               ni pojasnil, zakaj bodo varčevalci samo teh dveh bank dobili povrnjene vloge nad
               zakonskimi 100 tisoč evri, vsi ostali v vseh ostalih bankah pa samo do 100 tisoč
               evrov. Namesto da bi tisti del vloge, ki presega 100 tisoč evrov, namenili za
               poplačila obveznosti bank ali jih porabili za transformacijo v lastniške deleže teh
               dveh bank, bodo slednji dobili v celoti izplačan depozit v pomembnem delu iz javnih
               sredstev. Tako visokih depozitov v bankah nima kdorkoli. Majhen je delež tistih, ki
               razpolagajo s tako visokimi zneski, kar pomeni, da bodo celo tisti, ki so prejemniki
               socialnovarstvenih dodatkov, ali druge ogrožene skupine preko proračuna zagotavljali
               poplačilo bogatim. S to odločitvijo ministra se je oblikovala nova kasta
               privilegiranih, ki bodo že do sedaj bogato obrestovane vloge dobili poplačane v
               celoti, medtem ko prihaja pred Državni zbor z vedno novimi predlogi restrikcij
               socialnih pomoči, zniževanjem socialnih olajšav, s povečanjem davkov ali uvajanjem
               novih davkov. Pri najšibkejših ni nobenih popustov ali razumevanja – če ne bodo
               poplačali, se bo pa država usedla na njihovo premoženje. V tem primeru, čeprav je
               zakonska možnost, temu ni tako.</p>
               <p>Zakaj je samo varčevalcem Factor banke in Probanke dodeljena taka milost in
               privilegij? Zakaj bodo varčevalci v primeru podobne finančne nesreče drugih bank,
               recimo Nove Ljubljanske banke ali Nove Kreditne banke Maribor, v podrejenem položaju?
               Ali nismo pred zakoni in ustavo vsi v enakem položaju? Država najbrž za tovrstno
               enakost ne bo imela več denarja. Lastniki Factor banke so si samo nekaj tednov pred
               likvidacijo, ko so bili znani že vsi podatki o slabem stanju bank, izplačali še
               dividende v znesku skoraj 7 milijonov evrov. Skupaj do letos so si izplačali skoraj
               30 milijonov evrov, kljub dolgotrajni hudi bolezni banke. Banka Slovenije ni
               reagirala, minister v tem zadnjem primeru tudi ne, niti depozitov ni zavaroval. Tudi
               vlagatelji v obeh bankah so dobili nadpovprečne obresti. In po tem načinu delovanja
               sta bili obe banki pravzaprav svojevrstni piramidni shemi.</p>
               <p>Zakaj minister in Vlada nista posegla, če sta poznala stanje in če sta na čelu
               najpomembnejših funkcij izvršne oblasti prvič v zgodovini Slovenije dve osebi, ki
               nista neuki bančnega poslovanja? Gre za predsednico Vlade, ki je bila nadzornica v
               Novi Kreditni banki Maribor, in gre za ministra za finance, ki je delal v analitski
               službi Banke Slovenije, nazadnje pa je bil celo direktor Upravljavskega centra za
               finančno upravljanje Nove Ljubljanske banke. Kako je to možno, da se je to izmuznilo
               dvema tako strokovno podkovanima osebama? Ampak kljub temu se dela škoda v javnih
               financah, ki se jih bo obremenilo z več kot milijardnim poroštvom in dejanskega
               odliva bo več stotin milijonov evrov.</p>
               <p>Prav tako nespametna kot pri teh dveh bankah so tudi ravnanja s tekočim proračunskim
               poslovanjem in zadolževanjem. Tako spomladanska zadolževanja kot petkovo zadolževanje
               so bila izpeljana predčasno in po previsokih cenah. Za zadnje zadolževanje bomo za
               isto ročnost kredita plačali 20 % več kot sosednja Hrvaška. V samo nekaj mesecih se
               je ta vlada zadolžila za skoraj 5 milijard evrov. Do sedaj najslabša vlada,
               Pahorjeva, se je v treh letih za 8 milijard evrov, kar pomeni, da se ta vlada, v
               kateri je finančni minister gospod Čufe, zadolžuje trikrat hitreje, kot se je
               zadolževala Pahorjeva vlada. In to veliko pove o kvaliteti dela ministra Čuferja in
               njegove predsednice. Ravnanje te vlade torej ne poteka ne racionalno in ne razsodno.
               Za vse plačamo najvišjo možno dnevno ceno, plačamo veliko več kot veliko afriških
               držav, čeprav imamo možnost dostopa do bistveno cenejšega vira, do denarja iz
               evropskega mehanizma pomoči, vendar ga vlada Alenke Bratušek noče, ker bi sicer
               morala sprejeti nekaj pravil in zavez, ki preprečujejo razsipništvo. Najvažnejše za
               to vlado in tudi za ministra za finance je, da ga pri zapravljanju nihče ne ovira in
               da nima neprijetnega nadzora.</p>
               <p>Pred časom je predsednik Socialnih demokratov dejal, da je minister Čufer šibki člen
               te vlade. Ne strinjamo se velikokrat z njim, ampak v tem primeru se. Minister Čufer
               je zelo šibek, najšibkejši člen te vlade in s slabim tekočim delom to to prepričanje
               samo še utrjuje.</p>
               <p>Banki Faktor banka in Probanka sta bili izločeni iz stresnih testov. Če se izrazim
               bolj po športno, ne bosta opravljali cooperja, kar pomeni, da je njuno poslovanje
               izmaknjeno resnemu pregledu in resnim ukrepom in da bo poslovanje teh dveh bank tudi
               v bodoče potekalo vzporedno z ostalimi bankami. Že to je dovolj velik razlog za sum,
               da minister prikriva stanje in dejstva ne samo pred državljani, pred nami, ampak tudi
               pred tujimi institucijami. Vse je zastavljeno tako, da bo vlada vedno znova dotakala
               svež denar v ti dve banki. Ta denar bo še naprej odtekal po ustaljenih kanalih teh
               dveh bank prijateljem Factor banke in Probanke in morda še komu. Ne nazadnje tudi
               preprečitev razkritij tistih, ki bodo z odločitvijo ministra oziroma vlade z državnim
               proračunom poplačani v zneskih nad 100 tisoč evrov, čeprav za primere likvidacije ali
               stečaja to razkritje omogoča celo Zakon o banki, pa kaže dejanske namene ministra,
               vlade in koalicije.</p>
               <p>Prav tako tudi ni bil sprejet predlog Slovenske demokratske stranke, da bi
               lastnikom, upravam in nadzornikom ter z njimi povezanih oseb zamrznili vloge v obeh
               bankah in da bi jih v celoti namenili za sanacijo obeh bank. Minister tu ni
               prisluhnil, je pa čez nekaj dni s spremembo istega zakona o bančništvu predlagal
               razlastitev lastnikov podrednih obveznic, ki nimajo popolnoma nobene zveze s
               poslovanjem katerekoli banke. Tiste, ki so tako ali drugače sodeloval pri sesutju
               obeh tajkunskih bank, minister ščiti na vse pretege, za tiste, ki pa z bankami nimajo
               nič, razen da so jih namamili k odkupu finančnih inštrumentov, pa predlaga
               razlastitev. Ravno narobe bi moralo biti. Razlastiti bi morali tiste, ki so s slabim
               delom ali celo kaznivimi dejanji povzročili propad bank, ne pa tistih, ki so bankam
               zaupali.</p>
               <p>Skrivanje podatkov obeh tajkunskih bank v likvidaciji pred javnostjo je nedopustno.
               Čeprav so pri Factor banki in Probanki akterji znani, vsi imajo imena in priimke, vsi
               so dobivali plače in nagrade, vsi so se sončili v soju žarometov, v času največje
               izgube tik pred likvidacijo pa so si razdelili še dividende in visoke nagrade in
               čeprav so sprejemali slabe škodljive odločitve, so za to vlado nedotakljivi. Z veliko
               verjetnostjo sumimo, da so zadaj tudi sumi nezakonitih dejanj, nezakonitih odločitev.
               Osebe, ki so prekladale depozite z visokimi obrestmi in ki so podeljevale ugodne,
               slabo zavarovane ali celo nezavarovane kredite, so znane, prav tako so znani
               prejemniki teh kreditov, ki se slabo vračajo. Znani so torej tudi dobro plačani
               menedžerji in nadzorniki, ki so izvajali politiko teh bank, ki je pripeljala do zloma
               bank, znani so tudi tisti, ki so se s tem okoristili. Kar je zanimivo, pa je tudi to,
               da je reševanje obeh bank poverjeno osebam, za katere ne moremo trditi, da niso med
               seboj povezane oziroma da niso v kolizijah interesov. Obstaja v teh izrednih upravah
               celo oseba, ki so ji v Srbiji trajno vzeli licenco za delo v bančništvu, pri nas pa
               je bila imenovana v tako imenovano sanacijsko ekipo. Ali menite, gospod minister, da
               bi v Srbiji imenovali v tako ekipo nekoga, ki bi mu vzeli v Sloveniji licenco za
               poslovanje v bančništvu? Bi bilo kaj takšnega mogoče? Glede na to, kako potekajo
               procesi, celo sodni kazenski postopki v južnejših državah, menim, da je kaj takšnega
               nemogoče.</p>
               <p>Odgovor, ki ga je dal minister na interpelacijo je luknjičav, kot sta oba proračuna.
               Na pomembne trditve podpisnikov ni niti ustreznega ministrovega odgovora, kaj šele,
               da bi bil argumentiran in podkrepljen s kakšno primerjalno analizo ali tabelo. Že sam
               odgovor se je začel z neko stranjo šest, kar je že neobičajno. Minister ni z nobenim
               dokazom ovrgel naše trditve, da nima enotne strategije reševanja bank. Tudi novela,
               ki jo je koalicija sprejela pred dnevi, to potrjuje. Gre za različen pristop. Tudi
               izvzem teh dveh bank iz stresnih testov pritrjuje temu, da ni enotnega koncepta. Samo
               deponentom teh dveh bank je zagotovljeno popolno poplačilo, ne glede na višino vloge.
               Privilegirajo se deponenti v obeh bankah v primerjavi z vsemi ostalimi v drugih
               bankah. Minister ni negiral, da za ustavno enako obravnavo vseh ostalih upravičenj
               deponentov v drugih bankah ne bo mogel zagotoviti ocenjenih 14 milijard evrov, če se
               bo to zgodilo, tudi v drugih bankah. Razmere so po našem mnenju zelo kritične. Tuja
               praksa, recimo v zadnjem času je znana ciprska, pritrjuje dejstvu, da morajo lastniki
               in tudi tisti, ki imajo več kot predpisani znesek depozitov v bankah, sodelovati pri
               sanaciji bank, tudi tako, da se njihove vrednosti nad temi limiti konvergirajo v
               lastniške deleže. Pri nas je bila narejena izjema in menimo, da je to nepravično in
               neustavno. Nepravično tudi zato, ker bodo te stvari plačali tudi tisti, ki jim država
               na drug način prek socialnih transferjev pomaga. Tudi Evropska komisija predlaga, da
               pri sanaciji bank dajo najprej jamstva lastniki, pa šele potem lastniki hibridnih
               obveznic, pa depozitarji nad 100 tisoč evrov in šele na koncu davkoplačevalci. Pri
               nas se je to obrnilo. Najprej davkoplačevalci.</p>
               <p>Minister tudi ni odgovoril na trditev iz interpelacije, zakaj je treba poplačati
               upravičenja tistih, ki so pokopali obe banki in ki so si kljub slabim poročilom
               revizorjev, s katerimi so ministra slednji pravočasno opozorili na težave obeh bank,
               izplačevali še dividende in tudi visoke sejnine. Dodatna težava, kot rečeno, je
               prikrivanje, kateri deponenti in zakaj so deležni posebne ministrove milosti in bodo
               v postopku nadzorovane likvidacije obeh propadajočih bank dobili poplačane vloge, ki
               so nad 100 tisoč evrov. Tega razkritja se minister otepa z vsemi štirimi. Sledi mu
               koalicija. To ste v zadnjih dveh mesecih vsaj trikrat preprečili v Državnem zboru.</p>
               <p>Kar pa zadeva drugi razlog za interpelacijo, to je razrešitev gospod Širclja, pa bi
               se moral minister sklicevati na dejstva in ne na mnenja nepristojnih institucij, ki
               so ali v službi Vlade, kot je to Služba Vlade za zakonodajo, ali pa je to Komisija za
               preprečevanje korupcije. Če se sklicujete na mnenje za Komisijo za preprečevanje
               korupcije, ki mimogrede nima v svojem zakonu nikjer nobenih tovrstnih pooblastil, je
               isto, kot če bi se sklicevali na Urad za podnebne spremembe in njihovo mnenje o
               skladnosti proračuna s fiskalnim pravilom in potem potegnili določene konsekvence.
               Popolnoma nobene razlike ni. Ali pa, recimo, na, ne vem, civilno družbo za
               dimnikarske storitve. Nič nima nobene pravne podlage.</p>
               <p>Kar zadeva zakonitost ali nezakonitost bi politiki iz Vlade lahko vedeli, da to
               ugotavlja in o tem odloča sodišče, ne Vlada. Vlada ni sprožila nobene tožbe, kaj
               šele, da bi jo dobila, da bi lahko trdila kaj takšnega. Nove okoliščine tudi niso
               nastale, ker se zakon ni niti spremenil, niti ni bila sprejeta nobena obvezna razlaga
               tega člena. Tudi to bi lahko gospod minister vedel, da zakone lahko edino razlaga
               Državni zbor, ne pa Vlada ali pa kakšen uradnik na Vladi. Vlada ni zahtevala nobene
               obrazložitve oziroma obvezne razlage, tudi koalicija tega ni sprožila. In prav tako
               Vlada ni sprožila nobene ustavne presoje zakona, na osnovi katerega ste predlagali
               razrešitev ministra. Sicer pa veliko pove o tem, zakaj je bil gospod Šircelj
               razrešen, tudi izjava gospoda Lukšiča, predsednika Socialnih demokratov, ki je dejal,
               da gospod Šircelj ni bil razrešen zaradi nestrokovnosti, ampak zaradi drugih
               razlogov. Drugi razlogi, glede na to, da pravnih niste izkoristili, so pa politični
               in politikantski. Niti o eni teh trditev minister ni ustrezno odgovoril, kaj šele da
               bi bil njegov odgovor ustrezen.</p>
               <p>Minister bo po našem mnenju storil in delal vse, da se ohrani škodljivo bančno
               omrežje, da se bo ohranila ta kanalizacija, iz katere teče denar, ki prihaja v banke,
               tudi proračunski, in to bo teklo na razne račune, zato predlagamo, da podprete naš
               predlog sklepa, da se minister Čufer razreši s funkcije. Upam, da so argumenti za
               tako podporo zadostni. Hvala lepa.</p>
            </sp>
            <sp xml:id="SDZ6-Redna-19-2013-11-20.sp21">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Tanko.</p>
               <p>Zadnje je stališče, ki ga bo predstavil gospod Matevž Frangež za Poslansko skupino
               Socialnih demokratov.</p>
            </sp>
            <sp xml:id="SDZ6-Redna-19-2013-11-20.sp22">

               <speaker>MATEVŽ FRANGEŽ (PS SD):</speaker>

               <p>Spoštovane, spoštovani!</p>
               <p>Socialni demokrati verjamemo, da ima Slovenija moč, da premaga izzive pred nami in
               ponovno postane obljubljena dežela njenih ljudi. Za mlade, ki bodo v njej našli svoje
               priložnosti, za delavce, katerih pravice bodo spoštovane in varovane, za starejše, ki
               jih bo družba vračala dolg za preteklo delo in jim zagotovila dostojno in varno jesen
               življenja, za otroke, ki jim bo ta skupnost dajala možnosti za srečno in polno
               življenje, za vse nas, da bomo v naši državi spet našli navdih, da damo od sebe
               najboljše in s trdim delom ustvarimo drugačno prihodnost. Verjamemo, da ima Slovenija
               potenciale za to. V njeni legi, naravnih virih, znanju in pogumu njenih ljudi vidimo
               jamstvo, da uspešna Slovenija ni zgodba iz preteklosti, ampak obljuba za prihodnost.
               Slovenija potrebuje stabilnost in vsaj minimalno soglasje o nujnih korakih, ki jih
               mora storiti zato, da si širše odpre vrata mednarodnih finančnih trgov, da si
               zagotovi dostop do ugodnejšega financiranja in izpelje ukrepe, nujne za začetek
               okrevanja. S svojim sodelovanjem v Vladi želimo prispevati k temu, da z utrjevanjem
               stabilnosti in zaupanja, Slovenija sprejme in izpelje nujne ukrepe, ukrepe, ki jih
               Slovenija potrebuje za zlom krize in začetek okrevanja. Zato trojke ne kličemo in z
               njo tudi ne strašimo. Odločeni smo, da Slovenija ostane gospodarica svoje usode. Od
               nas in naših ljudi pa je odvisno, ali bo ta usoda prijaznejša od njene sedanjosti.
               Interpelacija zoper ministra za finance dr. Uroša Čuferja je tipičen primer dvolične
               politike, ki lastne politične koristi postavlja daleč pred dobro za državo in njene
               ljudi. Ta interpelacija očitno odpira zimsko sezono interpelacij, ki imajo jasen
               cilj, poizkus destabilizacije vladne večine, da se ne izpeljejo nujni ukrepi, in da
               se po znanem načelu: čim slabše za državo, tem bolje za nas, ogrozi okrevanje.
               Podoben scenarij smo videli tudi v letu 2011 z izpeljavo trojnega referenduma in
               padcem vlade, zgodovinski spomin pa lahko najde še več primerov takšne neodgovorne in
               destruktivne politike.</p>
               <p>Vsebino interpelacije lahko strnemo v očitek, da je minister za finance z ukrepom
               nadzorovane likvidacije dveh manjših bank breme njune sanacije v prid njunih
               lastnikov in imetnikov depozitov prevalil na davkoplačevalce, pri tem pa z
               razrešitvijo Andreja Širclja s položaja neizvršnega direktorja slabe banke kršil
               Zakon o ukrepih za krepitev stabilnosti bank. Tudi ta razrešitev naj bi sodila v
               kontekst prikrivanja dejanskega stanja v slovenskem bančnem sistemu z zlobno namero,
               da se v korist elit breme bančne sanacije prevali na davkoplačevalce. Socialni
               demokrati smo prepričani, da je bila odločitev Banke Slovenije in Vlade za
               nadzorovano likvidacijo Factor banke in Probanke pravilna. S premišljenimi in
               diskretnimi ukrepi je bilo preprečeno prelitje problema dveh bank v celoten bančni
               sistem. Ta problem in ta grožnja ni nerealna, na kar sta opozarjali vsaj nizka
               likvidnost obeh bank, ki je močno ogrožala njuno solventnost, ob tem pa tudi njuna
               nizka kapitalska ustreznost. Na te nevarnosti opozarjajo tudi revizije, na katere se
               interpelacija sklicuje. SDS ministru očita tudi, da ni pravočasno zavaroval in iz
               obeh bank dvignil državnih depozitov v skupni višini 600 milijonov evrov, saj ta
               vsota bistveno presega tržni delež obeh bank in zato naj bi bila država v obeh bankah
               nesorazmerno izpostavljena in s tem podvržena večjemu tveganju. Vprašanje je torej,
               zakaj minister Čufer ni preselil teh depozitov. Vprašanje je tudi, zakaj tega ni
               storil dr. Janez Šušteršič, še bolj pa, zakaj tega ni storil Andrej Šircelj, de facto
               finančni minister v času erozije Janševe koalicije, ki tega ni storil, sedaj pa kot
               eden osrednjih avtorjev te interpelacije isto očita sedanjemu finančnemu ministru.
               Samo mimogrede, umik državnih depozitov iz obeh bank bi pravzaprav problem le povečal
               in dodatno prispeval k zmanjšanju likvidnosti obeh bank. Lahko bi bil prvi znak
               panike, ki bi mu sledilo množično dvigovanje depozitov, ne le iz omenjenih dveh bank,
               ampak iz celotnega bančnega sistema. Poudariti velja, da so državni depoziti, ki so
               last slovenskih davkoplačevalcev, v primeru nadzorovane likvidacije povsem
               zavarovani.</p>
               <p>Banka Slovenije je v sodelovanju z Ministrstvom za finance preprečila nenadzorovane
               posledice za celoten bančni sistem. Izredni upravi obeh bank sta že opravili
               revizije, na podlagi tega pa je bilo podanih tudi več ovadb, s čimer pada očitek
               interpelacije, da so bili ti ukrepi izvedeni z namenom, da se prekrije in zamegli
               odgovornost za stanje v obeh bankah. Še več. Doslej javno objavljeni podatki iz
               revizij kažejo, da bo breme nadzorovane likvidacije obeh bank nižje od obsega
               preventivno postavljenega državnega poroštva in tudi nižje od prvih ocen, torej na
               ravni okoli 430 milijonov evrov.</p>
               <p>Ugotovimo lahko, da nadzorovana likvidacija in s temi izvedenimi ukrepi je bila
               zavarovana stabilnost slovenskega bančnega sistema, preprečeno prelitje problemov
               obeh bank v gospodarstvo, zagotovljena revizija poslovanja obeh bank, na podlagi tega
               pa tudi ugotavljanje odgovornosti vodilnih v obeh bankah in njunih lastnikov tudi s
               strani pristojnih organov pregona, ob tem pa zavarovan tudi davkoplačevalski denar,
               saj so ukrepi preprečili prelitje problema iz dveh bank v bančni sistem in nacionalno
               ekonomijo kot celoto.</p>
               <p>Že takrat ko je Državni zbor na izredni seji obravnaval sprejete ukrepe v obeh
               bankah, smo postavili primerjavo. Za slovenski bančni sistem sta obe banki enaki ali
               celo večje velikosti in teže, kot jo je imel Lehman Brothers v ameriškem. Danes je
               povsem jasno, kako uničujoče posledice je sprožil padec Lehmana ne le na ameriško
               ekonomijo, ampak na celoten svetovni gospodarski in finančni red. Virus je majhen,
               mikroskopski organizem, ki lahko uniči tudi tiste milijonkrat večje od njega.</p>
               <p>Drugi del očitkov se navezuje na razrešitev mag. Andreja Širclja s položaja
               neizvršnega direktorja Družbe za upravljanje terjatev bank. Socialni demokrati smo
               bili do dvojne funkcije, opravljanja poslanske funkcije in funkcije v slabi banki,
               kritični že ob imenovanju. Z zakonom se je sicer izključila veljavnost Zakona o
               integriteti in preprečevanju korupcije v tem primeru, ni pa bil suspendiran Zakon o
               poslancih s pravili, ki veljajo za nas vse. Še več. Zdi se, da je bil zakon v tem
               delu že v osnovi pisan na kožo Andreja Širclja in da je bila zakonska izjema
               ustvarjena izključno zanj. Poslanec ne sme biti član nadzornega sveta. Kako je mogoče
               potem tolerirati ureditev, po kateri je lahko celo član upravnega odbora po enotirnem
               sistemu upravljanja, kjer se nadzornim funkcijam pridružujejo tudi izvršne oziroma
               upravljavske naloge? Prepoved v Zakonu o poslancih je postavljena zato, ker je treba
               na sistemski ravni zajeziti nevarnost konflikta interesov. Če ta prepoved velja za
               nadzorni svet občinskega komunalnega podjetja, kako je mogoče, da ta prepoved ne
               velja za slabo banko, kjer milijardni prenos slabih naložb omogoča široko polje
               nasprotij interesov. Socialni demokrati smo pričakovali, da bo mag. Andrej Šircelj
               motečo dvojnost svojih zadolžitev prepoznal sam in potegnil potrebne poteze, ko mu je
               prenehala funkcija državnega sekretarja. To bi razumeli kot načelno držo in bi jo kot
               takšno tudi spoštovali. Ne sprejemamo pa interpretacije, po kateri naj bi bil Šircelj
               moteča žrtev, ki se zavzema za transparentnost sanacije bank in ki je veliki borec
               zoper to, da bi ustvarjeno škodo v bančnem sistemu poravnali davkoplačevalci. Tudi to
               je primer dvoličnosti, ki jo je mogoče očitati tej interpelaciji.</p>
               <p>V interpelaciji lahko preberemo tudi naslednje. "Ministrstvo za finance si
               prizadeva, da bi država oziroma davkoplačevalci jamčili tudi za poplačilo imetnikom
               podrejenih obveznic teh dveh bank. Ker so med imetniki podrejenih obveznic pretežno
               državne banke, nekateri investicijski in pokojninski skladi ter nekatere premožne
               fizične osebe, bi se, se bo, kot navaja interpelacija, pokazalo, da je bančna izguba
               še večja, kot jo napovedujejo največji pesimisti. Minister za finance si torej
               prizadeva, da bi pri sanaciji bank razbremenil finančne institucije in bogate
               posameznike ne glede na to, da je to v nasprotju z evropskimi smernicami." Konec
               citata.</p>
               <p>Ali res? Ali minister torej deluje v nasprotju z evropskimi smernicami? Ali ščiti
               lastnike podrejenih obveznic, med katerimi so tudi bogati posamezniki? Ali bo bančna
               izguba še večja, ker minister varuje premožne fizične osebe, katerih poplačilo bodo
               jamčili davkoplačevalci? Ali res? Ali ni Slovenska demokratska stranka pred nekaj
               tedni glasno napadala predlagano rešitev Zakona o bančništvu, ki je dosledno
               uveljavil omenjene evropske smernice prav na predlog finančnega ministra? Ali ni še
               pred nekaj dnevi glasovala proti potrditvi tega zakona po izglasovanem vetu? Ali ni
               zakona napadala s tezo, da preveč hitimo pri uveljavljanju teh smernic? Ali niso
               torej njeni predstavniki ščitili, pod narekovaji, premožnih fizičnih oseb in napadali
               Vlado, ker z jamstvom davkoplačevalcev ni zaščitila njihovih vložkov v podrejene
               finančne instrumente. Tudi to je še eden od znakov dvolične politike, ki veje iz te
               interpelacije.</p>
               <p>Danes se Socialni demokrati postavljamo dr. Urošu Čuferju v bran. Toda do ministra
               za finance imamo v prihodnjih mesecih, morda pa tudi v letih visoka pričakovanja.
               Prvič. Pričakujemo, da bo Slovenija aktivneje pristopila k prestrukturiranju
               podjetniškega sektorja, kar je ključen predpogoj za doseganje gospodarske rasti.
               Prezadolženo gospodarstvo je treba reševati tako z učinkovitejšo insolventno
               zakonodajo, treba pa bo zagotoviti tudi dodatne vire financiranja. Tudi lastniškega
               financiranja. Zato smo Socialni demokrati predlagali, da del sredstev iz
               privatizacije namenimo za izboljšanje likvidnosti in kapitalske ustreznosti
               gospodarstva, pa tudi financiranje novih podjemov, posebej mladih. Pričakujemo, da se
               bo povečala učinkovitost obstoječih mehanizmov financiranja gospodarstva preko
               različnih javnih institucij, saj zaostreni pogoji teh institucij pogosto onemogočajo,
               da bi sredstva prejeli tisti, ki jih res potrebujejo za premostitev zaostrene
               gospodarske situacije, nov razvoj ali nova delovna mesta. Drugič. Pričakujemo resen
               pristop k prestrukturiranju proračuna v moderen razvojni poračun, ki bo natančneje
               meril uresničevanje zastavljenih ciljev. Pri tem pa bo ob zastavljeni javnofinančni
               konsolidaciji upošteval predvsem izvedbo zelene davčne in proračunske reforme, večjo
               transparentnost, še posebej pregled državnih pomoči za celoten proračun, pripravo
               izhodne strategije, spremembo proračunskega planiranja s pripravo fiskalnih okvirov
               za naslednjih 5 let ter alternativne ukrepe v primeru nedoseganja napovedanih
               gospodarskih rasti. Ukrepe, poenostavitev zakonodaje o javnem naročanju, tako za
               njegovo pocenitev kot tudi večjo operativnost za izboljšanje črpanja evropskih
               sredstev. Ne nazadnje v tem okviru pričakujemo tudi uvedbo elektronskih davčnih
               blagajn ter drugih ukrepov za boj zoper sivo ekonomijo. Tretjič. Pričakujemo, da bomo
               z novim zakonom o Slovenskem državnem holdingu vzpostavili trajen normativni okvir,
               ki da bo omogočal pregledno, odgovorno in učinkovito upravljanje državnih naložb v
               gospodarstvu, s ciljem njihove večje donosnosti in doseganja širših razvojnih
               učinkov. Da bo holding odgovoren Državnemu zboru in da bo tukaj v tem parlamentu
               mesto za sprejemanje ključnih strateških odločitev, preko poročanja pa uveljavljanje
               tudi odgovornosti in preglednosti. Četrtič. Pričakujemo, da bo sprejeta in s širšim
               soglasjem usklajena strategija upravljanja, ki ne bo le spisek za prodajo, ampak
               pregledna postavitev lastniških ciljev države, kaj pričakuje država kot lastnica od
               podjetij v njeni lasti. Strategija mora ob donosnosti slediti tudi cilju povečevanja
               zaposlenosti v sektorjih, kjer bo država ohranila delež kot pomembno ali strateško
               naložbo. Privatizacija tistega, kar bo pa država prodajala, pa mora biti izpeljana na
               pregleden in pošten način. Pričakujemo, da bo tudi prenos slabih naložb opravljen
               pošteno in pregledno. Prenos slabih naložb mora služiti očiščenju bančnih bilanc in
               učinkovitejšemu upravljanju slabih naložb, ne pa omogočati polja za zasebne zaslužke.
               Javni davkoplačevalski denar, vpet v sanacijo bank, zahteva najstrožjo odgovornost
               pri razpolaganju z njim in zato je treba uveljaviti najstrožje nadzorne mehanizme za
               preprečevanje zlorab.</p>
               <p>Zavedamo se, da so naša pričakovanja visoka, toda tudi zahteve ljudi po vsej
               Sloveniji niso nič manjše, zato da tej državi vrnemo upanje in stopimo na pot
               okrevanja. Poudariti želimo, da je ta vlada s sprejetjem proračuna in drugih ukrepov
               vzpostavila temelje za javnofinančno gospodarsko in socialno stabilizacijo. Tudi
               Evropska komisija je ocenila opravljene korake kot pomemben premik naprej. Sedaj je
               čas, da se realizirajo zastavljeni ukrepi, da pa se v slovenski politiki, potem ko je
               okvir poglavitnih ukrepov že znan, posvetimo vprašanjem kako zagnati podjetništvo in
               gospodarstvo, kako obrniti trend zaposlovanja in v državi ponovno začeti odpirati
               delovna mesta, kako mladim v tej državi ustvariti priložnost in vrniti upanje v
               življenje v Sloveniji.</p>
               <p>Interpelacije zoper ministra za finance Socialni demokrati ne bomo podprli.</p>
            </sp>
            <sp xml:id="SDZ6-Redna-19-2013-11-20.sp23">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Frangež.</p>
               <p>S tem smo končali s predstavitvijo stališč poslanskih skupin. Prehajamo na razpravo.
               Vidim, da se je gospod Černač že javil k razpravi, verjetno v imenu
               predlagatelja.</p>
               <p>Izvolite, gospod Černač.</p>
            </sp>
            <sp xml:id="SDZ6-Redna-19-2013-11-20.sp24">

               <speaker>ZVONKO ČERNAČ (PS SDS):</speaker>

               <p>Hvala lepa še enkrat. Vsem lep pozdrav!</p>
               <p>Zdaj ne vem, ali Socialni demokrati niso več vabljeni na sestanke koalicije, glede na
               to, kar smo zdaj poslušali zadnjih deset minut v drugem delu predstavitve stališča
               glede interpeliranca. Vsekakor govorijo ti razlogi v prid podpori interpelaciji in ne
               obratno. Moti jih očitno samo predlagatelj te interpelacije. Proračun za leto 2014 in
               2015 naj bi omogočil temelje za stabilizacijo javnih financ. Ali res? Še nikoli v
               zgodovini se država ni toliko zadolžila v enem letu, kot se bo zadolžila v letu 2014.
               Še nikoli. 2014, 2015 znaša obseg zadolževanja in poroštev 12,3 milijarde evrov. Samo
               v letu 2014 nekaj manj kot 10 milijard evrov. Tega ni bila sposobna niti Pahorjeva
               vlada v treh letih. Pahorj je bil vajenec proti vladi Alenke Bratušek, kar se
               zadolževanja tiče. Amater, čisti, ker je v treh letih zadolžil to državo za dvakrat,
               za osem milijard in nekaj. Treba je pogledati številke in dejstva in govoriti o tem,
               kar dejansko je bilo sprejeto pretekli teden v tem državnem zboru. Mi smo ministra
               spraševali, zakaj so bile take odločitve predlagane. Poleg tistega, kar je bilo
               navedeno v interpelaciji, je bilo danes v obrazložitvi izpostavljenih kar nekaj
               dodatnih vprašanj, na katera ni bilo odgovorjeno niti z besedo. Na začetku mi
               dovolite, v okviru dodatne obrazložitve interpelacije sem jaz, ne da bi za to vedel,
               seveda pa približno poznam način delovanja te vladne koalicije, nekako smo to zdaj že
               spoznali in vidimo, na kakšen način deluje, predvideval, da se bo nekaj podobnega
               zgodilo, kot se je zgodilo 20. septembra, ko smo tukaj v tem državnem zboru
               razpravljali o teh dveh bankah in o stabilnosti bančnega sistema, policija je pa
               naredila filmsko aretacijo Medje in Arharja zaradi razčiščevanja nekih zgodb v
               bankah. In danes se dogaja nekaj podobnega, glejte. Nepojmljivo! Nekateri, ki sedijo
               v ministrskih vrstah in jih danes ni na teh stolih, bi bili zelo dobri scenaristi. Ko
               ne bodo več ministri, mogoče bodo tukaj našli priložnost za svoj nadaljnji modus
               vivendi, ker so politično pot očitno zapravili. Nič ne bo od tega, gospe in gospodje!
               Nobenemu od teh, o katerih govorimo danes v okviru interpelacije, se tudi po teh
               filmskih akcijah ne bo skrivil las na glavi. Sem trdno prepričan. Predvsem pa nobeden
               ne bo izgubil evra svojega premoženja, ki ga je pridobil na tak ali drugačen
               nezakonit način. Premierka je v odgovoru na našo dodatno obrazložitev izpostavila
               pomembnost sanacije bančnega sistema. To je zelo zanimivo. Zanimivo je to slišati iz
               ust osebe, ki je dobro leto dni nazaj bila gonilna sila takratnih opozicijskih,
               Pozitivne Slovenije in Socialnih demokratov, pri preprečitvi začetka postopka za
               sanacijo bančnega sistema, ki je šel preko ustanovitve tako imenovane slabe banke in
               se je začel tam nekje spomladi lansko leto, pozno spomladi maja ali, junija meseca,
               in čez poletje in potem jeseni je storila vse skupaj s takratno opozicijo, Pozitivno
               Slovenijo in Socialnimi demokrati, da do uveljavitve tega zakona ni prišlo. Bila je
               gonilna sila tudi pri vložitvi podpisov pet minut pred polnočjo v Državnem zboru za
               referendum. In zaradi teh ravnanj se je sanacija bančnega sistema odmaknila in zaradi
               tega bo to državo in te državljane stala bistveno več, kot bi bilo treba. Sedaj pa te
               iste ukrepe podpira kot premierka. To konvertitstvo in to nedostojno spremembo mnenja
               smo imeli priliko videti že pri vnosu fiskalnega pravila v ustavo. Vendar če sedaj to
               podpira, hvala bogu, končno se bo tudi na tem področju očitno, žal prepozno, nekaj
               premaknilo. Z njene strani je bilo rečeno, da je odgovornost za stanje bančnega
               sistema predvsem na prvi Janševi vladi. Rečeno je bilo z njene strani, da je največ
               teh problemov s posojili, z nezavarovanimi posojili nastalo v tistem obdobju. Ali jih
               je vlada Janeza Janše podeljevala? Ali jih sedaj vlada Alenke Bratušek podeljuje? Kdo
               je bil tisti, ki je določal okvir kreditnega portfelja za te stvari? Regulator, Banka
               Slovenije. Kdo pa so bili tisti, ki so sedeli v upravah in nadzornih svetih teh bank?
               V naši politični skupini boste težko našli katerega izmed izpostavljenih članov. Je
               pa sedela v nadzornem svetu nove KBM od junija 2009 do julija 2011 gospa Alenka
               Bratušek. In v tistem obdobju je bilo sprejetih ogromno posojil. Bile so sprejete
               odločitve o politični dokapitalizaciji te banke preko državnih podjetij, tako da
               imajo sedaj ta državna podjetja poleg nove KBM težave zaradi slabitve, ker morajo te
               slabe naložbe, ki so nič vredne, slabiti. Predsednik uprave Nove Ljubljanske banke je
               bil gospod Kramar, in to od 1. 2. 2004 do 1. 2. 2009. Preveslal je celoten mandat
               prve Janševe vlade. Nastavila ga je bivša LDS. In na koncu si je za izjemne zasluge,
               za dobro delo v banki, ki ste ji doslej preko davkoplačevalskega denarja namenili že
               preko milijardo evrov za takšne in drugačne dokapitalizacije, izplačal milijon evrov
               nagrade. In ne nazadnje minister za finance, sedanji minister za finance dr. Uroš
               Čufer prihaja iz te banke. Preden je postal minister, je bil direktor Upravljavskega
               centra za finančno upravljanje. Torej odgovoren za področje, o katerem govorimo tudi
               danes. Čeprav danes govorimo samo posredno o teh največjih luknjah v največji državni
               banki, se nas pa ta problem še kako dotika, in bo cena za njegovo reševanje tudi
               zaradi napačnega pristopa, ki je bil ubran pri dveh minornih nepomembnih zasebnih
               bankah, ki sta bili v 100-odstotni zasebni lasti neprimeren.</p>
               <p>Rečeno je bilo s strani premierke v tem odgovoru, da opozicija kliče trojko.
               Pozicija nima nobenih formalnih možnosti, da bi karkoli storila v zvezi s tako
               imenovano trojko. Za pomoč zaprosi odgovorna vlada takrat, ko oceni, da bi bila z
               vidika države in njenih državljanov taka pomoč ugodnejša, kot to, čemur smo priča
               sedaj v času ministrovanja ministra za finance dr. Uroša Čuferja, ko se zadolžujemo
               po nenormalnih visokih obrestnih merah in govorimo, da je grožnja naši suverenosti
               prihod trojke. Se pravi, če bi vlada bila odgovorna, če bi bil minister za finance
               odgovoren in bi v določenem trenutku ocenil, da ne zmoremo zaradi teže problema ter
               zaprosil za cenejše finančne vire, ki v Evropi obstajajo, bi bilo breme, ki ga bo
               treba plačevati v prihodnjih letih, bistveno bistveno nižje, kot je danes. Ali bolj
               ogrožamo pokojnine, socialne transferje in vse ostalo, kar ste naštevali, s tem, da
               plačamo manj obresti, recimo vsaj polovico ali trikrat manj, kot danes, ali če
               plačamo trikrat več, to, kar počnemo danes? Ali lahko več namenimo za te namene, če
               namesto milijardo za obresti, kolikor bomo plačevali konec naslednjega leta, plačamo
               500 milijonov? Saj ni treba velike matematike glede tega. Da pa bo treba ukrepe, ki
               jih je treba sprejeti v takem primeru za stabilizacijo javnih financ in za dolgoročno
               možnost razvoja, sprejeti v vsakem primeru, pa je verjetno vsem od nas jasno. Saj se
               nekateri od teh ukrepov, ki so klasični, že izvajajo. Privatizacija teče prepočasi,
               ker jo očitno nekateri v tem kolesju po nepotrebnem zavirajo. Še številni drugi
               ukrepi so bili sprejeti in kot vidimo, nekateri bodo sprejeti tudi v prihodnjih
               mesecih. Se pravi, opozicija ne kliče trojke, opozicija opozarja, da je sedanja
               štirica, torej vlada Alenke Bratušek v koaliciji štirih strank, hujša, bistveno hujša
               in bolj škodljiva za državo in njene državljane, kot bi bila tako imenovana
               trojka.</p>
               <p>Rečeno je bilo še, da nimamo nobenih idej, zaradi tega kličemo trojko. Ja kakšne pa
               so ideje te vlade? Kaj je bilo pokazano v preteklosti? Na kakšen način naj bi na eni
               strani stabilizirali javne finance in na drugi strani sanirali bančni sistem,
               odpravili kreditni krč in omogočili razvoj gospodarstva. S čim? Doslej smo videli
               javno porabo približno nedotaknjeno, celo povečala se je, edini ukrep so bili višji
               davki. To so bile edine ideje vladne koalicije pod vodstvom Alenke Bratušek in seveda
               gonilna sila pri tej zgodi, kar se davkov tiče, je seveda minister, ki je pristojen
               za finance, v tem konkretnem primeru dr. Uroš Čufer. DDV, trošarine, cestne takse,
               davek na nepremičnine, pristojbine, vse, kar je mogoče, je bilo izumljeno in mogoče
               je še kakšen ukrep bil pozabljen in bo nekje skrit, tako kot recimo ta sprememba
               zakona o dohodnini glede usklajevanj, ki na prikrit način zmanjšuje prihodke ljudi. V
               bistvu gre pa za povečan davek, kakorkoli to obrnete.</p>
               <p>Premierka je dejala, da po tistem, ko je Evropa ocenila kot ustrezen naš proračun za
               prihodnje leto, ki formalno sicer pije vode, ne bo pa izvršen na tak način, kot je
               bil sprejet, to ve danes ne samo opozicija, to ve tudi koalicija, in to ve tudi
               minister za finance dr. Uroš Čufer, vendar tega ne sme javno povedati, da po tistem
               nismo več v družbi Cipra, Grčije, Portugalske, ampak smo v družbi Francije,
               Nizozemske, Nemčije. Kje smo? To je ogledalo, kje smo. Pribitki na naše obveznice. Ne
               rabimo drugih podatkov, pa lahko pogledamo še druge makroekonomske kazalce. Ampak ta
               graf pove vse. To so pribitki na triletne obveznice. Mi smo prvi tukaj, 4,84, za nami
               so Portugalci, vmes so še Hrvatje, niso na tem grafu 4,05, Portugalci 3,99. Tukaj na
               koncu so pa Nemci, 0,2. Se pravi – v družbi koga smo mi? Nemcev, kot govori premierka
               ali smo v družbi Portugalske, za katere pravi premierka, da niso več naša družba?
               Hvala bogu, če bi bili tako dobri, kot so Portugalci. Samo pri tem slabem procentu bi
               to bilo nekaj deset milijonov evrov, samo pri tej triletni obveznici, ki je bila
               izdana pretekli teden. Veste, kaj pomeni nekaj deset milijonov evrov? Za tri milijone
               evrov za gasilsko reševalno službo so tukaj potekali prejšnji teden "krvavi boji".
               Nekaj deset milijonov evrov pomeni ne nazadnje vse subvencije za prevoz v javnem
               potniškem prometu, na železnici in na cesti. Se pravi vse tisto, kar je uvedla druga
               Janševa vlada, ko govorite, da kljub vsemu ni nič dala nikomur, ko so lahko
               študentje, dijaki od lanskega leta plačevali simbolno ceno za mesečne vozovnice tako
               po Sloveniji kot tukaj v mestu Ljubljana. Mimogrede, tudi gospod Janković je dobil
               tri milijone evrov teh subvencij, ko govori, da od Janševe vlade ni nikoli nič dobil,
               ne on seveda, ampak otroci, ki hodijo iz drugih krajev in uporabljajo njegov mestni
               prevoz, kjer je imel on subvencijo za tiste, ki so meščani, za ostale pa ne. Zdaj
               imajo to subvencijo vsi. 50 milijonov evrov je približno letni strošek tega. Se
               pravi, nekaj 10 milijonov evrov, recimo 50 milijonov evrov samo pri relativno
               majhnem, malo manjšem pribitku na obveznice bi bilo mogoče zagotoviti, če bi minister
               za finance dr. Uroš Čufer ravnal odgovorno in v določenem trenutku predlagal vstop v
               nek mehanizem, ki bi lahko omogočil cenejše zadolževanje. Pa tega ni storil.
               Nasprotno. Pretekli teden, dan pred sprejetjem proračuna je bila fantomskemu
               vlagatelju na zaprti kotaciji, zaprtem postopku izdana 1,5 milijarde evrov vredna
               obveznica po malo manj kot 5-odstotni obrestni meri, triletna, z okrog 6 milijonov
               evrov trenutnega zaslužka in ostalimi neznanimi stroški, za katere ministra danes
               tukaj tudi sprašujemo, kakšni so. Kdo nam torej jemlje suverenost, je pravo
               vprašanje. Lahko ugotovimo, da po vseh teh številkah, ki jih imamo na mizi, nam v
               največji meri suverenost jemlje ravno lastna vlada, vlada Alenke Bratušek in ne
               katerikoli od zunanjih dejavnikov. Minister za finance dr. Uroš Čufer se je sicer
               poskušal potruditi in nekako v odgovoru danes tukaj prebrati en del tega, kar je na
               devetih straneh napisal v odgovoru na interpelacijo, vendar je žal treba ugotoviti,
               da tako kot v odgovoru tudi danes tukaj žal ni bil uspešen in ni odgovoril na večino
               očitkov, argumentirano ni odgovoril, kot tudi ni odgovoril na nove navedbe, ki smo
               jih navajali danes. Mislim, da skoraj na nobeno ali na nobeno od novih navedb. On je
               dejal, da je bila ta odločitev glede načina reševanja dveh privatnih bank, za katere
               smo ugotovili, da so delovali v dokaj ozkem krogu. Mimogrede, jaz niti nisem vedel,
               da se da tam pri njih plačevati položnice, dati depozit notri in tako naprej, in
               verjetno večina ljudi tudi ni vedela. Ampak tudi če je, glejte, vsi tisti, ki so
               imeli tam depozite, verjamem, da večina med vami, ki tukaj danes sedite v tem
               državnem zboru, nima problemov s 100 tisoč ali več depoziti v bankah. Se pravi, vsi
               tisti, ki so imeli depozite do 100 tisoč evrov, so bili tako in tako po zakonu varni.
               Za vse vloge do 100 tisoč evrov velja jamstvo zakona. Se pravi, če gre banka v
               stečaj, je mehanizem, ki je predviden za reševanje v okviru ostalih bank, tisti, ki
               omogoča izplačilo vseh teh vlog do 100 tisoč evrov. Rečeno je bilo, da bi bil tudi
               tukaj problem, da naše ostale banke niso niti toliko sposobne, da bi zbrale, mislim
               da, teh 250 ali 270 milijonov evrov za to, kar bi bilo potrebno. To pa je težava. In
               ta izjava, ki je bila tukaj izrečena 20. 9. s strani guvernerja, pa je res grožnja
               bančnemu sistemu in temu, da bodo ljudje planili in začeli dvigovati banke. Če vse
               ostale banke niso sposobne zagotoviti četrt milijarde. Ampak ne glede na to, tudi če
               bi se to res zgodilo, jaz vseeno menim, da se to ne bi zgodilo, da so sposobne to
               zagotoviti, vendar tudi če bi se to zgodilo, je po zakonu država tista, ki vstopi. In
               strošek države bi torej bil – koliko? 250, 300 milijonov evrov. Koliko pa je tukaj v
               tem postopku? milijardo 30 milijonov evrov je poroštvo, ki ga je na predlog ministra
               za finance dr. Uroša Čuferja potrdila vlada. In hipni strošek naj bi bil 400
               milijonov evrov. Vsi ostali argumenti, ki so bili navajani, zakaj takšna odločitev, o
               tega, da ne bi bilo moč plačevati položnic, da bi bil ustavljen plačilni promet, da
               bi ljudje planili v banke in dvignili vloge iz ostalih bank in tako naprej. Lepo vas
               prosim, jaz mislim, da tega ne verjamete niti tisti, ki o tem govorite! Banki sta
               imeli omejen portfelj, relativno majhni, 4-odstotni tržni delež, zaprt krog, več ali
               manj so se kolobarili, smo slišali, ljudje iz istega političnega miljeja, interesno
               povezanega okoli Kučanovega Foruma 21. Večina poslov, ki so jih sklepali, je bil
               namenjena zapiranju takšnih ali drugačnih lastniških omrežij. In večina teh kreditov
               tudi nikoli, po moje, ne bo vrnjenih, nikoli. Rečeno je bilo, ni res, da bodo
               davkoplačevalci nosili največje breme stroškov za ta ukrep, ki je bil predlagan s
               strani ministra za finance, pač pa bodo največje breme nosili lastniki. Povejte mi
               konkretno, en primer recimo od vseh lastnikov, ki je bil javno objavljen, pa ga lahko
               še enkrat tukaj predstavimo – ali bo gospod Herman Rigelnik izgubil 6,9 milijona
               evrov dividend, ki si jih je izplačal kot lastnik te banke letos poleti? Ali bo
               izgubil hišo na Braču, ali bo izgubil stanovanje, ki ga je kupil nedavno tukaj nekje
               v Ljubljani za pol milijona evrov, bo izgubil 390 tisoč odpravnine, ki jo je dobil ob
               upokojitvi, ki se je zgodila letos nekje v istem obdobju, ko sta ti dve banki
               izčrpani, olupinjeni pristali v naročju države? Če se bo to zgodilo – super. Po moje
               se ne bo. In če bi se imelo namen zgoditi, bi se zgodilo 6. 9. Ko je bila ta
               odločitev sprejeta, bi se morale zgoditi plombe na vsem tem premoženju. Pa se niso.
               In se tudi v prihodnje ne bodo. Bomo pa priče takšnim ali drugačnim piarovskim
               predstavam na način, kot smo jim bili priča v času predprejšnje vlade, takrat je bila
               takratna notranja ministrica, kar se tega tiče, približno ravno tako dobra
               režiserska, ravno tako smo v tistem obdobju gledali številne filmske akcije, vendar
               finančnih učinkov iz vsega tega za državni proračun je bore malo. Tako da te
               utemeljitve žal ni. Ni res, da bi drugačen način likvidacije teh dveh bank pomenil
               večje stroške za državljane. Ni res. To ne drži.</p>
               <p>Potem je bilo glede neskladnosti s pravili Evropske unije rečeno, da Evropska unija
               spodbuja izstop neučinkovit bank s trga. Saj mi nimamo glede tega nobene dileme, saj
               tudi tega nismo očitali. Očitali pa smo neskladnost s pravili Evropske unije v delu,
               kjer govorimo o tem, kdo naj takšne neučinkovite in zavožene banke prednostno sanira,
               ali davkoplačevalci preko državnega proračuna in preko jamstev državnih ali tisti, ki
               so na eni strani lastniki teh bank, in drugič tisti, ki so sedeli v upravah in
               nadzornih svetih teh bank in ki so za te rabote odgovorni, in tisti, ki so imeli malo
               več premoženja naloženega v teh bankah, ker so očitno imeli več informacij in so
               skozi neko dolgo obdobje tudi služili na ta način. In Evropa pravi, najprej vsi ti:
               lastniki, uprave in nadzorni sveti, vsi tisti, ki so odgovorni, šele na koncu
               davkoplačevalci. Zaradi tega se je v drugih primerih po Evropi zgodilo, da so se
               vloge nad 100 tisoč evrov pretvorile v lastniške deleže in tako naprej, zaradi tega
               niso bile zajamčene, zaradi tega bi moral biti tudi tukaj, če je že bil ubran ta
               pristop. Ubran ta pristop pa ni bil. Tako kot je bil ubran, po našem mnenju diši po
               nedovoljeni državni pomoči. In temu delu smo nasprotovali in na ta del ni bilo
               prepričljivega odgovora. Rečeno je bilo, da je bil ta postopek ubran zato, ker bi
               drugačen način ukinitve teh dveh bank lahko imel pogubne javnofinančne posledice za
               državo. Država je res na šibkih temeljih in so te javne finance zelo načete, da bi pa
               ti depoziti države v teh bankah lahko zlomili to državo, s tem pa ne morete tudi
               opozicije ne prepričati. Če imamo podatek o tem, da je vseh teh dvomljivih terjatev v
               slovenskem bančnem sistemu najmanj 4 milijarde oziroma realno 7,5 milijard, ne more
               200 ali 300 milijonov državnih depozitov ogroziti države oziroma imeti pogubnih
               javnofinančnih posledic za državo. Poleg tega ni bilo odgovora tudi na očitek, da je
               tak model nevzdržen, ker bo v prihodnje pri resni sanaciji preostalega dela bančnega
               sistema pomenil veliko težavo, ker takega pristopa, kot je bil ubran tukaj, na
               ostalih bankah ne bo več mogoče ubrati. In se postavlja vprašanje, kje je tukaj
               odgovornost ministra, ko za neke privatne banke zagotavlja 100-procentno pokritje
               vlog nad 100 tisoč evrov, pri drugih bankah pa tega ne bo zagovarjal oziroma ne bo
               niti predlagal.</p>
               <p>Tudi primerjave, ki so bile z drugimi bankami, recimo z drugo največjo banko na
               Cipru, so nevzdržne, ker gre za popolnoma drugačna razmerja, drugačen portfelj. Gre
               za banko, ki je bila druga največja. Ti dve bančici sta bili na repu po velikosti
               bank v Republiki Sloveniji.</p>
               <p>Predvsem pa nismo danes slišali nobenega odgovora na naše dodatne očitke, ki
               govorijo o tem, da ni bilo ravnanje ministra za finance dr. Uroša Čuferja samo
               neskrbno, ampak je bilo v veliki meri tudi neodgovorno oziroma mogoče celo usmerjeno
               v način, da z njegovimi ravnanji namesto ščitenja javnega interesa, ščitenja interesa
               proračuna, javnih financ, ščiti interese zasebnih bank, lastnikov zasebnih bank.
               Zakaj to govorim? Ni bilo pojasnjeno, zakaj je minister v mesecu maju letos za 50 %
               povečal depozite v teh dveh bankah – z 209 milijonov 400 tisoč evrov na 318 milijonov
               300 tisoč evrov. V trenutku, ko je bilo jasno, kaj je s tema dvema bankama, v
               trenutku ko bi moral ravnati z evropskimi priporočili, na katera se sam v odgovoru na
               interpelacijo sklicuje, da je treba spodbujati izstope takih bank s trga, je s to
               dodatno injekcijo v obliki depozitov omogočal podaljšanje likvidnosti teh bank, ni pa
               istočasno zahteval tega od lastnikov bank. Samo dva meseca kasneje si je namreč eden
               od lastnikov izplačal dividende v višini skoraj 7 milijonov evrov.</p>
            </sp>
            <sp xml:id="SDZ6-Redna-19-2013-11-20.sp25">

               <speaker>PODPREDSEDNICA ROMANA TOMC:</speaker>

               <p>Lahko malo pozornosti, prosim!</p>
            </sp>
            <sp xml:id="SDZ6-Redna-19-2013-11-20.sp26">

               <speaker>ZVONKO ČERNAČ (PS SDS):</speaker>

               <p>Tega odgovora, zakaj je to storil, nismo dobili. Ne more biti odgovor, da je bilo v
               interesu države, da gre banka v likvidacijo pol leta kasneje, kot bi bilo potrebno,
               da gre. Ta odgovor ne vzdrži resne in trezne presoje, ker je škoda, ki je nastala za
               državo in davkoplačevalce zaradi tega, kar je bilo narejeno, še bistveno večja.</p>
               <p>Govoril je o tem, da poleg države so imeli depozite še druga državna podjetja in
               nekatere občine. Govoril je o 400 milijonih. Kdo je torej imel še preostalih 80
               milijonov? Torej ni govoril o tem, ali so pri podpori tema dvema zasebnima bankama
               pri tem podaljševanju njunega življenja pred odločitvijo o tem, da vse te robote
               zakrijete s postopkom, ki ste ga predlagali in je bil potem tudi sprejet, ali so bile
               tudi druge pretežno državne banke udeležene v tej podpori, ali so imele take ali
               drugačne depozite oziroma take ali drugačne angažmaje NLB, NKBM, Abanka Vipa in tako
               naprej. Torej pričakujemo odgovore na ta vprašanja. Ocenjujemo, da so bile te
               odločitve napačne. In tudi če ne bi bilo drugih odločitev v tej zvezi, so zadosten
               razlog za terjanje odgovornosti ministra, kajti posledično se moramo zaradi takih
               odločitev dodatno zadolževati, zadolževati na trgu, kjer so obresti visoke. Zaradi
               tega so ne bolj stabilne, ampak vedno bolj ogrožene naše javne finance, katerih prvi
               skrbnik je minister dr. Uroš Čufer.</p>
               <p>Potem smo danes postavili vprašanje glede dodatne zadolžitve v višini milijarde in
               pol evrov. Videli smo, da je bila po nenormalno visoki obrestni meri, bila je
               narejena v zaprtem krogu. Kdo je torej ta kupec? Kdo je tisti, ki je dobil diskont 6
               milijonov evrov? Koliko so znašali stroški s to izdajo, koliko je znašala provizija
               tistih, ki so pri tem sodelovali? Vsa ta vprašanja so ostala neodgovorjena, jih pa
               ponovno izpostavljamo zaradi tega, ker v javnosti beremo predvčerajšnjo izjavo
               premierke gospe Alenke Bratušek o tem, da se nam ni bilo treba dodatno zadolžiti za
               milijardo in pol evrov, da smo pa to storili zaradi tega, da preverimo, kako kotiramo
               na tem trgu, ali smo se sploh sposobni zadolžiti, in današnjo izjavo ministra za
               finance dr. Uroša Čuferja, da smo se bili prisiljeni zadolžiti za izvrševanje
               proračuna. Kaj torej drži in kaj je res in kdo tukaj zavaja javnost? Kakorkoli že,
               najmanj, kar javnost pričakuje in tudi v okviru očitkov, ki so navedeni v
               interpelaciji, je vprašanje, zakaj ta zadolžitev na tak način, zakaj po taki obrestni
               meri, zakaj triletna ročnost in tako naprej.</p>
               <p>Glede protipravne razrešitve enega od štirih neizvršnih direktorjev tako imenovane
               slabe banke, je minister v odgovoru na interpelacijo na nek način sam pritrdil našim
               ugotovitvam. Mi smo namreč navajali, da bi moral biti gospod Šircelj predhodno pozvan
               v skladu z zakonom k temu, da se opredeli, katero od funkcij, ki sta po mnenju
               nekaterih bili nezdružljivi, bo opravljal še naprej. In minister je dejal, da se je
               to zgodilo, vendar da je potem bil ta rok presekan umetno in Vlada je na dopisni seji
               potrdila ta sklep. Vendar mu minister ni nasprotoval. On je bil celo njegov
               predlagatelj. Se pravi, da je potrdil, da je ravnal v nasprotju z zakonom, tudi če si
               ga lahko tolmači malo drugače, kot si ga mi. V vsakem primeru pa zakona ne more
               tolmačiti ne minister za finance, kot je bilo nekje rečeno v enem stališču, ne
               Komisija za preprečevanje korupcije, ki nekaj meni – tudi mi nekaj menimo – pač pa je
               tisti, ki da verodostojno tolmačenje zakona v takem primeru, kot je bilo to v tem
               primeru, Državni zbor. In zakaj razrešitev v enem tednu po tistem, ko je bila
               sprejeta odločitev o načinu postopka sanacije oziroma ukinitve dveh zasebnih bank,
               Factor banke in Probanke, ne pa prej? Gospod Šircelj je bil eden izmed štirih
               neizvršnih direktorjev v slabi banki več kot pol leta. In do takrat, do tistega
               trenutka, ko je kritiziral neprimerno odločitev, ki je bila ubrana pri Probanki in
               Factor banki, ni bil moteč. Da pa ima mednarodne izkušnje s finančnega in bančnega
               področja, pa verjetno ni treba posebej utemeljevati. In toliko bolj ta razrešitev
               govori o tem, da je bila izrazito izrazito politična.</p>
               <p>Nekatera mnenja, ki so bila izražena v stališčih poslanskih skupin Socialnih
               demokratov in Desusa danes tukaj, govorijo sicer o tem, da naših očitkov ne
               podpirajo, ampak na drugi strani pa tisto, kar je bilo po vsebini tukaj povedano v
               stališču teh dveh poslanskih skupin, oprostite, govori o tem, da minister za finance
               ne deluje tako, kot od njega pričakujejo oziroma pričakujete. Res je, da smo tako pri
               eni kot pri drugi poslanski skupini, predvsem pri Desusu navajeni govorjenja za
               javnost in všečkanja in tako naprej, ampak ne glede na to, je bilo izrečenih kar
               nekaj argumentov, ki govorijo v prid podpori interpelaciji, če jo gledamo po vsebini.</p>
               <p>Premierka Alenka Bratušek je danes dejala, da je minister za finance dr. Uroš Čufer
               eden boljših ministrov, delaven, priden, ogromno je postoril v tem obdobju. Drži. Jaz
               mislim, da noben drug minister v zgodovini te države, pa verjamem, da tudi v
               prihodnje ne bo sposoben v tako kratkem času, v dobrega pol leta toliko dvigniti
               davčna bremena v tej državi, kot jih je to uspelo temu ministru. Takega ga več, po
               moji oceni, ne bo.</p>
               <p>Kvaliteta ministra, če gledamo z vidika področja, ki mu je zaupano, pa se verjetno
               meri po nekih kazalcih. Mislim,da je ogledalo, ki ga je treba postaviti, da vidimo,
               kakšna je kvaliteta tega ministra, da so kazalci, ki govorijo o tem, kje država danes
               je in kje bo zaradi teh odločitev, ki jih minister je sprejel in jih še sprejema, v
               prihodnjih dveh in naslednjih letih. Eden izmed kazalcev oziroma eno izmed ogledal je
               bilo postavljeno že prej. To je gotovo ogledalo tega ministra in tudi te vlade
               posledično – pribitki na obveznice so tako visoki, kot niso bili še nikoli prej.
               Zadolževanje te države presega vse rekorde. Jaz dvomim, da bo še kateri minister za
               finance v prihodnje sposoben pripeljati v Državni zbor in potem tudi z neko dokaj
               široko podporo doseči sprejetje tako velikega obsega zadolžitev, kot je to uspelo
               temu ministru za finance. Ampak, poglejte, tam nekje do leta 2008 se je ta država
               relativno malo zadolževala. Res je, da so bile drugačne razmere, ta stolpec je za
               leto 2008, milijarda evrov, v preteklih letih še manj, pod milijardo. Potem smo priča
               zaradi spremenjenih razmer, pa tudi zaradi tega, kar tudi sami ugotavljate, ker niso
               bili sprejeti številni ukrepi – eden izmed teh je slaba banka, ki smo jo predlagali v
               letu 2009 pod Pahorjevo vlado – se je Pahorjeva vlada v letu 2009 zadolžila za 3
               milijarde, 2010 za 2 milijardi in pol, 2011 za 3 milijarde, se pravi, skupaj 8
               milijard in pol v treh letih. Potem pride druga Janševa vlada, stolpec pade na
               polovico, kljub temu da smo bili v letu 2012 v zelo zaostrenih razmerah. Nič manj
               zaostrene niso bile, kot so danes, ali pa še bolj. Vendar je dr. Janez Šuštaršič iz
               Državljanske liste, ki je bil takrat minister za finance, predlagal zadolžitev samo v
               taki višini, kot jo vidite tukaj, cca milijardo 600 milijonov evrov. In od leta 2013
               naprej z rebalansom Vlade Alenke Bratušek oziroma predlogom ministra za finance dr.
               Uroša Čuferja ponovno skok na preko 4 milijarde, 3 milijarde in pol dolarjev maja, po
               obrestni meri 6 %, in zadnja zadolžitev milijarda in pol evrov prejšnji teden, dan
               pred sprejetjem proračuna, v višini 5 % za tri leta. Potem imamo pa projekcijo za
               naprej – 2014, kjer je predvidena zadolžitev 4 milijarde 800, vendar v tej tabeli ni
               prikazanega še vsega ostalega, kar prinaša 39. člen zakona, ki govori o poroštvih za
               banke, za intervencije na trgu lastnih dolžniških vrednostnih papirjev in tako
               naprej, kar vse skupaj znese 9 milijard 600 milijonov evrov. In če prištejemo še leto
               2015, je to 12 milijard 300 milijonov evrov. In nekaj podobnega je glede tekočega
               primanjkljaja, podobna slika. Tekoči primanjkljaj je bil v času prve Janševe vlade
               izrazito majhen, potem se je v času Pahorjeve vlade povečal, v času druge Janševe
               vlade se je z 2 milijard 300 v letu 2011 skrčil na milijardo 300 v letu 2012 in zdaj
               bomo ponovno priča povečevanju v letu 2013.</p>
               <p>Vsi ti ukrepi, ki so bili sprejeti v povezavi s tema dvema zasebnima bankam, pa tudi
               vsi ostali ukrepi, ki jih je predlagal in nekatere sprejel, v skladu s svojimi
               pristojnostmi, druge pa predlagal in jih je potem sprejela Vlada oziroma Državni
               zbor, govorijo o tem, da se javnofinančni položaj v tej državi na podlagi teh
               odločitev ne bo izboljšal, ampak se bo poslabšal. Ta spirala zadolževanja, ki smo ji
               priča, nas bo privedla v razmere, ko bo država zelo težko zmogla servisirati svoje
               obveznosti. In zaradi tega še enkrat, ni odgovora na vprašanje, ki je bilo zelo jasno
               večkrat postavljeno: Zakaj minister vztraja pri tej poti, zakaj ne prouči druge
               možnosti in ne predlaga možnosti dostopa do cenejših zadolžitev v okviru Evrope in s
               tem razbremeni predvsem bodoče generacije, kajti te bodo najbolj prikrajšane zaradi
               odplačevanja obresti na vse to, kar se bo zgodilo v letih 2014 in 2015. Minister je v
               enem izmed Odmevov na vprašanje novinarja, ki ga je vprašal: "Komisar Rehn je govoril
               o previdnostnem posojilu – kaj je to?" Minister odgovarja: "To, mislim, da je
               vprašala novinarka, tako da sem tudi jaz hotel vprašati, kaj je to." Novinarka vpraša
               nazaj: "A ne veste, kaj bi bilo to previdnostno posojilo, ki naj bi ga nam dala
               Evropa oziroma nekateri vlagatelji?" In minister dr. Uroš Čufer odgovarja: "Za to sem
               izvedel sedaj iz tega prispevka."</p>
               <p>V tem vmesnem času, ker je že nekaj časa od tega intervjuja, verjamem, da je
               minister dobil potrebne informacije in pričakujemo, da nam odgovori, zakaj vztraja
               pri politiki enormnega zadolževanja te države po enormno visokih obrestnih merah, če
               vsi vemo, da nam taka politika v največji meri jemlje našo suverenost in nam zaradi
               tega, ker bomo za obresti morali plačevati več kot dvakrat toliko kot sicer,
               onemogoča izvajanje funkcij socialne države v prihodnje. Ogroža izplačilo pokojnin
               socialnih transferjev in vsega ostalega.</p>
            </sp>
            <sp xml:id="SDZ6-Redna-19-2013-11-20.sp27">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Kot prvi od poslancev pa je prijavljen gospod Jani Möderndorfer.</p>
            </sp>
            <sp xml:id="SDZ6-Redna-19-2013-11-20.sp28">

               <speaker>JANI MÖDERNDORFER (PS PS):</speaker>

               <p> Pozdravljeni!</p>
               <p>Saj ne morem verjeti, jaz sem se hotel še malo nasloniti, sem mislil, da bo to še
               kar trajalo, ker vidim tam dve uri in pol, pa vendar. Zdaj vem oziroma to veste itak
               vsi, zakaj je po 45 minutah vedno odmor. Zato ker ljudje več ne poslušajo, ker ne
               morejo niti več spremljati, in to je postalo naporno. Ob devetih zjutraj smo
               poslušali uvod, 50 minut, bivšega ministra Černača, kolega poslanca, ki je kot
               predstavnik predlagateljev podal razloge za samo interpelacijo. Potem smo poslušali
               vse predstavnike poslanskih skupin, vmes seveda tudi ministra, ki je interpeliran, in
               ne interpeliranec, in tisto, kar je najbolj pomembno, da se na koncu spet predstavnik
               predlagateljev oglasi in začne razlagati stvari, ki jih je itak že vse povedal.</p>
               <p>Pa vendar, pojdimo po vrsti. Jaz moram reči, da sem si vzel čas in sem si vzel tudi
               interpelacije, ki jih je Poslanska skupina SDS že vlagala, in moram reči, tukaj pred
               menoj so te interpelacije, sicer nič posebnega, ampak bistveno boljše, kot je to, kar
               ste naredili zdaj. To je interpelacijski zmazek proti temu, kar ste delali in ste
               znali, Tako da če sem do zdaj mislil, da se bom kaj od vas naučil, se nimam več
               kaj.</p>
               <p>To, kar pa ste navedli znotraj same interpelacije, pa je seveda nekaj drugega. Dajmo
               stvari postaviti tako, da bodo ljudje razumeli. Ker to, kar ste vi govorili, gospod
               Černač, ne razumejo nič. Če vi pravite, da je ta minister kriv za Factor banko in
               Probanko, da je šla v nadzorovano likvidacijo, potem se jaz danes sprašujem in se
               verjetno sprašujejo tudi volivci in volivke, tudi vaši, zakaj vaša vlada, vaš
               takratni minister, ki je bil seznanjen s podatki Banke Slovenije, kaj počne in kakšno
               je stanje teh dveh bank, zakaj že oni takrat niso tega naredili. Odgovor je preprost.
               Ker niste mogli, ker o tem ne odloča Vlada, razen da da soglasje. O tem odloča Banka
               Slovenije in tukaj imate napačnega človeka, s katerim se to pogovarjate. Je pa res,
               da v znanih manirah ste prilepili vse zraven in hodite po NLB, v preteklost in kaj
               vem kaj še vse. Veste, tem gledalcem, naključnim, ki vas še gledajo, ker to je
               negledljivo, verjemite mi, noben vas noče gledati, ne samo vas, tudi mene ne. Dvomim,
               da ne boš imel komentarja, Jože, je dejstvo, da v vaši vladi je bil nadzorni svet, ki
               ga je vodil predsednik Igor Marinšek, ki ga vi zelo dobro poznate, in nadzorni svet
               je vsako leto potrjeval nagrado temu istemu direktorju, ki je na koncu prišel do
               zaključka za to, da je prišel do tako visoke nagrade. Noben ni nič ukrepal. Imeli ste
               vse vzvode moči, da vidite, kaj se pravzaprav dogaja. Ampak v znani maniri vaše
               stranke, kar vedno počnete, ste v tem najboljši in imate izdelano obrt in zato nikoli
               ne boste propadli, ker boste s to obrtjo vsaj zaslužili z nasveti drugim, kako je
               treba to delati, ste naredili to, da ste začeli obračati in potvarjati podatke. To,
               kar pač enostavno znate. Poglejte, govorili ste danes tudi nekaj o tem, kako je
               Slovenija pravzaprav zdaj tik pred tem, da bi pravzaprav pa res morala iti v progam
               ESM in rešiti tisto, kar se še rešiti da, ne pa, da gre v tako brezupne kredite s
               tako visokimi obrestnimi merami in kaj jaz vem kaj še vse. Jaz moram reči, da sem se
               eno stvar naučil od vas, da vas moram zelo spremljati. In bom zdaj govoril o jeziku,
               ki ga vi razumete in ga vi ves čas uporabljate. Ker to je edini način, da boste
               razumeli, kaj hočem povedati, ker drugače me nič ne razumete in potem obračate
               besede. Poglejte, vaš predsednik, jaz upam, da vaš predsednik nekaj šteje v stranki
               in da vaša politika sledi temu, kar on reče. Zato bom citiral, da ne bom delal napak.
               V intervjuju na Kanalu A 19. junija 2012 je rekel naslednji stavek: "Ker januarja,
               februarja, marca, aprila, takrat ko sem jaz prevzemal mandat te vlade, je veljalo, da
               so vse parlamentarne stranke v Sloveniji za vpis zlatega fiskalnega pravila v ustavo.
               Končno je to obljubo prejšnji predsednik vlade našim partnerjem podal, mi smo to samo
               podedovali. Ko je bil januarja ta sestanek, jaz še nisem bil predsednik vlade, niti
               nisem imel še vlade in te vladne koalicije in takrat so bili vsi predstavniki vseh
               slovenskih strank za to, da zlato fiskalno pravilo zapišemo v ustavo. Ta glas je šel
               v svet, vzeli so ga resno. Rekli so,končno v Sloveniji se nekaj dogaja, politika je
               stopila skupaj, je sposobna tega dogovora. In mi želimo samo to, da se drži beseda,
               ki je bila dana in da se začne Slovenji vračati kredibilnost." Zdaj se verjetno
               sprašujete, zakaj vam to sploh berem. Moram vam zaradi konteksta, da boste lažje
               razumeli naslednji stavek, ki je pa pomemben za nadaljevanje te interpelacije. "Če
               tega ne bomo storili, bomo prišli do točke, ko se bomo morali ponižati, zaprositi za
               tujo pomoč, izgubiti bomo morali del suverenosti in jaz kot nekdo, ki je bil zraven,
               ko je ta država nastajala, ne bi želel doživeti tega ponižanja. Smo še vedno dovolj
               močni, dovolj daleč stran od prepada … " To ponovi še v dveh, treh intervjujih, s
               katerimi vas ne bom mučil, ker jih imate vi itak na mizi in na razpolago in veste,
               kaj morate preskočiti in pozabiti in nikoli povedati na glas. In potem pride trenutek
               resnice, ko gospod Janez Janša ni več predsednik vlade, pride v opozicijo, pride v
               drugo situacijo in se začne naslednje. Da bom pravilni stavek uporabil. Ja, evo, 1.
               oktober 2013, v izjavi za Primorske novice: "Vlada naj zaprosi za pomoč. Proračun po
               njegovem mnenju je nerealen, z njim ne bomo uspeli nikogar na finančnih trgih
               prepričati, naj nam posodi denar po komercialnih pogojih. Prej ko bi vlada priznala
               svojo nesposobnost in zaprosila za mednarodno pomoč, ceneje bi to bilo za slovenske
               davkoplačevalce, je prepričan Janša. Čakanje bo namreč le poslabšalo pogoje na katere
               bo morala Slovenija pristati." Jaz več vas čisto nič več ne razumem. Namreč po eni
               strani govorite, da je to slovenska sramota, da je to nemogoče in da se ne smemo tako
               ponižati, po drugi strani pa ves čas trdite, da je pravzaprav treba iti kar takoj po
               pomoč. Ampak, gospod Andrej Vizjak, glede na to, da ste velikokrat rad nesramni med
               govori drugih, potem pa ste radi čistun, kadar sami nastopate, vam povem naslednje.
               Čas je, da si postavite sami sebi ogledalo. Vsi skupaj. Toliko škode, kot ste
               naredili spet s to interpelacijo in spet samo strašite tudi tuje finančne trge. Še
               celo Financial Times je ugotovil, da je Janša obral politiko, kot so zapisali, da sem
               bolj natančen, da ne bom spet uporabljal nekaj, kar ni bilo rečeno, in da ne boste
               ponavljali stvari, ki niso resnične, ker to je v vaši navadi, so rekli naslednje. To
               je bilo, veste, 9. 7. 2012 ob 12.23. To imate vi zelo radi. Je rekel ta komentar
               naslednje: "Vlagatelji niso tako prepričani, da Slovenija ne bo potrebovala
               mednarodne pomoči. Navaja besede premierja Janeza Janše, takratnega, da bi se lahko
               država soočila z grškim scenarijem, če opozicija v parlamentu ne bo podprla sprememb
               za stabilizacijo javnih financ. Janša ni prvi evropski voditelj, ki je s
               prenapihnjeno retoriko, s katero je želel pridobiti podporo opozicije, v resnici
               prestrašil trg." In to delate kar naprej. Kar naprej delate, skozi strašite. Kje je
               zdaj ta vaš ponos? Včeraj sem poslušal kolega poslanca Pojbiča, ki ves čas rad govori
               o tem, kako moramo delati za slovenski narod, da to je v sramoto slovenskemu narodu.
               V resnici odpomagate vsemu temu, nič ne naredite za to. Kje je zdaj ta enotnost,
               skupni glas, po katerem je Janez Janša kar naprej klical? Dajmo enkrat skupaj sesti,
               podajte nam roko! Ne. Vi se spravite na človeka, ki je v politiki točno 7 mesecev,
               prej za politiko vedel ni, še v politični stranki ni bil, niti ni dobro točno vedel,
               kaj je to politična stranka. Delate teorije zarot, kot ste vajeni v svojih bivših
               interpelacijah. Jaz sem se čudil, da ni nobene šablone in nobenih puščic in ne vem
               kaj še vse – to, kar ste navajeni delati. Niste ga mogli nikamor vtakniti. Ampak saj
               vaš laboratorij bo to kmalu naredil in bo še kaj našel, kaj pa jaz vem kaj. Ampak v
               resnici pravite, kot je rekel gospod Černač:" V naši stranki ne boste našli človeka,
               ne boste našli človeka, ki bi karkoli kaj imel s tem." Jaz ne vem, zakaj je včeraj
               Delo pisal z naslovom Probanka dajala sporne obljube, posle mariborske banke
               preiskujeta NPU in ATPV, in potem se na koncu najde, meni je žal, kolega Pogačnik,
               kjer ga omenjajo, in jaz verjamem, pa tudi nobenih sodb ne bom dajal, ker nisem niti
               poklican za to, da dajem kakšne sodbe, ker vem, da je to zaenkrat še vedno samo
               članek. Čas bo pokazal in postopki bodo pokazali, ne nazadnje tudi sam bo povedal,
               kaj je res in kaj ni res. In bomo lahko o tem govorili. Ampak ne, vi radi že vnaprej
               obsodite, še preden se kaj zgodi. Danes v Dnevniku spet berem nadaljevanko Bankirji
               izgubljajo potrpljenje z Južno. Sem rekel, kaj pa je to zdaj. No, ampak ko prebereš
               članek do konca, pa piše: " Perspektivi FT je sredstva v upravljanje Sod zaupal že
               leta 2007, ko ga je vodil Marko Pogačnik. V klopeh Državnega zbora je sicer prav
               Pogačnik – poleg poslanca SDS Andreja Vizjaka, ki velja za tesnega prijatelja gospoda
               Južne – eden izmed najglasnejših nasprotnikov novele zakona o bančništvu." Tudi vas
               ne bom obsojal, ker nimam te pravice, ker danes nisem tukaj zato. Ni res, ni res, za
               razliko od vas ne. Jaz tega ne počnem, ampak hočem vam pokazati, ker sem vam na
               začetku povedal, da bom uporabljal vašo retoriko, vaš način, kako počnete. Najprej
               pljuvate po ljudeh, jim podtaknete vse, kar je treba, na koncu pa rečete: "Saj nimam
               jaz nič." Potem pa priložite 100 tisoč časopisnih člankov in rečete, da samo berete.
               časopise. Jaz vam odkrito povem, da sem vaših predlogov že sit, ker imam najprej dve
               strani obrazložitve, potem pa imam 30 strani časopisnih člankov zraven. To je vaš
               način dela, ampak pojdimo naprej.</p>
               <p>Moram reči, da ste si naredili medvedjo uslugo s to interpelacijo, ker v resnici s
               to interpelacijo odpirate zgodbe vas. Jaz nisem bil ne minister, ne državni sekretar,
               nisem sedel v nobeni vladi, nisem imel nikoli nobene moči in vpliva. Res je, da sem
               danes slišal, da je gospod Černač hotel celo ministru pripeti še zasluge za
               subvencije za otroke. Bodimo veseli, da so jih dobili. Ampak to je itak vaš način.
               To, kar se je zgodilo s kolegom gospodom Šircljem, da je šel za izvršnega direktorja,
               moram reči, da je že na meji perverznega. To, da je bil nekdo imenovan z Ministrstva
               za finance za izvršnega direktorja, v resnici mene sploh ni motilo. Daleč od tega.
               Ima strokovne reference za to, da je tam noter, znanje, to nas je že večkrat vse
               prepričal, in tukaj sploh ni nobene dileme. Pa vendar. Takrat vi niste računali, da
               boste šli v opozicijo. In potem se je zgodilo tisto, kar niste želeli, to, da
               opravlja dve funkciji: da je in poslanec in izvršni direktor. In kar ste na koncu
               izjavili, tisto, kar je najbolj pomembno, da rabite človeka, ki bo iz opozicije, ki
               bo kontroliral, kaj se v resnici dogaja v slabi banki. Lepo vas prosim, če bi bila ta
               vaša želja res tako iskrena, potem bi najmanj, kar je, bi takrat imenovali ali
               predlagali enega iz opozicije za izvršnega direktorja na to mesto, pa bi vam danes
               kdo še kaj verjel. Sam sem pa prepričan, da gospod Šircelj ni mogel fizično
               opravljati dveh tako pomembnih del istočasno, ker za takega supermena ga pa nimam.
               Nemogoče je biti izvršni direktor in poslanec. Neizvršni, se opravičujem, to je pa
               res, ja. Ampak ne glede na to. Dve zelo pomembni funkciji, ki ju enostavno ne moreš
               opravljati v normalnem delovnem času. Je že res, da za poslance ne velja Zakon o
               delovnih razmerjih, pa vendar, ne da se delati vsak dan 16, 17 ur, preprosto se ne
               da. In zato je danes sprevrženo govoriti o tem, da je nekdo kriv in da si zasluži
               celo interpelacijo, ker je preprosto naredil tisto, kar bi gospod Šircelj moral sam
               narediti. Ko je prišel v opozicijo, bi preprosto moral odstopiti. Odstopiti, vrniti
               funkcijo, ker ve, da je, prvič, v koliziji interesov, drugič, kar je pa še bolj
               pomembno, enostavno ne more biti tam nekdo, ki ne bo izvrševal politike, ki jo
               trenutna oblast izvaja in jo ima namen izvesti. In sami najbolje veste, kako to gre,
               kajne, saj ste eksperti v tem. Tako da iz tega razloga moram reči, da je ta
               interpelacija res nekaj najslabšega, kar sem lahko videl danes tukaj. Jaz tudi
               pričakujem, glede na to, da je predvideno, da bomo tu do enih zjutraj sedeli, časa je
               od tu do večnosti, da bomo poslušali še cel kup nekih očitkov in ne vem kaj še vse.
               Vendar še enkrat vam povem, saj nas nihče ne gleda, ampak res prav nihče, ker je to
               negledljivo.</p>
               <p>Zaupnice oziroma interpelacije seveda ne morem podpreti, upam, da to razumete, ker
               je nespodobna in niti ni utemeljena tako, kot je treba. Lahko vam rečem samo nekaj,
               to je eden prvih ministrov, ki sicer resda zelo malo govori – hvala bogu, da malo
               manj govori, ker toliko, kot so vsi prejšnji ministri govorili, so več škode naredili
               samo z govorjenjem, kaj šele s početjem. Hvala lepa.</p>
            </sp>
            <sp xml:id="SDZ6-Redna-19-2013-11-20.sp29">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Černač, v imenu predlagateljev, izvolite.</p>
            </sp>
            <sp xml:id="SDZ6-Redna-19-2013-11-20.sp30">

               <speaker>ZVONKO ČERNAČ (PS SDS):</speaker>

               <p>Hvala lepa.</p>
               <p>No, nismo slišali enega vsebinskega razloga, zakaj je ta interpelacija neutemeljena.
               Jaz razumem, da kolega Jani Möderndorfer preživlja težke čase, ko mora poslušati
               zvonjenje cerkvenih zvonov, ki mu stalno odzvanjajo po glavi. Potem pride v Državni
               zbor, da bi malo odpočil to torturo svojih ušes, se pa mora podvreči še poslušanju
               razprav. Ampak, glejte, gospod Möderndorfer, plačani ste za to. Vsak trenutek lahko
               ta stol zapustite, če menite, da ste ga od ljudstva dobili neupravičeno, kar jaz
               menim, da ste ga, ni pa treba s temi svojimi travmami obremenjevati še vseh ostalih.</p>
               <p>Slaba je ta interpelacija, smo slišali, pripeti so članki in tako naprej, nismo pa
               slišali enega vsebinskega argumenta v prid tej trditvi. Enega ne! Rečeno je bilo, da
               očitamo ministru stvari, o katerih ne odloča. Ja, prosim vas, ali na Ministrstvu za
               finance odločajo snažilke – ali kaj? Kdo je prvi odgovoren za javne finance v tej
               državi? Snažilke na Ministrstvu za finance ali minister, ki je pristojen za finance?
               Kdo je prvi odgovoren za stabilnost javnofinančnega sistema? Kdo je odgovoren za
               ukrepe, ki jih predlaga na javnofinančnem področju? Prvi je Minister za finance in
               potem seveda celotna Vlada, regulator Banka Slovenije in vsi ostali. Ampak prvi nosi
               odgovornost minister, ki je pristojen za finance. In ta minister je predlagal
               milijardo 30 milijonov evrov poroštva za dve zasebni banki, za poplačilo tistega, kar
               bi morali v največji meri pokriti tisti, ki so te rabote v preteklosti počeli, ne pa
               davkoplačevalci. In to je eden izmed očitkov.</p>
               <p>Bilo je rečeno, da je gospod Marinšek kot predsednik nadzornega sveta NLB v nekem
               obdobju potrjeval nagrado gospodu Kramarju, ki je bil nastavljen oziroma je začel
               mandat 1. 2. 2009. Nastavila ga je politična opcija LDS. Gospod Kramar je imel v
               pogodbi o zaposlitvi vgrajen model za izračun te nagrade. Pogodbe o zaposlitvi ni
               podpisal gospod Marinšek, ampak njegovi predhodniki. Tako da način, ki ga ubira
               gospod Möderndorfer, moram reči, je nerazumljiv. Mislim, da sem jaz zelo pozorno
               poslušal, pa tričetrt tega, kar je želel povedati, sploh nisem razumel, ker je vse,
               kar je govoril, nekako zmedeno, nima ne repa ne glave. In tako kot sem na začetku
               rekel, verjamem, da je njegova bolečina zelo velika. Vnos vpisa zlatega fiskalnega
               pravila v ustavo in ocene nekdanjega premierja Janeza Janše o tem, kaj se bo zgodilo,
               če teh stvari ne bomo uredili, in možnost prihoda trojke in tako naprej. Ko je bila
               ta izjava rečena, junija je bilo rečeno 2012, evropski mehanizem za reševanje bank še
               ni bil ustanovljen. Šele konec leta 2012 novembra ali decembra je prišlo do
               ustanovitve tega mehanizma in do te možnosti, ki jo pa sedaj država ima na voljo. Od
               te vlade pa je odvisno, ali jo bo izkoristila ali ne. Vendar še nekaj naj povem, kar
               bo gospoda Möderndorferja zelo bolelo. Če bi prejšnja vlada ostala in če bi ostal
               minister za finance tisti, ki je bil v Janševi drugi vladi minister, gotovo tega
               mehanizma ne bi bilo treba poseči oziroma ne v takšni meri, kot bo treba poseči
               danes. To je pač problem aktualne vlade, ukrepov, ki jih sprejema. Prvi, ki je
               odgovoren za sprejemanje teh ukrepov, je gotovo minister za finance. Nisem razumel te
               njegove opazke, da sem želel subvencije za otroke pripeti sedanjem ministru, jaz sem
               govoril o tem, da samo s prihranki na enem majhnem delu tega zadolževanja, samo na
               tej zadnji zadolžitvi, če bi se zgodila po obrestni meri, kot jo imamo na voljo v
               okviru tega evropskega mehanizma, bi bilo prihrankov toliko, da bi bilo mogoče iz
               njih plačati vse subvencije za javni prevoz dijakov in študentov, ki jih je uvedla
               druga Janševa vlada.</p>
               <p>Glede protipravne razrešitve in tega predloga, ki ga je minister podal na vlado, za
               enega od štirih neizvršnih direktorjev, pa mislim, da je bilo večkrat že povedano, da
               formalno postopek ni bil izpeljan v skladu z veljavnim zakonom in da postopek, ki ga
               je predlagal minister, je bil v nasprotju z zakonom. Sam je danes v odgovoru na
               interpelacijo to priznal in s tem je, kar se nas tiče, to dejanje nekako tudi
               priznano.</p>
            </sp>
            <sp xml:id="SDZ6-Redna-19-2013-11-20.sp31">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednji pa je k besedi prijavljen gospod Franc Bogovič.</p>
            </sp>
            <sp xml:id="SDZ6-Redna-19-2013-11-20.sp32">

               <speaker>FRANC BOGOVIČ (PS SLS):</speaker>

               <p>Lep dober dan, spoštovana podpredsednica, kolegice, kolegi, predstavnici ministrstva
               za finance!</p>
               <p>Pred nami je dolga razprava, ko bomo spregovorili o odgovornosti ministra za finance
               in na koncu tudi glasovali o zaupnici. Nekaj je zagotovo znanega že sedaj, da bo cela
               vrsta raznih očitkov na eni strani, na drugi strani tudi nasprotnih odgovorov, in da
               bo tudi minister interpelacijo preživel. Kljub vsemu temu pa mislim, da je to konec
               koncev tudi lepa priložnost, da spregovorimo predvsem o delu tistega ministra, ki je
               zagotovo minister resorja, ki je najtežji v tej vladi, zato ni nič čudnega, da ni
               nikoli kakšnega prehudega drena okoli tega ministrskega mesta, podobno kot še za
               kakšnega okoljskega ministra. Tudi pri zadnjem sestavljanju vlade smo opazili, da se
               je praktično prav na koncu vsega nabora imen pojavilo tudi ime za finančnega
               ministra. Za mnoge je bilo takrat presenečenje samo ime dr. Uroša Čuferja,
               nepoznanega na političnem področju do takrat, presenečenje tudi v tem delu, da
               prihaja iz banke, banke, s katero se največ ukvarjamo oziroma se bomo ukvarjali tudi
               še v bodoče, kot največje banke, kjer je tudi ta bančna luknja zelo velika in se bomo
               v prihodnje s tem še veliko ukvarjali.</p>
               <p>Dva ključna očitka sta zapisana v sami interpelaciji. Prvi je povezan s samim
               bančništvom, načinom reševanja problema Factor banke in Probanke in pa nestrinjanje s
               to kontrolirano likvidacijo, ob tem da so bili na ta način zavarovani vsi depoziti
               tudi nad 100 tisoč evrov in pa kadrovska menjava spoštovanega kolega gospoda Andreja
               Širclja. Naj takoj povem, ko smo ocenjevali to interpelacijo, smo ocenili, da
               kadrovske zadeve, kljub temu da še enkrat lahko rečem, da cenimo strokovnost gospoda
               Širclja, ne sodijo v interpelacijo, ne sodi niti po naše niti članstvo neizvršnega
               direktorja slabe banke, niti kakšen načelnik upravne enote, zato se nismo strinjali,
               da bi se tudi podpisali pod takšno interpelacijo.</p>
               <p>Kar se tiče prvega in ključnega očitka okoli bančnega sektorja in pa aktivnosti tako
               Ministrstva za finance, Banke Slovenije, celotne vlade, povezanih s poroštvom za
               kredite oziroma za delovanje Factor banke in Probanke, smo v Slovenski ljudski
               stranki prvič pozdravili to, da se je končno nekdo v slovenskem bančnem področju
               odločil, da tudi poseže korenito v same banke. Mi smo bili kritični do bivšega
               guvernerja Banke Slovenije, ki po našem globokem prepričanju tudi nosi velik del
               odgovornosti, da je danes stanje v bančništvu takšno, kot je. S prihodom novega
               guvernerja in pa tudi očitno z odločitvijo Vlade Republike Slovenije, ministra za
               finance, se je ta poseg v dve banki, ki sta najbolj grozili stabilnosti bančnega
               sistema, se je ta korak naredil. Takrat smo, kot sem že dejal, pozdravili to, da ste
               vstopili v ti dve banki, prav tako pa tudi izrazili pričakovanje, da se bo v tej
               kontrolirani likvidaciji dokončno opravila sanacija bančnega sektorja na ta način, da
               se res temeljito pogledajo vzroki za nastanek teh bančnih lukenj in da se uporabijo
               vsa sredstva, da se odgovorni tudi pokličejo k odgovornosti, bodisi da so bili to
               lastniki, ki so z različnimi povezavami med lastništvom, nadzorništvom in
               upravljanjem bank napačno usmerili vodenje bank, bodisi da so to uprave bank, bodisi
               da so to nadzorniki ali pa tudi tisti, ki so podpisali pogodbe kot kreditojemalci in
               na nek način, kot vidimo, v teh butičnih bankah za tajkunske prevzeme tudi mnogokrat,
               zavestno računajoč na dolgoročno kunjukturo, črpali te banke za velikopotezne
               prevzeme, ki se niso izšli. In posledica tega so tudi danes velike bančne luknje.</p>
               <p>Moram reči, da smo doživeli kar malce razočaranja, ko se je potem pri drugem stiku z
               bančništvom, ko je bil pred nami zakon o bančništvu, po našem občutku zamudila
               priložnost, da bi tudi posegli v sam zakon o bančništvu in v tistem delu, kjer se
               logično in povsem prav sklicujemo na eni strani na bančne tajnosti, opredelimo do
               tega, kaj se zgodi takrat, ko ta bančna tajnost in posli v bankah privedejo tako
               daleč, da govorimo bodisi o kontrolirani likvidaciji, za katero damo poroštvo, iz
               katere se bodo iz javnega denarja tudi financirale te dobioze, bodisi da bomo
               govorili v nadaljevanju še o slabih kreditih iz bank, kjer bo tudi uporabljen javni
               denar za sanacijo teh lukenj oziroma za ohranitev stabilnosti bančnega sistema in na
               drugi strani tudi za razdolžitev gospodarstva. Naše prepričanje je, da nas na tem
               področju še čaka veliko dela in delimo nezadovoljstvo s tem, da smo pri tem zakonu
               izpustili to priložnost, da bi že sedaj resno razmislili o tem, strogo o tem
               segmentu, kot sem dejal, kaj s tistimi, ki so odgovorni za to, bodisi kot podpisniki
               na bančni strani, bodisi kot kreditojemalci, bodisi kot nadzorniki preko Banke
               Slovenije. Na tem področju naš čaka še ogromno dela in verjamem, da bomo morali to
               narediti, da zagotovimo večjo transparentnost, odgovornost, kajti če tega ne
               naredimo, je zaman govoriti o bančni tajnosti ali pa zaupanju v bančni sistem, kajti
               vidimo, da v slovenskih bankah vloge kopnijo in da enostavno davkoplačevalci tudi ne
               želijo na takšen način spremljati, kaj se dogaja in na nek način imeti občutek, da se
               bodo pod preprogo skrili ti posli, ki so posledično na koncu pripeljali do tega
               javnega dolga. Na tej točki mislim, da se lomi zaupanje v bančni sektor, zaupanje v
               pravno državo in pri mnogih, predvsem pri mlajših generacijah, zaupanje v prihodnost,
               vero v Republiko Slovenijo. Zato nas, kolegice in kolegi, tako tisti, ki smo v
               koalici, opoziciji, kakor tudi na vladni strani, v Banki Slovenije res čaka temeljit
               in trezen razmislek in radikalno bomo morali v te zadeve poseči, če želimo tudi
               stabilizirati te zadeve.</p>
               <p>V tem delu nas je tudi zmotilo, da smo v drugem delu, ko smo spreminjali Zakon o
               bančništvu, z bistveno večjo lahkoto posegli tudi na stran tistih, ki imajo depozite
               v bankah oziroma da so preko teh hibridnih inštrumentov vložili denar v banko kot ta
               podrejeni dolg. V tem delu razumem, da so prišla določena navodila in mislim, da smo
               jih tudi sami sprejeli. Sam delim tudi mnenje, da bi najbrž morali imeti krvno sliko
               slovenskih bank bistveno bolj razčiščeno in se takrat odločiti, kakšen del bremen bo
               šel na lastnike teh podrejenih obveznic, na drugi strani pa tudi imeti jasno sliko o
               sami luknji v bančnem sistemu. V tem delu mislim, da je bilo v zadnjem časi zopet
               veliko populizma ali zavajanja javnosti, tako smo z lahkoto preslišali to, da je v
               teh papirjih tudi en kup denarja slovenskih zavarovalnic, da selimo s tem to bančno
               finančno luknjo tudi v zavarovalniški sistem, da so tu notri sredstva pokojninskih
               skladov in da se dotikajo na nek način po ocenah nekaterih kar četrtine Slovenk in
               Slovencev te stvari, ki smo jih tam zapisali. V tem delu, še enkrat rečem, da smo
               imeli različen pristop, kjer so se vloge tistih, ki so imeli nad 100 tisoč evrov v
               dveh bankah zaščitile, na drugi strani pa na zalogo šli z uničenjem teh vlog oziroma
               podrejenega dolga. Dovolj o tem.</p>
               <p>Priložnost je danes tudi, da spregovorimo o finančnem področju. Država, kot vemo
               vsi, je danes v globoki finančno-gospodarski krizi. Kot sem že dejal, nobeno veselje
               ali pa nek svetovni izziv ni biti finančni minister v Republiki Sloveniji. Na eni
               strani ima minister to nalogo, ki jo opravlja v bančnem sektorju, ki je tudi predmet
               te interpelacije, po mojem občutku delno pod kontrolo, še bolj smo pod kontrolo tudi
               mednarodnih inštitucij. In ta prehod v slabo banko oziroma prenos terjatev v slabo
               banko, očiščenje bančnega sistema, razdolžitev slovenskih podjetij, vsaj pot je
               nakazana, upam, da bodo ti roki, ki so sedaj najavljeni, tudi uresničeni in da se bo
               ta del tega velikega problema Republike Slovenije v doglednem roku rešil in da bo
               prehod v leto 2014 leto, ko bomo vsaj govorili o očiščenih slovenskih bankah, imeli
               znano številko, vedeli, kaj nas stane na eni strani, na drugi strani, če bo treba
               tudi s spremembo zakonodaje, odgovorne poklicali na odgovornost. V tej točki je
               zagotovo veliko tudi te subjektivne odgovornosti in različnih napačnih odločitev,
               bodisi z željo po lakomnosti ali kasneje po reševanju kože, ko se je videlo, da se ta
               gospodarski kazino ne bo izšel. V tem delu moram reči, da ocenjujemo v Slovenski
               ljudski stranki, da so koraki in tudi nadaljevanje politike slabe banke gre v to
               smer, torej so koraki narejeni. Mislim, da imamo vsi skupaj v tej državi veliko večji
               problem, ker osnovna doktrina vlade, ki smo jo slišali sedaj pri sprejemanju ključnih
               proračunskih dokumentov za leti 2014, 2015, pa če hočete, tudi pri uvajanju
               fiskalnega pravila, osnovna maksima vlade je: ohranili bomo socialno državo in naj
               stane kolikor hoče. Mislim, da smo sedaj zelo dobro pokazali v praksi, kaj mislimo
               "naj stane, kolikor hoče", ko smo se šli predrago zadolžit in ko bomo plačevali ceno
               tega. Predvsem pa mislim, da je ta gospodarska komponenta vlade, gospodarska
               politika, ki je zagotovo tudi ena od ključnih politik finančnega ministra, povsem
               odsotna. Pritrjujem temu, kar je, mislim da, že marsikdo danes dejal, pa tudi sicer v
               zadnjih dneh, da so kakšni drugi ministri v tej vladi, ki so odgovorni za to
               področje, najbrž še bolj zatajili kot sam finančni minister, pa tudi kakšne druge
               stvari so si privoščili, ki si jih ne bi smeli. Vendar pa ključna politika ministra
               za finance je tudi ta, da ima občutek, da bo še letošnje leto, naslednje leto, čez
               dve, tri leta dovolj prilivov v državni proračun, da bomo res imeli to socialno
               državo. Sam sem označil to početje kot kupovanje socialnega miru za nekaj mesecev in
               pa veliko grožnjo socialni državi na dolgi rok. Tudi to, da sedaj najemamo kredite,
               katerih financiranje odlagamo v leto 2016, in da imamo kljub naraščajoči zadolženosti
               v naslednjem letu, to se pravi v letu 2015, celo nižje obresti kot v letu 2014, je
               posledica te politike, ki mislim, da je treba zelo jasno in glasno povedati, da je
               politika iz rok v usta, politika, kako bomo v dveh letih naprej plačevali enormno
               veliko breme tega zadolževanja. In to mislim, da je prav, da se tudi danes pojasni ta
               zadeva, da se dogovorimo, kako bomo delovali naprej. Kar se tiče preizkusnega kamna,
               ki smo ga imeli in je bil že danes tukaj omenjen, je bilo sprejetje fiskalnega
               pravila v slovenski pravni red. Tudi sam sem se tam aktivno vključil v to vlogo, da
               smo vsi skupaj zmogli ta napor in zagotovili to dvotretjinsko večino, da smo zapisali
               fiskalno pravilo v slovensko ustavo, v slovenski pravni red. Sam sem si predstavljal,
               da nas naslednji dan čaka zahtevno delo, da bomo začeli s pripravo zakona, s katerim
               bomo pripravili ta izvedbeni zakon za uveljavitev fiskalnega pravila, kar nas še
               čaka, ni ga še na svetlem, kljub temu da smo si zadali rok do konca leta, da bomo
               tudi z dvotretjinsko večino, kot vemo, ta zakon potrdili. Predvsem pa, da bomo pri
               tistem, ko bomo kreativnosti skupaj iskali rešitve, kako bomo fiskalno zdržni, se
               prvi, da bomo porabili toliko, kolikor tudi ustvarimo v letih, 2016, 2017, 2018,
               2019, 2020, da bomo vsi skupaj pri tem sodelovali in ugotovili, kaj si lahko
               privoščimo. Politika vlade, ker pač na koncu se pod proračun mora podpisati tudi
               finančni minister poleg predsednice vlade, je drugačna. Izračunajmo, koliko rabimo,
               ko vidimo in seštejemo te potrebe, pa ugotovimo, ali imamo dovolj zbranih davkov ali
               razpišemo nove davke ali pa povečamo stopnje obstoječih. In v tem delu imamo v
               Slovenski ljudski stranki velike težave s politiko, ki jo vodi vlada, izvaja finančni
               minister. V tem delu, mislim, da tudi pri zadnjem aktivnem nasprotovanju
               nepremičninskem davku, smo na to točko posebej opozorili in opozorili, da so
               pričakovanja tistih, ki mislijo, koliko davka se še da izluščiti, izžeti iz
               gospodarstva, od prebivalstva, od podjetij, od obrtnikov, od kmetov, da so enostavna
               ta pričakovanja prevelika, in da si v bistvu režemo vejo, na kateri sedimo. V tem
               delu dajemo vladi in tudi finančnemu ministru velike očitke. Kar se tiče same te
               politike, ima za seboj velik javnofinančni primanjkljaj, na drugi strani imamo potem
               ta bremena iz reprogramiranja kreditov v naslednjem letu, ne vem, tam okoli tri
               milijarde, dobro milijardo javnega dolga po proračunu, realno ga bo verjetno precej
               več, in pa še breme prenosa slabih terjatev v slabo banko in s tem tudi dodatno
               zadolžitev države. Na tej točki je za nas ključni problem, ki mislim, da se mu ne
               zoperstavljamo na pravi način, in da bo ta cena za socialno državo, "pa naj stane,
               kolikor hoče", nas pripeljala v brezizhodno situacijo, ko se bomo zadolževali po zelo
               visokih obrestnih merah. In ta dolg, ki je v nekaj letih z 8 milijard prišel v petih
               letih sedaj na 23, pa verjetno do konca naslednjega leta se bo številka zaokrožila na
               30 milijard, na številki tam blizu 90 % BDP, po enormno dragi zadolžitvi pelje
               slovenske javne finance v nevzdržno situacijo. Vem, da ni to samo odločitev ministra,
               ki jo javno zagovarja, vlada se je odločila, da absolutno ne bo pristopila k temu, da
               se sprejme kakršenkoli mehanizem, s katerim bi se na koncu zagotovile nižje obrestne
               mere, zagotovo pa bi, kot je bilo rečeno v pogovorih tudi z ministrom, prišel tudi
               spisek nalog, domačih nalog, ki jih je treba narediti. Jaz se bojim, da je ta spisek
               domačih nalog, ki jih je treba narediti, prav v nasprotju z doktrino in pa s politiko
               vlade, ki sem jo prej omenil, "socialna država, pa naj stane, kolikor hoče". Jaz
               mislim, da bo v tem delu del tega bremena tudi na tem področju, področju zmanjševanje
               javne porabe nujno treba narediti, in da se zaradi tega ne lotimo tudi tega drugega
               koraka, da bi z nižjo obremenitvijo, kar se tiče zadolževanja, lažje izšli iz te
               težke situacije. Bojim se, da tudi po pogovoru z ministrom ugotavljamo, da je na nek
               način dvomiti v to, ali se bo ta reformni del vlade po tistem, ko bomo sanirali
               banke, ko bomo recimo tudi razdolžili slovensko gospodarstvo, zgodil v Republiki
               Sloveniji. Nič nam ne bo pomagalo, če bomo imeli suverenost, razdolžene banke, drago
               zadolžitev, razdolženo gospodarstvo, ne bomo pa nič storili na učinkovitosti javnega
               sektorja, nič naredili na reformi različnih podsistemov, od zdravstva, izobraževanja,
               lokalne samouprave, učinkovite države in podobno. V tem delu me tudi današnja
               stališča, ki so jih predstavile poslanske skupine koalicije, pa tudi vse dosedanje
               zaveze in podpisani dogovori, ne navdajajo z optimizmom, da se bo to v tej državi
               zgodilo, kar vsi vemo, da se mora zgoditi. Nekateri to naglas govorimo, opozarjamo na
               to, pa smo potem deležni kritik in odkritih napadov iz klopi, kjer sedaj sedi
               minister, predvsem pa predsednica Vlade. Vendar mislim, da je to tisti težak del
               upravljanja države, ki nas čaka, če to hočemo priznati ali nočemo priznati. Odstotek
               ali dva večja obrestna mera, vsi vemo, kaj to pomeni pri osebni zadolžitvi in kaj
               šele pomeni pri zadolžitvah, ki se v tej državi gibljejo in drvijo od 20 proti 30
               milijardam. Vsi vemo in si znamo izračunati, da je 1 % 200 milijonov na letni ravni.
               200 do 300 milijonov z vsakim odstotkom dražjo zadolžitvijo na letnem nivoju bomo
               plačevali. Na tej točki je zame ključno vprašanje, ki sem ga že večkrat postavil,
               tudi javno, da se mi s takšnimi obrestnimi merami, kot se zadolžujemo, se pravi, od
               zadnje približno 5 % pa zadnji dve zadolžitvi, ne glede na to, katera vlada se je
               zadolžila, med 5 in 6 %. V tem okviru se enostavno ne smemo zadolževati, ker bo cena
               tega denarja predraga in ga nobeni davki ne bodo spravili skozi. Na drugi strani bo
               pa problem, da bo treba še zviševati davke in, hočeš nočeš, na koncu tudi pravice iz
               sociale, za kar je država ustanovljena. Na tej točki še enkrat poziv, spoštovane
               kolegice in kolegi, k razsodnemu delu. Mislim, da je pogovor glede fiskalnega pravila
               in realna debata o reformi podsistemov, kar nas čaka v nadaljevanju, po tem delu se
               bo sodilo, ali bomo vsi skupaj opravili svoje delo ali ga ne bomo. Samo en primer,
               ker so bili danes omenjeni ministri, ki so interpelirani. Vprašanje, minister, zakaj
               sprejemamo zakone, po katerih se za 8,5 % obljubljajo obresti za leto naprej, kar
               predlaga minister Virant. V tem delu upam, da je dovolj modrosti, da se tudi na tako
               dragem trgu, kot ste se zdaj zadolžili za slabih 6 %, imate 2,5 do 3 % nižjo obrestno
               mero, pri 70 milijonih je to 2 do 3 milijone manj obresti v enem letu. Tako da v tem
               delu jaz upam, da bo kaj razuma in da bomo imeli manj dela pri kakšni drugi
               interpelaciji, kjer bodo ti očitki lahko še bolj resni in v nebo vpijoči.</p>
               <p>Kot sem že dejal, gospodarska komponenta te vlade. Deljena so mnenja, koliko lahko
               tudi z javnimi investicijami oziroma newdealovskimi investicijami pomagamo pri izhodu
               iz te krize. Zagotovo je nekaj projektov, na katerih bi moralo biti bolj koordinirano
               delo vlade, pa tudi sodelovanje in odločna vloga Ministrstva za finance, da bi
               najprej koordinirano in bolje črpali evropski denar. To je stvar, kjer se bo sodila
               vaša vlada čez mesec, dva, ko bo enostavno treba narediti inventuro, koliko denarja,
               ki je bil na razpolago, bo s pogodbami podpisanega in koliko ga bomo realizirali.
               Vem, da ni to ključna naloga Ministrstva za finance, se pa spominjam lanskega leta,
               ko smo govorili o overcommitmentih in teh zadevah, kako sprostiti, da bo več možnosti
               pogovora, da se investicije pospešijo, da je tudi na financah kdaj ovira. Ampak
               mislim, da smo lansko leto zmogli te prepreke. Me pa res zanima, kako kontrolirate in
               kako sodelujete z gospodarskim ministrom in ministrom za okolje, infrastrukturo, ki
               nadaljujeta delo, ki smo ga lansko leto poskušali čim bolje opraviti, in od njihovega
               dela je odvisno, koliko denarja bo v naslednjih dveh letih prišlo v državo, koliko bo
               investicij, koliko bo zagona gospodarstva s tega naslova. Govorimo o vplivu, ne vem,
               2 do 4 % BDP. In če vemo, da je gospodarstvo približno 6 do 7 % v normalnih razmerah,
               je to usodno pomembno, ali naredimo ta preboj v tem sektorju ali ne. Zato je v tem
               delu ključno vprašanje tudi vam, koliko je na tem področju pospeška tudi z
               Ministrstva za finance, kajti mislim, da so kolegi, ki so na drugih področjih, v tem
               segmentu do neke mere zatajili, predvsem na Ministrstvu za gospodarstvo, kjer je
               koordinacijska vloga, kjer je tudi treba na koncu podpisati sofinancersko pogodbo in
               jo skupaj z ministrstvom z investitorji tudi spraviti v življenje.</p>
               <p>Naslednja zadeva je za moje pojme preveč zadržana drža pri tem, ko bi se lahko tudi
               pri Evropski investicijski banki zadolžili za katerega od projektov, za katere vsi na
               glas govorimo, da jih zagovarjamo, v resnici pa mislim, da imajo nekateri tudi kar
               precej stisnjene zobe pa tudi kakšen drug namen, kot iskreno tem projektom pomagati.
               V mislih imam investicije na spodnji Savi. Vemo da smo že v lanskem letu začeli
               pogovore o ugodnem kreditu EIB, s katerim se lahko nek ciklus nadaljuje. Vem, da je
               pri mnogih en kup zadržkov, ampak mislim, da je to spet ena zadeva, ki nam daje na
               dolgi rok obnovljive vire, investicijski ciklus, protipoplavno zaščito, zato mislim,
               da je vredno vse skupaj podpreti s to aktivnostjo, kjer je tudi ena od teh aktivnosti
               na vašem ministrstvu. V lanskem letu smo govorili o programu in tudi pogovorih z EIB
               o možnosti financiranja tudi z dolgoročnimi krediti, z najugodnejšimi obrestnimi
               merami, pospešitev protipoplavne zaščite v republiki Sloveniji. Določenih je bilo 61
               območij. Ocenjeno je bilo, da so investicije nekje v obsegu med 600, 700 milijonov in
               da bi to lahko bila spet nova priložnost za nek 5, 6-letni ciklus, v katerem bi ubili
               dve muhi na en mah. Prvič, da bi se proaktivno lotili protipoplavnih zaščit s
               trajnimi rešitvami, sanacijsko odpravljali to, kar je bilo narejene škode, na drugi
               strani pa tudi skozi reorganizacijo vodarstva odpravili nek problem, ki ga imamo v
               Sloveniji, v državo pa pripeljali investicijski denar za zagon gospodarstva po ugodni
               meri tudi z več dolgoletnimi aranžmaji.</p>
               <p>Sam ocenjujem, da je danes ta interpelacija, katere izid glasovanja je znan že
               vnaprej, predvsem priložnost, da spregovorimo o tem, kaj vidimo skupnega, kaj bo
               treba narediti. Zagotovo bo ocena tega dela doslej različna. V Slovenski ljudski
               stranki bomo še naprej budno spremljali to razpravo, vemo, da je naloga koalicije, da
               tudi svoje ministre ubrani, zato naše podpore zagotovo danes ne morete pričakovati.
               Želimo pa s temi konstruktivnimi predlogi povedati in opozoriti na to, kar mislimo,
               da ne delate prav, opozoriti predvsem na to, da ste ključni minister te vlade, ki po
               našem globokem prepričanju nima prave usmeritve za izhod iz te krize. In v tem delu
               je tudi vaša odgovornost relativno velika.</p>
            </sp>
            <sp xml:id="SDZ6-Redna-19-2013-11-20.sp33">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednja razpravljavka je gospa Ljudmila Novak.</p>
            </sp>
            <sp xml:id="SDZ6-Redna-19-2013-11-20.sp34">

               <speaker>LJUDMILA NOVAK (PS NSi):</speaker>

               <p>Spoštovani, lepo pozdravljeni!</p>
               <p>Sanacija bančnega sistema, ki se je začela z nadzorovanima prisilnima likvidacijama
               dveh zasebnih bank, Probanke in Faktor banke je že v sami začetni fazi pokazala na
               številne nepravilnosti in lahko rečemo tudi nezakonitosti. Ministru za finance se v
               vloženi interpelaciji očitapodelitev neomejenega državnega poroštva pri nadzorovani
               likvidaciji Probanke d. d. in Faktor banke. To se je zgodilo pred prejemom rezultatov
               stresnih testov. Breme neodgovornega in škodljivega ravnanja v teh dveh zasebnih
               bankah pa je preložil na ramena davkoplačevalcev. To je bilo naše stališče, naš
               očitek že takrat, ko smo govorili o problematiki reševanja obeh bank in tudi ko smo
               govorili o noveli zakona o bančništvu. Zato krščanski demokrati protestiramo, ker se
               breme slabega vodenja in slabih odločitev v bančnem sistemu, zlasti še v zasebnih
               bankah, preloži na ramena davkoplačevalcev. Za svoje odločitve morajo odgovarjati
               tisti, ki so imeli moč in možnost odločanja, to so člani uprav in nadzornih svetov
               bank. In to se v konkretnem primeru prenehanja obeh bank pač ni zgodilo. Minister za
               finance dr. Uroš Čufer je v svojem odgovoru izrecno pojasnil, da je bila odločitev za
               nadzorovano likvidacijo obeh zasebnih bank skupna odločitev Vlade Republike Slovenije
               in Banke Slovenije. In za začetek, ta odločitev je bila slaba, škodljiva, predvsem pa
               nezakonita. Veljavni zakon o bančništvu natančno predpisuje, kdaj Banka Slovenije v
               okviru svojega nadzora lahko sprejme sklep o prisilni likvidaciji in kdaj o stečaju
               banke. Glede na to, da sta bili obe banki v likvidnostnih težavah, bi bilo treba
               najprej imenovanje izredne uprave, ki bi v določenem roku pripravila poročilo o
               stanju v bankah ter sprejetje še nekaterih drugih ukrepov, ki so bili Banki Slovenije
               na voljo. Tudi omejitev višine dvigov. Če pa gre za insolventnost banke, pa sploh ni
               zakonske podlage za postopek prisilne likvidacije. Obvezno bi moral nastopiti stečaj.
               Ker sta bili obe banki, tako Probanka kot Faktor banka v času sprejetja sklepa o
               prisilni likvidaciji nelikvidni in insolventni, je bila odločitev o nadzorovani
               prisilni likvidaciji kratko in malo nezakonita. Tudi t. i. zakon o slabi banki ne
               daje niti vladi niti ministru pooblastila za sprejtje ukrepa, kakršen je bil izbran.
               Znotraj tega zakona je predviden ukrep izdaje poroštva države za krepitev stabilnosti
               bank, vendar je ta ukrep namenjen bankam, ki bodo na trgu obstale, in ne tistim, ki s
               trga odhajajo. Dejstvo je, da bi moralo biti prenehanje obeh bank izvedeno v
               stečajnem postopku. Bistvo likvidacijskega postopka je v tem, da so poplačani vsi
               upniki, zato je tak postopek prenehanja katere od bank možen le, če so v premoženju
               banke zagotovljena sredstva za poplačilo vseh upnikov. Teh sredstev v obeh zasebnih
               bankah ni bilo. Minister za finance pa je očitno v dogovoru z guvernerjem Banke
               Slovenije zagotovil vsa sredstva. Poudarjam, vsa potrebna sredstva za poplačilo vseh
               upnikov. S tem minister ščiti 175 bogatih posameznikov, ki so imeli vloge nad 100
               tisoč. V ta namen je bilo izdano poroštvo za obe banki za višino kar preko milijarde
               evrov, s tem da je že zdaj jasno, da bodo manjkajoča sredstva za poplačilo vseh
               upnikov kar preko 400 milijonov evrov dejansko poplačana iz proračuna, torej iz
               davkoplačevalskega denarja. Ne le na nezakonit, pač pa tudi na zelo lahkoten način
               minister zapravlja davkoplačevalski denar za sanacijo dveh zasebnih bank, po drugi
               strani pa nam nalaga davek na nepremičnine, ki je močno luknjast in s katerim obdavči
               pridne. Prepričani smo, da mora vsak posameznik odgovornost za svoja ravnanja tudi
               prevzeti – odgovornost za delo, ki ga opravlja. Posebej veliko odgovornost nosijo
               najvišji funkcionarji v državi, in to odgovornost za svoja dejanja in odločitve bo
               moral prevzeti tudi minister za finance dr. Uroš Čufer. Posledice njegovega ravnanja
               predvsem zaradi najemanja dragih kreditov pa bodo nosili še naši vnuki, upam, da še v
               samostojni Sloveniji. Račun bo prišel za vse. Četudi bo danes po vsej verjetnosti
               dobil podporo koalicije, naše še nima. Grehi ostajajo, posledice takšnega ravnanja
               tudi, za nas davkoplačevalcev slabe, za 175 lastnikov pa nadvse ugodne. Ali bodo tudi
               pri teh lastnikih kdaj potekale hišne preiskave zaradi preusmerjanja pozornosti, tako
               kot so danes. Zanimivo, za nekatere je Slovenija že danes obljubljena dežela, kot je
               prej govoril gospod Frangež, vsaj za teh 175 izbrancev. Ne vem pa, ali je minister
               dr. Uroš Čufer sam dejanski krivec. Nosi pa odgovornost. Ali pa je morda tudi on
               žrtev z vladnimi strankami povezanih lobijev?</p>
            </sp>
            <sp xml:id="SDZ6-Redna-19-2013-11-20.sp35">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednja razpravljavka je prijavljena mag. Melita Župevc.</p>
            </sp>
            <sp xml:id="SDZ6-Redna-19-2013-11-20.sp36">

               <speaker>MAG. MELITA ŽUPEVC (PS PS):</speaker>

               <p>Hvala lepa, gospa predsedujoča.</p>
               <p>Eden izmed najpomembnejših light motivov te interpelacije poleg sanacije bančnega
               sistema je nedvomno domnevma predvsem pa velika krivica, ki se je očitno zgodila
               gospodu Andreju Širclju. Jaz gospoda Širclja res iskreno cenim, zato se mu
               opravičujem, ker bom največ besed namenila prav njemu in njegovi krivici. Ampak glede
               na to, da gre po prepričanju SDS za izjemno pomembno stvar, se temu pač ni mogoče
               izogniti.</p>
               <p>Poglejmo, kakšna krivica ga je doletela. Čisto preprosto. Nekajkrat je bilo danes že
               pojasnjeno, za tiste, ki morda še ne razumejo, Andrej Šircelj je poslanec Državnega
               zbora in istočasno je do nedavnega sedel tudi na mestu neizvršnega direktorja tako
               imenovane slabe banke. In ker je minister dr. Uroš Čufer preprečil, da bi gospod
               Šircelj še vedno opravljal obe zelo pomembni funkciji, je po prepričanju SDS treba
               takšnega ministra razrešiti. In tolikokrat je bilo danes že pojasnjeno, da sta tako
               Komisija za preprečevanje korupcije kot vladna zakonodajno-pravna služba menili, da
               sta ti dve funkciji nezdružljivi. SDS, to razumem, tema dvema mnenjema oporeka. Trdi,
               da gre za nezakonito, za protipravno, za politično razrešitev. Če njihovi argumenti
               držijo, potem se sprašujem, si postavljam najmanj dve vprašanji. Prvo vprašanje je,
               zakaj SDS dejansko ni zahtevala obvezne razlage v Državnem zboru. To možnost poslanci
               imajo, vendar tega do danes niso storili. In drugo vprašanje, zakaj gospod Šircelj ni
               sprožil ustreznega spora proti takšnih razrešitvi. Gospod Šircelj to možnost ima. In
               jaz si predstavljam, če je bil razrešen protipravno, nezakonito, da bo ubral vsa
               pravna sredstva, ki so mu na voljo, da dokaže, da se je Vlada, kar se tega tiče,
               zmotila oziroma da ga je razrešila nezakonito. Ne nazadnje proti Državnem zboru teče
               kar nekaj postopkov ljudi, ki jih je razrešil Državni zbor in so proti Državnemu
               zboru sprožili ustrezne pravne postopke, da dokažejo svoj prav. Če vsi ti argumenti,
               ki jih SDS navaja v interpelaciji, držijo, ne vidim nobenih ovir, da tako stranka kot
               gospod Andrej Šircelj izkoristi vsa pravna sredstva, ki so mu na voljo. Vlagatelji
               interpelacij tudi trdijo, da gospod Širecelj ni imel izbire, da ga nihče ni obvestil,
               da mora izbrati eno funkcijo. Jaz si želim, da bi gospod Šircelj pojasnil, ali ga je
               kdo obvestil. Pa tudi če ga ni obvestil, dobro je vedel gospod Šircelj, da sta ti dve
               funkciji nezdružljivi.</p>
               <p>Bom pojasnila še v nadaljevanju nekaj stvari. Veliko se je danes sklicevalo tudi na
               zakon o tako imenovani slabi banki, kjer je res bil ta zakon napisan točno tako, da
               bi ustrezal točno določeni osebi in točno določeni funkciji. Ampak glede na to, da
               gre res za dve, jaz jih smatram za dve pomembni funkciji, funkcijo poslanca in
               funkcijo neizvršnega direktorja, se mi zdi že zaradi resnosti in odgovornosti, ne
               samo zaradi zakonskih dikcij, bi lahko posameznik izbral eno samo funkcijo, ali
               funkcijo poslanca ali funkcijo neizvršnega direktorja.</p>
               <p>Moram reči, da sem bila tudi jaz sam kot predsednica Mandatno-volilne komisije v
               precej neprijetni vlogi, ker so me namreč novinarji dnevno spraševali, kako je
               mogoče, da lahko poslanec istočasno opravlja tako pomembno funkcijo, kot je neizvršni
               direktor slabe banke, ko je obenem poslanec Državnega zbora, in predvsem ali res ni
               nikogar, ki bi lahko takšno stanje presekal. Minister Čufer ga očitno je na podlagi
               pravnih mnenj, ne na podlagi neke samoiniciativne želje, ampak kot je sam tudi
               pojasnil in sem tudi že prej povedala na podlagi mnenja Komisije za preprečevanja
               korupcije in mnenja Zakonodajno-pravne službe.</p>
               <p>Je pa seveda to vprašanje res na plan prineslo še en problem, na katerega smo
               opozarjali že ob sprejemanju zakona o ukrepih za krepitev stabilnosti bank. Torej
               zakaj je bil zakon spisan tako, da je zamenjava članov upravnega odbora slabe banke
               zelo težka in da je dikcija o zakonu očitno pisana nekomu na kožo. Dikcija v zakonu,
               da ne bomo govorili na pamet, je namreč definirana takole. Ne glede na določbe
               zakona, ki ureja integriteto in preprečevanje korupcije, se za neizvršne direktorje
               upravnega odbora Družbe za opravljanje terjatev bank ne uporabljajo določbe
               omenjenega zakona, ki določajo, da poklicni funkcionar ne sme biti član oziroma
               opravljati dejavnosti upravljanja nadzora ali zastopanja v gospodarskih družbah.
               Takšen je bil namen piscev zakona, in mislim, da si lahko vsi ustvarite svoj vtis o
               tem, zakaj je bilo to napisano, kot je bilo napisano.</p>
               <p>Glede na to, da je bilo o gospodu Širclju danes že toliko besed povedanih, verjamem,
               da še bodo, bi se morda osredotočila samo še na dve malenkosti iz interpelacije. SDS
               v interpelaciji piše, moram reči, da nisem mogla verjeti, ko sem to prebrala, da se
               pomembne odločitve na Ministrstvu za finance in na Vladi očitno sprejemajo ob petkih
               pozno popoldan oziroma v zgodnjih večernih urah. Ali si lahko mislite? Pod takšno
               trditev se pa podpišejo poslanci oziroma stranka, ki vleče seje državnega zbora do
               zgodnjih jutranjih ur naslednjega dne, zato je milo rečeno, prvič je smešno, da se
               odločitve sprejemajo ob petkih popoldne. In kaj potem, če se? Drugič, je pa žaljivo,
               ker ta ista stranka v tem državnem zboru, kot rečeno, uporablja vse manevre in govori
               do jutranjih ur, kar ima tudi pravico. Ne vem, ali imajo na Ministrstvu za finance pa
               tudi na Vladi predpisan rok, da se lahko odločitve sprejemajo od osmih zjutraj do
               dveh popoldne, potem pa je obratovalnega časa konec in gremo domov. Če je tako, O. K.
               Potem bi jaz dala res dobronameren predlog, če to lahko storimo še v državnem zboru,
               ker te seje, ki trajajo do polnoči, treh zjutraj in do pol sedmih zjutraj, so res
               nevzdržne.</p>
               <p>In potem še ena stvar. SDS trdi, da so bile izjave ministra Čuferja, da smo začeli s
               sanacijo bank, izrečene zaradi mednarodne javnosti. Ja, res je velika razlika med
               tem, kakšna sporočila v mednarodno javnost pošilja aktualna vlada in kakšna sporočila
               pošilja SDS. SDS mednarodni javnosti sporoča, da se v Sloveniji vračamo v komunizem,
               da se v slovenskih šolah otroci slikajo z lesenimi puškami in tako dalje, da ne
               nadaljujem. Vlada Republike Slovenije pa v svet res pošilja sporočila, da znamo, da
               zmoremo sami in da se bomo trudili naprej. Hvala.</p>
            </sp>
            <sp xml:id="SDZ6-Redna-19-2013-11-20.sp37">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Predlagatelj, gospod Černač, izvolite.</p>
            </sp>
            <sp xml:id="SDZ6-Redna-19-2013-11-20.sp38">

               <speaker>ZVONKO ČERNAČ (PS SDS):</speaker>

               <p>Hvala.</p>
               <p>Eno napačno trditev je najprej treba demantirati, sicer verjamem, da je bila mogoče
               izrečena nenamerno. Če ste opazili, ni osrednja točka teh očitkov razrešitev enega
               izmed štirih neizvršnih direktorjev tako imenovane slabe banke, ampak vse kaj
               drugega.</p>
               <p>V uvodni obrazložitvi sem približno 95 % časa namenil vsem drugim razlogom in 2 do 3
               minute od 50 minut tej razrešitvi, ki pa ni tako nepomembna. Ta razrešitev je bila
               protipravna, zato je v interpelaciji. In danes je to protipravnost na nek način v
               odgovoru na interpelacijo priznal tudi minister sam, ko je dejal, da bi bilo treba
               pustiti mag. Širclju čas, da bi se izjasnil o tem, katero od teh dveh funkcij bo
               opravljal v skladu z zakonom, pa je Vlada odločitev sprejela neodvisno od tega.
               Vendar seveda to ne razbremenjuje njega odgovornosti pri tej razrešitvi.</p>
               <p>Povedal sem tudi, da ne Komisija za preprečevanje korupcije, ne Ministrstvo za
               finance, ne vladna služba niso tisti, ki lahko tolmačijo določbe zakona, ampak je to
               samo Državni zbor. Da gre za nejasno določbo, vsaj za nekatere, jasno izhaja tudi iz
               vaših današnjih razprav.</p>
               <p>Tudi ni nepomembno vprašanje, da se je ta razrešitev zgodila točno teden po tistem,
               ko je bila ravno tako v petek pozno popoldne sprejeta odločitev o milijardi 30
               milijonov evrov državnega poroštva za dve zasebni banki. Tudi nekatere druge
               odločitve so bile sprejete v času te vlade na dopisnih sejah v petek. Recimo ena
               izmed teh, ki bo bistveno omejila investicijsko aktivnost v prihodnih letih, je
               razširitev Nature. Po tistem, ko so se vse vlade doslej nekako borile za to, da bi
               bilo vprašanja Nature urejeno na tak način, da razširitev območij ne bi prizadela
               infrastrukturnih projektov, ki jih načrtujemo v bodoče, je ta vlada na neki dopisni
               seji ravno tako v petek, zanimivo, sprejela razširitev te Nature, s katero je sama
               sebe ustrelila v koleno in marsikaterega od infrastrukturnih projektov zamaknila za
               nekaj let naprej.</p>
               <p>Kdo je odgovoren za nočne seje? Lepo vas prosim, pa verjetno, da ni opozicija za to
               odgovorna! Verjetno ste odgovorni vi. Kajti vi imate oblast v tej državi, vi
               sprejemate odločitve. Če bi pritrdili argumentiranim amandmajem, ki smo jih vložili
               na ta zakon, bi bila tista seja lahko zaključena v eni uri, vendar ste pač vse te
               predloge zavračal. In odgovornost pripišite za trajanje te seje, na kateri se je
               obravnaval neustrezen, neprimeren zakon o davku na nepremičnine, sebi. Tudi glede
               ostalega, o čemer govori kolegica Župevčeva, splet prinaša informacije. Danes smo v
               digitalni elektronski dobi, ni treba nič sporočati, vse je na spletu. Vse je na
               spletu, tako otroci s titovkami v šolah kot premierka, ki poje "eviva el communismo"
               v Stožicah. Vse je na spletu. Nič ni treba posebej sporočati.</p>
            </sp>
            <sp xml:id="SDZ6-Redna-19-2013-11-20.sp39">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednji razpravljavec je mag. Marko Pogačnik.</p>
            </sp>
            <sp xml:id="SDZ6-Redna-19-2013-11-20.sp40">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo. Spoštovani minister dr. Čufer!</p>
               <p>Jaz bom svojo razpravo razdelil nekako na tri dele. Uvodoma bi pa začel s Probanko
               in pa s Factor banko. Jaz osebno ocenjujem, da s to odločitvijo, ki sta jo sprejela
               Ministrstvo za finance in pa Banka Slovenije tistega petek zvečer, je bila verjetno
               slovenska javnost v določenih delih premalo seznanjena. Zakaj takšna odločitev za
               nadzorovano likvidacijo? Od ministra nikdar nikoli nismo dobili nekih tehtnih
               izračunov, zakaj je nadzorovana likvidacija boljša kot stečajni postopek. Pričakujem,
               da bo minister na ta vprašanja poskušal odgovoriti danes. Za to ima vso možnost. V
               drugem delu pa ocenjujem, da je pri razlagi o postopkih nadzorovane likvidacije
               prišlo celo do zavajanja javnosti, kajti skozi razpravo smo šele potem slišali, da je
               Evropska komisija dala na nadzorovano likvidacijo začasno rešitev in po 45 dnevih naj
               bi ta izredna uprava, ki je bila imenovana, poslala Evropski komisiji likvidacijski
               načrt. Zdaj me zanima, kdaj pričakujete nadaljnje korake Evropske komisije, ali je
               Evropska komisija že kaj odločala in ali še obstajajo možnosti, da ti dve banki kljub
               vsemu zgrmita v stečaj in kaj bi to pomenilo za Slovenijo. Zelo zanimivo ali pa zelo
               pomembno, in jaz upam, da bo danes minister na to moje vprašanje podal odgovor, je,
               da je Ministrstvo za finance v mesecu maju in juniju v ti dve banki vložilo preko sto
               milijonov evrov depozitov. Zakaj ste se odločili za tak korak, če vemo, da so
               revizorji prižgali rdečo luč tema dvema bankama? Iz letnih poročil tako Probanke kot
               Factor banke je razvidno, da sta dva različna revizorja, in tukaj gre za poznane
               evropske revizorske hiše, Deloitte in PWC, zapisala zelo podobno v svojem letnem
               poročilu. Vam bom prebral. "Kapitalsko tveganje, pomanjkajoča se izgube iz poslovanja
               in nezadostnost delniškega kapitala povzročata precejšen dvom o sposobnosti skupine
               Probanke in Factor banke, da nadaljujeta kot delujoče podjetje." To je datum 26.
               april 2013. Ministrstvo za finance je pa preko 100 milijonov evrov depozitov v te dve
               banke vložilo kasneje. Ali na ministrstvu ne berete letnih poročil oziroma zakaj ste
               se odločili za to odločitev, ki je verjetno zelo tvegana? Tukaj bi pričakoval
               odgovor, zakaj ste se odločili vložiti depozite v ti dve banki, če je revizor prižgal
               rdečo luč. Zakaj že pri teh delih niste ukrepali in takrat sprejeli ukrepe tako za
               Probanko kot za Factor banko, da ste s tem čakali do septembra in koliko manj škode
               bi lahko bilo za davkoplačevalce, če bi recimo ukrepali pol leta prej?</p>
               <p>Pri razrešitvi kolega mag. Andreja Širclja sem osebnega mnenja, da je bil ta ukrep
               protizakonit in da v večji meri gre tukaj za politično odločitev. Verjetno ta
               datumska razrešitev preveč sovpada z vsemi dejstvi okoli nadzorovanja likvidacije
               Probanke in Factorbanke, bi pa, danes smo že poslušali argumente tako koalicije kot
               ministra, ministra za finance konkretno vprašal, zakaj mag. Andreja Širclja,
               neizvršnega direktorja, preden ga je razrešil, ni povabil k sebi na sestanek in ga
               vprašal in mu dal možnosti, "imate teden časa, odločite se, ali boste neizvršni
               direktor ali boste poslanec". Ne. Razrešili ste ga avtomatsko in mislim, da je bila
               narejena zadeva protizakonito. Bi pričakoval odgovor, zakaj ga niste povabili oziroma
               mu dali možnost, da se sam odloči. Ste naredili samostojni korak.</p>
               <p>Glede zadolževanja. Toliko, kot se je država zadolžila pod vašim mandatom,
               spoštovani minister dr. Čufer, to se ni še pod nobenim ministrom. Predvsem pa so tudi
               zaskrbljujoče visoke obrestne mere, ki jih dosežemo. Vprašanje za ministra bi bilo,
               zakaj se Slovenija ne poslužuje sklada ESM oziroma komentira zadevo, da se je, to je
               bilo že pod vladavino dr. Franca Križaniča, Slovenija odločila, da bo v ta sklad
               vplačala 342 milijonov evrov. Slovenija je to vplačala, danes pa se teh ugodnosti
               tega sklada ne poslužuje. Slovenja je pogodbo takrat sklenila še s predhodnikom ESM.
               Zakaj? 342 milijonov obveznosti bo Slovenija v ta sklad plačala, mi se pa zadolžujemo
               pri tretjih po bistveno višjih obrestnih merah.</p>
               <p>Predsednica Vlade razlaga, da mi denarja ne potrebujemo, zadolžujemo se pa pod mizo,
               na zaprtem trgu. Me zanima, zakaj zadolževanje po tako visokih obrestnih merah,
               odstopajo benchmarki od vseh držav, primerljivih in neprimerljivih. Izdaja obveznic
               enemu, ni dostop do trgov, kot se govori. Zakaj ste to naredili? Pričakujem, da boste
               tekom današnje razprave razkrili tega srečneža, ki ste mu omogočili tako visoko
               obrestno mero. Mislim, da se moramo vprašati, kdo je toliko nor, da državo v višini
               1,5 milijarde evrov izpostavlja samo enemu ponudniku. Če prodaš enemu brez odprte
               tržne konkurence, mislim, da vi sploh niste mogli stestirati, kakšno obrestno mero bi
               Slovenja na trgu dosegla. In bi lahko verjetno nižjo. Tukaj bo verjetno še vprašanje,
               kako bo Računsko sodišče odreagiralo. Vi ste se sami zmenili za mizo, kakšna bo
               obrestna mera.</p>
               <p>Zaključil bi jaz samo s temi besedami, da to ni obnašanje države, ki je prepričana,
               da se lahko kadarkoli zadolži in da bo težave rešila sama, ampak da je bila ta poteza
               značilnost za obnašanje države, ki je v veliki finančni stiski in nujno potrebuje
               denar. Drugače si ne moremo predstavljati te zadeve. Spoštovani minister dr. Čufer,
               jaz pričakujem, da bomo dobil odgovore na moja vprašanja, časa imate dovolj,
               pričakujem pa tudi, da boste povedali, za kaj se bo ta denar 1,5 milijarde evrov
               namenil oziroma zakaj predsednica Vlade govori nekaj, vi pa drugo. Komu lahko
               verjamemo?</p>
            </sp>
            <sp xml:id="SDZ6-Redna-19-2013-11-20.sp41">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Samo Bevk je naslednji razpravljavec.</p>
            </sp>
            <sp xml:id="SDZ6-Redna-19-2013-11-20.sp42">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Interpelacijo zoper finančnega ministra dr. Uroša Čuferja so predlagatelji
               utemeljili zgolj na dveh točkah. Očitna je torej zadrega in pomanjkanje obremenilnih
               dokazov. Pod prvo točko oporekajo podelitev državnega poroštva pri nadzorovani
               likvidaciji Probanke in Factor banke, pri drugi pa oporekajo razrešitvi poslanca mag.
               Andreja Širclja z mesta neizvršnega direktorja tako imenovane slabe banke. Da je eden
               izmed dveh temeljev, na katero so predlagatelji oprli interpelacijo zoper finančnega
               ministra, razrešitev poslanca s funkcije neizvršnega direktorja finančne družbe, pa
               je milo rečeno politično nehigienična. Takoj, ko je namreč državni sekretar in
               neizvršni direktor mag. Šircelj ponovno nastopil funkcijo poslanca Državnega zbora,
               bi moral odstopiti kot direktor ali pa se posloviti od poslanske funkcije. O tej
               točki namreč ni spodobno razpravljati, a predlagatelji so v pomanjkanju argumentacije
               uporabili staro resnico, da v sili hudič še muhe žre. Toliko o 2. točki.</p>
               <p>Glede 1. točke o Probanki in Factor banki pa smo opravili temeljito osemurno
               razpravo že na 43. izredni seji Državnega zbora 20. septembra letos, ko so isti
               predlagatelji ponovno zahtevali sklic izredne seje Državnega zbora, ki je imela
               naslov Predlog priporočila o problematiki reševanja zasebnih bank Probanke in Factor
               banke z denarjem slovenskih državljanov. V nekaj mesecih že dve identični razpravi in
               dva identična sklica izredne seje Državnega zbora. Ko sem podrobneje pregledal
               gradivo za obe seji, sem ugotovil, da je praktično edina novost, ki so jo poslanci in
               poslanke Slovenske demokratske stranke v tem času odkrili, da so v uradno gradivo za
               interpelacijo zoper finančnega ministra vključili Forum 21. Na septembrski izredni
               seji se je namreč Forum 21 pojavil šele po petih urah in 15 minutah razprave, ko je
               poslanec Šircelj dejal, citiram: "Prebral sem, gospod Meh, da ste vi ustanovni član
               Foruma 21 iz 2004, ne vidim v tem nič narobe." Konec citata. Tokrat pa se je Forum 21
               znašel celo na elitnem mestu v obrazložitvi in gradivu interpelacije. Kaj lahko
               rečem? Zgolj to, da gre za politikanstvo par excellence, ne gre torej za strokovno
               razpravo, temveč za politični obračun s koalicijo in ministrom ter oviranje
               normalnega dela vlade in Državnega zbora. V septembru smo porabili en cel delovni dan
               za razpravo, danes za isto zadevo 16 ur in 20 minut napovednega časa za razpravo,
               prejšnji teden ste nas 13 ur izčrpavali samo z obrazložitvijo pri eni točki dnevnega
               reda, in to na nočni seji in v jutranjih urah.</p>
               <p>Spoštovani, če bi Probanka in Factor banka šli v stečaj in ne v nadzorovano
               likvidacijo, bi lahko posledično zaradi stečaja prišlo tudi do panike na bančnem
               trgu. Zelo zgovoren je bil namreč podatek viceguvernerke Banke Slovenije, da so se
               med bančno krizo na Cipru v 14 dneh znižali depoziti tudi v slovenskih bankah, in to
               za kar pol milijarde evrov. Množično dvigovanje denarja z bančnih računov na vseh
               bankah v Sloveniji bi lahko povzročilo dokončni zlom bančnega sistema v državi. Tega
               pa si seveda nihče ne želi. Mene sta že na septembrski seji tako minister dr. Čufer
               kot guverner dr. Boštjan Jazbec prepričala, posebej še, ko je guverner navedel, da so
               se kritike na ukrep nadzorovane likvidacije usule šele v ponedeljek popoldne, ko je
               bilo jasno, da med varčevalci ni prišlo do panike. Res je tudi, da sta obe možnosti,
               nadzorovana likvidacija in stečaj banke, slabi in da je Banka Slovenije pač izbrala
               manj slabo varianto. Zato je prav, da vsi, ki so za to poklicani, zahtevajo osebno
               odgovornost vseh tistih, ki so povzročili slabo stanje v slovenskem bančnem sistemu.</p>
               <p>Za velik del krize, v kateri smo že pet let, je kriv pohlep dela slovenske elite, od
               menedžerjev, bankirjev, odvetnikov in tudi politikov ter številnih drugih sfer in
               segmentov naše družbe. Danes za del teh zablod slovenske družbe okriviti finančnega
               ministra dr. Čuferja, pa je, blago rečeno, nekorektno.</p>
               <p>Sicer pa me veseli, da bo vlada v slabem tednu dni že drugič v državnem zboru
               doživela zaupnico. Jaz bom glasoval proti razrešitvi ministra dr. Uroša Čuferja.
               Hvala lepa.</p>
            </sp>
            <sp xml:id="SDZ6-Redna-19-2013-11-20.sp43">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Mag. Katarina Hočevar, izvolite. Aha, samo trenutek.</p>
               <p>Izvolite, gospod Černač, v imenu predlagateljev.</p>
            </sp>
            <sp xml:id="SDZ6-Redna-19-2013-11-20.sp44">

               <speaker>ZVONKO ČERNAČ (PS SDS):</speaker>

               <p>Hvala lepa.</p>
               <p>Mislim, da bi bilo prav, da bi minister počasi začel odgovarjati na očitke. Do zdaj
               smo poslušali majhen delček tistih odgovorov, ki to niso, v odgovoru na
               interpelacijo. Nismo pa slišali nobenega odgovora, tudi vidim, da ima še vedno v
               celoti neizkoriščen čas, ki ga je prijavil, dve uri. In bom še enkrat ponovil
               vprašanja, ker pač ni druge poti. Zdaj ne vem, ali je namenoma preslišal ta vprašanja
               ali ne želi odgovarjati, ali želi odgovarjati na tak način, kot sem prej prebral v
               tistem pogovoru z novinarjem v enem izmed Odmevov. Te odgovore želimo, ker mislim, da
               so pomembni, ker govorijo o tem, zakaj so bila njegova ravnanja taka, kot so bila.</p>
               <p>Kar je govoril predhodnik – ravno o tem mi govorimo v tej interpelaciji. Če bi bilo
               njegovo govorjenje utemeljeno oziroma resnično in če bi želel resnično pomagati pri
               tem, da se ta pohlep, kot je dejal, slovenske bančne elite ustavi in da ti, ki so
               "prihvatizirali", grdo povedano, kar velik del našega skupnega premoženja, za to
               enkrat odgovarjajo in da tudi izgubijo premoženje, ki ga imajo še vedno
               nedotaknjenega, potem bi podprl tako sklepe, ki so bili predlagani na seji 20. 9.
               2013, kot argumente, ki govorijo v prid slabim odločitvam v primeru dveh zasebnih
               bank in ki na podlagi tega govorijo o predlogu za razrešitev ministra za finance. Do
               danes ni ne minister za finance ne nihče od odgovornih predstavnikov Vlade povedal,
               kateremu od teh bančno-političnih tajkunov – jaz ne morem pomagati, če sodijo v
               omrežje Kučanovega Foruma 21, tam so imena napisana, in to so ti ljudje. Pač tako je,
               gospod Bevk. Tega ne moremo skrivati, tako je. Kdo od teh ljudi, ki so dobili, ne 100
               tisoče evrov nezavarovanih posojil, milijone evrov nezavarovanih posojil, ki jih niso
               vrnili, je ta posojila poplačal? Kateremu od teh je bilo zaplenjeno premoženje ali pa
               vsaj zamrznjeno? Saj nekaj jih je. Ampak to so bolj obrobne ribice, take, ki so bolj
               za metanje peska javnosti v oči, to, kar danes počne policija s temi preiskavami.
               Dokler tega ne bomo vedeli … In na drugi strani bo, glejte, maja meseca da minister
               za finance dodatnih 110 milijonov evrov v ti dve privatni banki državnih depozitov,
               da podaljša življenje teh bank, s tem da jim izboljša likvidnost, čez dva meseca pa
               si eden od večjih lastnikov izplača 6,9 milijona evrov dividend. O tem govorimo
               danes. Na podlagi te odločitve in na podlagi podaljšanja življenja tema dvema
               bankama, s to odločitvijo ministra si je ta bančno-politični tajkun izplačal lahko te
               dividende. Zakaj jih ni vložil v to banko, če je bil lastnik te banke? Prvi je
               odgovoren za to svoje premoženje, v dobrem in slabem. In teh odgovorov ni. Jih ni.
               Razumemo da ste v zadregi, da vam je neprijetno, da nekateri poleg tega, da morajo
               poslušati zvonjenje cerkvenih zvonov, morajo še to poslušati v tem državnem zboru in
               so čisto na koncu z živci, ampak to, glejte, gospe in gospodje, je problem te vlade
               in tudi tega ministra. Naša namera je bila, da opozorimo, da se na tak način javnih
               financ ne varuje, ampak da se jih na tak način slabi. Vprašanje, ki je bilo
               izpostavljeno v interpelaciji, je bilo, zakaj se je to zgodilo. Kaj je bil argument
               ministra za finance maja letos, po tistem, ko je državo zadolžil za 3 milijarde in
               pol ameriških dolarjev po 6-odstotni obrestni meri, da je en del tega denarja
               plasiral v dve zasebni banki po bistveno nižji obrestni meri za zagotavljanje
               likvidnosti in podaljšanje njunega življenja, ob tem da je imel na mizi revidirana
               letna poročila, kot je prej omenil kolega Pogačnik, ki so govorila da sta banki zreli
               za usahnitev. Zakaj takrat ni spoštoval priporočila evropskih institucij, ki govorijo
               o tem, da je takšne banke treba spraviti s trga, zakaj šele septembra? Na ta
               vprašanja ni odgovora. Na ta vprašanja ni odgovora, kot tudi ni odgovora na
               vprašanje, kateremu od teh direktorjev, članov uprav, članov nadzornih svetov,
               predsednikov nadzornih svetov je bilo zaradi podeljevanja teh prijateljskih posojil
               vsaj zamrznjeno premoženje. Seveda za ta drugi del minister neposredno ni odgovoren,
               je pa odgovoren posredno, ker je s tem podaljšanjem življenja tema dvema bankama
               omogočil, da so se ta izplačila dogajala tudi po tistem, ko za to ne bi bilo več
               nobene potrebe da bi se dogajala. Ta dodaten vložek, z 209 milijonov 400 tisoč na 318
               milijonov 300 tisoč je bil bistven po našem mnenju za podaljšanje delovanja teh dveh
               bank. V tem vmesnem obdobju so vsi tisti, ki so zelo dobro poznali, kakšno je stanje
               v teh dveh bankah, predvsem tisti, ki so sodili v ožji krog prejemnikov posojil,
               vlagateljev in tako naprej, lahko poskrbeli za zavarovanje svojega lastnega
               premoženja, ne pa za ti dve banki, ki so ju dodatno izčrpali in skelet pustili na
               pleča državi.</p>
               <p>V javnosti so se danes pojavili neki izpisi prisluhov priprtega Tomaža Lovšeta, ki
               se pogovarja z Alexandrom Dibeliusom, mislim, da je gospod iz J.P.Morgan, kjer se ta
               gospod sklicuje na ministra za finance v zvezi z vplivanjem na posamezne banke, da bi
               podaljšale kreditne aranžmaje Mercatorju in s tem omogočile lažji postopek pri nameri
               Agrokorja za prevzem. Tam v teh prisluhih je omenjen minister za finance, mislim da
               je omenjen član uprave Agrokorja gospod Crnjac, in še nekateri drugi. Pa je vprašanje
               direktno za ministra, ali je kdaj govoril s temi gospodi, se pravi z gospodom
               Dibeliusom, gospodom Lovšetom, gospodom Crnjacem, s posameznimi direktorji,
               odgovornimi v posameznih slovenskih in tujih bankah tako o tem vprašanju, vprašanju
               Mercatorja, kot tudi o drugih vprašanjih, ki so na tak ali drugačen način povezana s
               stabilnostjo našega finančnega oziroma bančnega sistema. In ne nazadnje nismo dobili
               odgovora na vprašanje, kdo je kupec tisoč 500 milijonov vredne obveznice po skoraj
               5-odstotni obrestni meri. V treh letih bodo davkoplačevalci samo na te obveznice
               plačali preko 200 milijonov evrov obresti. Kdo je kupec te obveznice? Kako je bila
               sprejeta ta odločitev, da se ta izdaja zgodi v zaprtem krogu, da se samo enemu
               omogoči ta nakup? Ali je res, da je dobil že ob nakupu 6 milijonov evrov diskonta? Se
               pravi, da je pokasiral 6 milijonov evrov v trenutku, ko je to obveznico kupil. Koliko
               so znašali stroški provizij pri izdaji te obveznice in tako naprej? To so vse
               vprašanja, ki so povezana z vprašanji, ki jih navajamo v interpelaciji in nanje ni
               odgovorov. Vse ostalo, o čemer govorite, oprostite, so neke populistične demagoške
               razprave, ki pa ne bodo niti za en cent zmanjšale našega javnega dolga, predvsem pa
               ne bodo znižale naših obrestnih mer.</p>
            </sp>
            <sp xml:id="SDZ6-Redna-19-2013-11-20.sp45">

               <speaker>PODPREDSEDNICA POLONCA KOMAR:</speaker>

               <p>Replika?</p>
               <p>Izvolite, gospod Bevk.</p>
            </sp>
            <sp xml:id="SDZ6-Redna-19-2013-11-20.sp46">

               <speaker>SAMO BEVK (PS SD):</speaker>

               <p>Hvala lepa, gospa podpredsednica. Spoštovani zbor!</p>
               <p>Jaz sem tako danes kot na septembrski seji pozval vse tiste, ki so za to poklicani,
               da zahtevajo osebno odgovornost tistih, ki so zavozili naš finančni sistem naše
               banke. To ni nič novega. Tudi danes potekajo preiskave, smo lahko prebrali na STA,
               kako recimo smo v holdingu Slovenskih elektrarn, pa tudi pred dvema mesecema,
               septembra so potekale preiskave pri vodilnih v Novi Ljubljanski banki, pa tudi vmes
               med septembrom in novembrom so potekale preiskave, pa tudi nekaj sodnih procesov je
               že bilo uspešno zaključenih. Nekateri so bili tudi obsojeni. Mislim, da zaradi teh
               vaših izrednih sej, ki jih sklicujete, naš sodni sistem ne bo nič bolj učinkovit,
               razen če želite s političnimi obsodbami koga spraviti ne vem kam, ob stolček ali v
               zapor. Mislim, da so za to poklicani tisti organi, ki preiskujejo te nečednosti.
               Upam, da bodo pri svojem delu učinkoviti, prav gotovo pa k temu ne bodo pripomogle
               izredne seje, ki jih kot po tekočem traku sklicujete skoraj vsak mesec.</p>
            </sp>
            <sp xml:id="SDZ6-Redna-19-2013-11-20.sp47">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Černač, izvolite v imenu predlagatelja.</p>
            </sp>
            <sp xml:id="SDZ6-Redna-19-2013-11-20.sp48">

               <speaker>ZVONKO ČERNAČ (PS SDS):</speaker>

               <p>Jaz moram reči, da sem po tistem, ko sem videl, kaj se dogaja, malo pobrskal po
               spletu, pa moram razočarati spoštovanega kolega. Teh filmsko režiranih preiskav od
               20. 9. do danes ni bilo. Lahko da so bile kakšne druge, samo niso bile medijsko
               podprte. Toliko o tem, za kaj gre. Jaz mislim, da ljudje niso več naivni, da bi ne
               razumeli, kaj se dogaja v tej državi in kar nas vse lahko zelo zelo skrbi. Nekaj
               podobnega se je dogajalo tudi v času vaše vlade, ko je bila ministrica za notranje
               zadeve gospa Katarina Kresal, ko smo tudi spremljali take filmske akcije, od katerih
               večinoma ni bilo veliko učinka. Uperjene pa so bili predvsem proti tistim, ki so
               postali iz takega ali drugačnega razloga moteči. Jaz moram reči, da tudi ne bi bil
               presenečen, če se čez kakšnih nekaj mesecev zgodi kakšna filmska akcija pri gospodu
               Jankoviću. Njega vam sedaj ni več problem žrtvovati, svoje je opravil. Tako da bo
               verjetno eden izmed žrtvenih jagenj na tem oltarju dodatnega plenjenja države, ki bo
               nemoteno potekalo v ozadju.</p>
               <p>Zakaj smo predlagali razpravo o interpelaciji? Jaz sem uvodoma v dodatni
               obrazložitvi povedal, da so bili vsi sklepi, o katerih je govoril tudi gospod Bevk,
               na tej seji 20. septembra z vaše strani zavrnjeni. Vsi. Vse, kar je bilo predlagano,
               kar bi do neke mere izboljšalo vsaj transparentnost in preglednost teh neustreznih
               postopkov v Probanki in v Factor banki in pokazalo glave, ki so se pri tem
               okoristile, vse to je bilo zavrnjeno. Zavrnjen je bil celo sklep, da se pripravi
               ustrezna zakonodaja, čeprav jo po mojem mnenju že imamo, samo je očitno nekdo ne želi
               izvrševati, po kateri bi se zamrznilo premoženje vseh tistih, ki so bili udeleženi v
               teh procesih, dokler se pač ne razišče, ali so ravnali na ustrezen način ali niso
               ravnali na ustrezen način. In do danes še vedno nisem dobil odgovora, ko toliko
               govorimo o tem, kdo je bil doslej procesiran, kateri od bančnih direktorjev,
               lastnikov bank, teh, za katere bodo zdaj davkoplačevalci morali jamčiti za milijardo
               30 milijonov evrov, je bil doslej procesiran ali pa obstojen. Kateri? Nobeden. Niti
               eden. Njihove rabote pa gledamo na vsakem koraku. Iz poročil, ki smo jih javno brali,
               izhaja, da so nekateri posvečeni posamezniki dobivali posojila v višini, ne preko
               nekaj tisoč evrov, preko nekaj deset milijonov evrov, in to na podlagi telefonskega
               klica brez kakršnegakoli zavarovanja. In vse te rabote z načinom predlaganja sanacije
               in podeljenega državnega poroštva v dveh zasebnih bankah v višini milijarde 30
               milijonov evrov podpira tudi trenutni minister za finance dr. Uroš Čufer.</p>
            </sp>
            <sp xml:id="SDZ6-Redna-19-2013-11-20.sp49">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Sedaj pa je res na vrsti mag. Katarino Hočevar. Izvolite.</p>
            </sp>
            <sp xml:id="SDZ6-Redna-19-2013-11-20.sp50">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lep pozdrav predstavnikom ministrstva za finance in vsem prisotnim!</p>
               <p>Po mnenju Poslanske skupine SDS ima minister Čufer dva poglavitna greha. Prvi je, da
               je dal državno poroštvo pri nadzorovani likvidaciji Probanke in Factor banke, in pa
               drugi, odstavitev SDS-ovega mag. Širclja s položaja, ki ga je ta zasedel v DUTB. Kar
               zadeva reševanja Probanke in Factor banke je treba v izhodišču povedati, da ukrepi,
               ki so bili do sedaj izvedeni, niso bili namenjeni reševanju dveh manjših zasebnih
               bank, temveč je bil namen predvsem stabilizacija in ohranjanje verodostojnosti
               celotnega slovenskega bančnega sistema. Za reševanje težav sta imeli Banka Slovenija
               in Ministrstvo za finance na razpolago dve možnosti, kot je bilo že večkrat povedano,
               stečaj ali pa nadzorovano likvidacijo. Odgovorni so se pač odločili za slednjo. Ali
               je to prav ali ne, so se lomila kopja tako v stroki kot v politiki. Da je bila ta
               odločitev razumna in modra, je pokazal tudi čas. Najpomembnejši cilj je bil namreč
               dosežen in Slovenija ima tudi zaradi te odločitve danes bolj trden bančni sistem, kot
               ga je imela pred šestimi meseci. Lahko rečemo, da je bil začetek nadzorovane
               likvidacije teh dveh bank na en način začetek končnega obračuna z nepravilnostmi in
               neravnovesji v slovenskem bančnem sektorju, ki sta ga dokončno sprožila prav guverner
               Jazbec in pa minister Čufer. Že več let govorimo o sanaciji bančnega sistema. Leto in
               pol je minilo, kar je bila napisana prva črka zakona o ukrepih za krepitev
               stabilnosti bank. Ko pa nekdo želi tudi konkretno kaj narediti, potem pa se najde
               polen pod noge za hudo in dolgo zimo. Temeljno vprašanja v povezavi z reševanjem teh
               dveh bank ni, kako ju rešiti, temveč kako se je v teh dveh majhnih zasebnih bankah
               lahko našlo za 680 milijonov evrov depozitov države, občin in pa državnih podjetij.
               Na področju bančništva je res danes mnogo vprašanj in pa premalo odgovorov. Vendar
               eno je pa resnica, minister Čufer vodi Ministrstvo za finance šele sedem mesecev in
               težko mu je pripisati odgovornost za pretekle napake mnogih vlad, ministrov,
               guvernerjev in pa tudi poslancev. Kje so bila opozorila današnjih predlagateljev v
               letih, ko je ta bančna luknja nastajala? Na sploh pa se mi zdi, da ste poslanci SDS
               glede bančnih tem nekoliko konfuzni. Zakaj? Medtem ko v nekaterih primerih na vse
               pretege branite pravice lastnikov podrejenih obveznic, ste pri Factor banki in
               Probanki zahtevali, da se v reševanje banke vključijo tudi depoziti. Človek dobi
               občutek, da svoje norme prilagajate glede na banko, glede na trenutne politične
               razmere. Glede na to, da ste bili nekateri tudi poslanci v času, ko so se
               nepravilnosti dogajale, prosim povejte, kdo je tisti, ki je v imenu države
               davkoplačevalski denar tvegano vlagal v ti dve banki, in kdo je tisti, ki se mu to ni
               zdelo sporno ali pa je bodisi iz interesa ali iz strahu gledal v drugo smer.</p>
               <p>Nadalje se ministru Čuferju očita, da je bil mag. Šircelj iz DUTB nezakonito
               odstranjen, ker naj bi javno nasprotoval oškodovanju slovenskih davkoplačevalcev.
               Nezakonitost v Sloveniji še vedno ugotavljajo sodišča in ne stranka SDS, pa hvala
               bogu tudi ne katera druga stranka. Ali je prav, da zaseda ista oseba funkcijo
               poslanca in tudi vodilno funkcijo v eni najpomembnejših državnih služb? Ni prav.
               Spoštovana opozicija, res se mi zdi, da ste v zadnjih tednih izgubili kompas. En del
               opozicije je v prejšnjem tednu vložil zakon, po katerem poslanec ne bi smel biti niti
               član sveta krajevnih skupnosti, ker se odloča malo da ne o tem, kdo bo splužil vaško
               cesto oziroma kdaj bo potekalo srečanje starejših krajanov. Po drugi strani pa zdaj
               drugi del opozicije vlaga interpelacijo, kjer ne bi smelo biti nobenega problema, če
               poslanec opravlja poslansko funkcijo in zraven bi bil lahko še neizvršni direktor
               tako pomembne družbe, ki je prva odgovorna za sanacijo bančnega sistema, ki je ena
               izmed ključnih nalog Slovenije v prehodnem obdobju.</p>
               <p>Tako da ti grehi, ki se očitajo ministru Čuferju, mislim, da je v obeh teh primerih
               ravnal razumno in pravično in zato interpelacije ne bom podprla. Mislim, da je
               funkcija finančnega ministra v tem trenutku ena najodgovornejših delovnih mest v naši
               državi, za katero, če smo iskreni, niti nimamo prav veliko kandidatov, ki bi si
               želeli obuti čevlje finančnega ministra. Zato mislim, da gospod Čufer potrebuje
               predvsem našo podporo in ne metanje polen pod noge. Seveda pa tudi sama pričakujem,
               da polni zagon slabe banke ne bo prestavljal v nov letni čas, da privatizacije ne bo
               prestavljal v novo leto in mojo podporo ima tudi zato, ker vem, da tudi on ne verjame
               v blaginjo na kredit in da se tudi on zaveda, da bomo na dolgi rok spali tako, kot si
               bomo postlali sami. Je pa res, da moramo tiste potrebne strukturne reforme delati
               bolj odločno in pa hitro.</p>
               <p>Verjamem, da minister Čufer zmore to in zato ga bom podprla. Hvala.</p>
            </sp>
            <sp xml:id="SDZ6-Redna-19-2013-11-20.sp51">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Najprej imamo proceduralni predlog. Gospod Černač, nato gospod Tanko.</p>
               <p>Gospod Černač, izvolite, v imenu predlagatelja.</p>
            </sp>
            <sp xml:id="SDZ6-Redna-19-2013-11-20.sp52">

               <speaker>ZVONKO ČERNAČ (PS SDS):</speaker>

               <p>S strani gospe Hočevar je bilo rečeno, da je treba ministra za finance dr. Uroša
               Čuferja podpreti tudi zaradi tega, ker v Sloveniji nimamo ravno veliko kandidatov, ki
               bi obuli čevlje ministra za finance. Enemu zelo dobremu ministru za finance, dr.
               Janezu Šuštaršiču, ste sami v stranki sezuli te čevlje za mesto v novi koaliciji.
               Toliko o tem.</p>
               <p>Odgovornost glede preteklih napak in zakaj se nismo oglašali prej, je bilo rečeno.
               Mislim, da ne jaz, tudi vsi ostali so povedali, kdaj bi bilo treba začeti proces
               sanacije bančnega sistema. Tudi danes. Spomladi 2009 smo Pahorjevi vladi predlagali
               ustanovitev tako imenovane slabe banke. In če bi bilo takrat to uresničeno, potem
               danes Slovenija gotovo ne bi bila v tako zapletenih javnofinančnih razmerah, kot je.
               Tudi če ne bi velik del sedanje koalicije, Pozitivna Slovenija in Socialni demokrati
               lani poleti ne bi zelo ostro nasprotovali tej rešitvi, ki jo je predlagal takratni
               minister za finance dr. Janez Šušteršič in druga Janševa vlada, in če ne bi vse
               naredili s ciljem preprečitve uveljavljanja teh rešitev, tako da se je odmik oziroma
               ustanovitev banke zavlekla v letošnje leto, potem bi verjetno tudi danes bila
               Slovenija v drugačnem položaju, kot je. Ampak danes smo, kjer smo, in govorimo o
               trenutnem ministru za finance, ki ne sprejema odločitve, ki bi krepili tako
               stabilnost bančnega kot stabilnost javnofinančnega sistema, ampak odločitve, ki gredo
               v nasprotni smeri. Rečeno je bilo, da je bila ta odločitev pomembna zaradi ohranitve
               verodostojnosti celotnega slovenskega bančnega sistema in da je na podlagi te
               odločitve, da državljani jamčijo za rabote zasebnih lastnikov dveh zasebnih bank v
               višini milijarde 30 milijonov evrov, bolj trden bančni sistem, kot je bil pred
               šestimi meseci. Ne eno, ne drugo ne drži. Podatki, ki so na voljo, kažejo, da je
               kreditni krč še vedno izjemno velik problem in da ta sanacija še vedno po vsebini ni
               bila začeta in da ta postopek v teh dveh bankah ni nič pripomogel k začetku prave
               sanacije slovenskega bančnega sistema. Mi tudi govorimo, zakaj pa šele septembra, če
               je imel minister na mizi aprila podatke o tem, da je treba ti dve banki zapreti.
               Zakaj takrat ni predlagal take ali drugačne odločitve? Zakaj jih je maja dodatno
               napolnil s preko sto milijoni evrov državnega denarja, da so lahko še naprej
               poslovale? Zakaj? Ni odgovorov na ta vprašanja. Ne govorimo o tem, da ko se želi
               nekaj narediti, je treba to preprečiti, govorimo o tem, da je treba narediti tiste
               ukrepe, ki jih je treba sprejeti za stabilnost bančnega sistema na tak način, da ne
               bodo bremena, ki jih morajo prevzemati lastniki zasebnih bank, prenesena na
               davkoplačevalce v meri, ki ni potrebna. In ta mera je bila v primeru teh dveh bank
               izrazito presežena. Minister je govoril o 400 milijonih evrov teh depozitov v teh
               dveh bankah, ne o 680 milijonih evrov. O 400 milijonih evrov, pri čemer pa ni
               pojasnil, kje je še ta razlika 80 milijonov od 320, o kateri mi govorimo. Ali pa tudi
               tukaj nimamo verodostojnih podatkov? Mogoče ima gospa Hočevar verodostojne podatke.
               In je vprašanje za ministra – ali se je potem po maju ta delež države in državnih
               podjetij NLB, NKBM in tako naprej še povečal v teh dveh bankah? Ali se je to res
               zgodilo? Če se je to res zgodilo, potem je to še večji škandal in terja še bolj
               izjemno odgovornost ministra.</p>
               <p>Glede razrešitve enega izmed štirih neizvršnih direktorjev.To ni vodilna funkcija v
               banki. Neizvršni direktorji nimajo nič opraviti s poslovanjem slabe banke. Tudi ni
               funkcija, ki bi jo bilo mogoče neposredno primerjati s funkcijo nadzornega sveta v
               gospodarski družbi. Zaradi tega smo opozorili na to, da zakon v tem primeru glede
               konkretne razrešitve ni bil spoštovan. In zaenkrat velja v tej državi zakon, ki ga je
               treba spoštovati. Tudi sodišče ga ne sme derogirati, čeprav se pri nas včasih tudi to
               dogaja. Ampak v končni inštanci se take sodbe pač odpravijo. Po zakonu bi morala biti
               dana možnost gospodu Širclju, kar je priznal danes tudi minister, da bi se odločil za
               eno izmed dveh zadolžitev, ki ju opravlja. Te možnosti ni imel, zaradi tega je bila
               ta razrešitev opravljena v nasprotju z veljavnim zakonom. Zanjo na tak način, kot je
               bila opravljena, v zakonu ni podlage.</p>
            </sp>
            <sp xml:id="SDZ6-Redna-19-2013-11-20.sp53">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Proceduralni predlog, gospod Tanko.</p>
            </sp>
            <sp xml:id="SDZ6-Redna-19-2013-11-20.sp54">

               <speaker>JOŽE TANKO (PS SDS):</speaker>

               <p>Hvala lepa za besedo, spoštovana predsedujoča.</p>
               <p>V zadnjih petih urah je bilo veliko stališč poslanskih skupin, pravzaprav so vse
               poslanske skupine predstavile svoja stališča, opravljenih je bilo več razprav,
               postavljenih veliko vprašanj, in v petih urah minister ni uspel porabiti sekunde časa
               za odgovor ne na stališča poslanskih skupin in ne na razprave poslancev. To beganje
               ministra iz dvorane in nazaj predstavlja določeno težavo, zato ker govorimo o
               interpelaciji ministra. Zdaj tu nimamo nekega treninga za tek na ljubljanskem
               maratonu, ampak imamo razpravo o njegovi interpelaciji, o njegovi odgovornosti, in ni
               odgovorov. Če menite, da lokacija razprave ni primerna, se lahko premaknemo na
               Gregorčičevo ali na Župančičevo, bomo pa tam nadaljevali sejo. Če pa govorimo o
               interpelaciji ministra, pa predlagam, da je minister tukaj, ker kdo drug najbrž ne bo
               odgovarjal, ker tudi ne more, ker govorimo o njegovi osebi. In če hoče odgovarjati,
               potem mora biti tukaj. Zato predlagam, spoštovana predsedujoča, da zagotovite
               prisotnost ministra in tudi aktivne odgovore ministra. Sicer ne vem, zakaj je najavil
               dve uri časa za to, da bo odgovarjal, če ne odgovarja in niti ni prisoten. Teh slabih
               navad v tej vladni koaliciji je veliko preveč. In vsakič, spoštovana kolegica, če bo
               pretirana odsotnost ministra, predlagam, da prekinete sejo, če bo pretirano dolga
               odsotnost ministra. Vem, da je treba občasno tudi kam iti, to že vemo, ampak ne
               pretiravati s tem. Če boste zdajle pogledali po kamerah, koliko časa je bil gospod
               minister tu prisoten, ni bil niti tretjine časa.</p>
               <p>Predlagam, da zagotovite primerne pogoje za delo Državnega zbora, da zagotovite
               prisotnost osebe, ki ji je ta točka dnevnega reda namenjena, ter zagotovite, da oseba
               da korektne odgovore, in to pravočasno, na postavljena vprašanja. Sicer je pravzaprav
               vse drugo luknja, enako kot proračun, vse porozno do konca. Hvala lepa.</p>
            </sp>
            <sp xml:id="SDZ6-Redna-19-2013-11-20.sp55">

               <speaker>PODPREDSEDNICA POLONCA KOMAR:</speaker>

               <p>Hvala lepa za vaš proceduralni predlog.</p>
               <p>Gospod minister se lahko kadarkoli javi k razpravi. Vem pa tudi, da je ves čas
               prisoten v Državnem zboru in lahko pride v dvorano, kadarkoli je to potrebno. Mislim
               tudi, da se bo gospod minister tekom dneva še javljal k besedi in odgovarjal na vaša
               vprašanja. Sem prepričana v to. To je odgovor na vaš proceduralni predlog.</p>
               <p>Besedo za repliko dajem mag. Katarini Hočevar, ki bo replicirala gospodu Černaču.</p>
               <p>Izvolite, gospod Tanko, proceduralni predlog.</p>
            </sp>
            <sp xml:id="SDZ6-Redna-19-2013-11-20.sp56">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Še enkrat opozarjam, spoštovana predsedujoča, vi ste dejali, da se bo minister še
               javljal k besedi. Minister se sploh še ni javil k besedi! Ni se še javil! Ne morete
               vi zdaj tega tako komentirati, da se bo še javljal, če se sploh še ni javil. Se bo,
               če ga bo slučajno kdo ujel tukaj, da bo ostal. Sicer pa ugotavljam, da je velika
               težava argumentirati vse tisto, kar je bilo tu povedano s strani predstavnika
               predlagateljev in tudi ostalih, ki smo govorili. Ni pojasnjeno, zakaj je bilo danih
               maja dodatnih 100 milijonov evrov tema dvema bankama kljub slabemu spričevalu
               revizorskih hiš. Namenoma, po nesreči ali kako drugače?</p>
            </sp>
            <sp xml:id="SDZ6-Redna-19-2013-11-20.sp57">

               <speaker>PODPREDSEDNICA POLONCA KOMAR:</speaker>

               <p>Proceduralni predlog, gospod Tanko!</p>
            </sp>
            <sp xml:id="SDZ6-Redna-19-2013-11-20.sp58">

               <speaker>JOŽE TANKO (PS SDS):</speaker>

               <p>Spoštovana predsedujoča, predlagam, da zagotovite, preden se karkoli naprej odvija v
               tej dvorani, da dobimo vsaj odgovore na prvih pet, šest ur razprave. Lahko se
               smejete, gospa državna sekretarka, to je zanimivo, kajne, ampak treba je dati
               odgovore. In če Vlada nima odgovorov, potem je modro, da to pove, da se ne ukvarjamo
               s tem kar naprej, ker očitno je odgovorov malo, so samo slaba dejanja. Predlagam, da
               to zagotovite. Hvala lepa.</p>
            </sp>
            <sp xml:id="SDZ6-Redna-19-2013-11-20.sp59">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Kot sem že povedala, gospod minister se lahko kadarkoli javi k besedi.</p>
               <p>Proceduralno ima besedo. Maša Kociper.</p>
            </sp>
            <sp xml:id="SDZ6-Redna-19-2013-11-20.sp60">

               <speaker>MAŠA KOCIPER (PS PS):</speaker>

               <p>Spoštovana predsedujoča, v imenu naše poslanske skupine Pozitivna Slovenija
               nasprotujem temu, da gospod Tanko ponovno zlorablja postopkovna vprašanja zato, da
               razpravlja, obračunava s predstavniki Vlade in tako naprej. Gospod Tanko, če bi
               poznali poslovnik, bi vedeli, da ima minister Čufer v tej interpelaciji na voljo
               možnost obrazložitve odgovora na interpelacijo. Odgovor je namreč posredoval pisno in
               očitno je kot inteligentna oseba presodil, da vse, kar je bilo doslej povedano, ni
               nič novega in nič drugačnega od tega, kar je bilo v pisnem odgovoru že podano. Če pa
               vaša stranka v stari dobri maniri obračunava od leta 1964 naprej in nazaj z vsem, kar
               se je v tej državi dogajalo, potem pa prosim, da ne silite gospoda ministra k
               odgovarjanju. In ne vem, kaj zahtevate od predsedujoče.</p>
               <p>Moj proceduralni predlog je, da ne zlorabljate poslovnika in ne silite predsedujoče
               in predstavnikov Vlade v dejanja, ki jim po poslovniku ne pritičejo in niso nujna.
               Gospod Čufer se bo odločil, kdaj bo odgovoril. Mi pa itak smo obsojeni tukaj na
               milost in nemilost, smo predani SDS, da nas bo spet do pozne nočne ure maltretirala,
               vi pa nam dovolite, da se znotraj tega odločamo, kdaj moramo odgovoriti in kdaj ne.
               Predsedujoča, podpiram vas v tem, da ne nasedate tem proceduralnim predlogom.
               Hvala.</p>
            </sp>
            <sp xml:id="SDZ6-Redna-19-2013-11-20.sp61">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Jaz mislim, da se bomo tudi danes uspeli do konca seje držati poslovnika tako kot
               tudi druge dni.</p>
               <p>Sedaj pa bi dala besedo mag. Katarini Hočevar, ki ima repliko na gospoda Černača.
           </p>
            </sp>
            <sp xml:id="SDZ6-Redna-19-2013-11-20.sp62">

               <speaker>MAG. KATARINA HOČEVAR (PS DL):</speaker>

               <p>Spoštovani kolega poslanec, jaz sem v svoji razpravi povedala tisto, kar mislim, da
               je prav, in kolikor sama vidim zadeve in znam razmišljati. Pozabila sem vam pa še
               nekaj povedati, zakaj menim, da je bila nadzorovana likvidacija pravilna in modra
               odločitev ministra Čuferja, tako kot sem se izrazila. Tudi zato, ker mi je tako
               zagotovil dr. Šušteršič. Hvala.</p>
            </sp>
            <sp xml:id="SDZ6-Redna-19-2013-11-20.sp63">

               <speaker>PODPREDSEDNICA ROMANA TOMC:</speaker>

               <p>Gospod Branko Ficko, izvolite. Gospod Branko Ficko, boste en trenutek še počakali.
               Minister se je javil prej k besedi, pa ga nisem opazila.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-19-2013-11-20.sp64">

               <speaker>DR. UROŠ ČUFER:</speaker>

               <p>Hvala.</p>
               <p>Mogoče najprej kar se tiče Factor banke in Probanke. Najprej lahko poudarim to, da
               mi te dve banki nismo reševali, mi smo iskali način, kako jih zapreti. Lahko tudi
               glasneje. Mi teh dveh bank nismo reševali, mi smo iskali način, kako jih zapreti, in
               sicer kako jih zapreti na način, da ima gospodarstvo čim manj škode in na način, da
               je čim večji delež tistega, kar se imenuje v Evropski komisiji "burden sharinga", se
               pravi, da obstoječi imetniki podrejenih obveznosti, obveznic in drugih podrejenih
               vrednostnih papirjev, nosijo čim večji del stroška zapiranja in da se minimizira del
               stroška, ki ga nosi država. Jaz gledam na Probanko in na Factor banko kot na dva
               okostnjaka, ki sta mi padla iz omare v naročje. Pa ne samo meni, tudi novemu
               guvernerju Boštjanu Jazbecu se je ta stvar pravzaprav zgodila. Ko smo prišli v
               pisarno prvi dan ob primopredaji, jaz se nisem dobil s finančnim ministrom, meni je
               primopredajo posla naredil državni sekretar mag. Andrej Šircelj. In v primopredaji ni
               bilo nikjer govora, da sta Probanka in Factor banka velik sistemski problem. V teh
               dveh bankah je bilo v tistem času okoli 200 milijonov depozitov. Jaz bi bistveno
               rajši videl, da to ne bi bil moj problem, da bi bila ta stvar pospravljena z mize,
               rešena, še preden bi jaz prišel in se ne bi bilo treba s tem ukvarjati. Pa žal je
               bilo na moji mizi, tako kot še marsikaj drugega, s čimer se moram ukvarjati.</p>
               <p>Če pogledamo vprašanje podrobnosti ukrepanja. Mislim, da smo imeli tukaj eno izredno
               sejo, ki je trajala cel dan, in veste, da so pristojnosti, kar se tiče zapiranja,
               reševanja in druge aktivnosti na področju bančnega sistema deljene med Ministrstvom
               za finance in Banko Slovenije. Na izredni seji Državnega zbora je bil prisoten tudi
               guverner centralne banke, ki je predstavil podrobnosti, mislim, da odgovoril na vsa
               vprašanja, ki so mu bila zastavljena z njegovega področja, in sem tudi jaz odgovoril
               na vsa vprašanja z mojega področja, tako da mislim, da ni nobeno vprašanje ostalo
               neodgovorjeno. Seveda lahko kakšne odgovore tudi ponovimo, vsekakor, ampak mislim, da
               smo takrat pojasnili že praktično čisto vse.</p>
               <p>Kljub temu mogoče vseeno, ker je bil danes večkrat izpostavljen problem in pa dilema
               med nadzorovano likvidacijo in stečajem, da so trije glavni razlogi, zakaj je
               načrtovana likvidacija bistveno boljša kot stečaj. Prvi razlog je to, da že ocene, ki
               jih je predstavil guverner Banke Slovenije na izredni seji in jih je tudi obrazložil
               20. septembra, so pokazale, da je pravzaprav nadzorovana likvidacija cenejša od
               stečaja. Drugi argument, da v času kreditnega krča, ki ga imamo, če bi šli v stečaj,
               ne glede na to, da sta ti dve banki majhni in imata skupaj 5 % tržnega deleža na
               strani kreditov in strani depozitov, ki bi se do zaključka stečaja blokirali in še
               dodatno bistveno, bistveno bolj poglobili kreditni krč ter bi onemogočili
               marsikateremu majhnemu podjetju, da bi lahko normalno poslovalo, lahko bi sprožili
               celoten paket neplačevanja in plačilne nesposobnosti, ki bi se prenašal po sistemu
               med podjetjem in ... /nerazumljivo/... In tretji element, ki je zelo močen, zakaj je
               nadzorovana likvidacija boljša od stečaja, je finančna stabilnost. Mi ne moremo ti
               dve banke obravnavati, kot da sta popolnoma izločeni iz celega sistema, da nimata
               nobenega vpliva na nobeno drugo banko, kjer so ta trenutek banke ravno tako šibke iz
               zelo preprostega razloga, ker nismo imeli priložnosti najprej bank dokapitalizirati,
               prenesti terjatev iz bank na slabo banko in šele nato narediti stresne teste in
               pregled terjatev, kar bi bilo bistveno bolj ugodno in bolj normalno, da bi naredili.
               To so tisti trije argumenti, ki so popolnoma pretehtali vse ostale pomisleke in
               vprašanja.</p>
               <p>In tudi kar se nanaša na zgodbo odkrivanja oziroma naznanjanja organom pregona in
               dajanje ovadb. Mislim, da je guverner sam izjavil že na izredni seji, da so v Banki
               Slovenije dali 62 prijav in 6 prijav samo za ti dve banke in to na datum 20.
               septembra. Prepričan sem in glede tudi na podatke v medijih, da so po tem obdobju
               naredili še dodatne prijave, tako da tudi ta del poteka. Nadzorovana likvidacija v
               ničemer ne more prikrivati, zakrivati ali pa omejevati pristojnim organom pregona in
               preiskovanja, da bi opravljali svoje delo. V ničemer ni razlike med stečajem in
               nadzorovano likvidacijo. Jaz sem prepričan, da če bi ravnali drugače in če ne bi
               naredili nadzorovane likvidacije, ampak bi naredili stečaj, bi ravno tako danes sedel
               tukaj, bi bila ravno tako interpelacija, samo z vprašanjem, zakaj nisem naredil
               vsega, da bi v okviru svojih pristojnosti preprečil veliko paniko na trgu in veliko
               gospodarsko škodo. V takem primeru bi bistveno težje našel argumente, zakaj nisem
               naredil tistega, kar mislim, da moram narediti. Hvala.</p>
            </sp>
            <sp xml:id="SDZ6-Redna-19-2013-11-20.sp65">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Černač, izvolite.</p>
            </sp>
            <sp xml:id="SDZ6-Redna-19-2013-11-20.sp66">

               <speaker>ZVONKO ČERNAČ (PS SDS):</speaker>

               <p>Hvala.</p>
               <p>Žal še vedno ni odgovorov, spoštovani minister. Jih ni. Žal. Jaz mislim, da imamo
               dovolj časa, da do teh odgovorov pridemo. Dovolj, preveč. In ko govorite o tem, da je
               časa preveč. Zaradi tega ga je preveč, ker ni odgovorov. Sprašujemo, postavljamo
               vprašanja, ne dobimo odgovorov. Minister je dejal, da se ni ukvarjal s tem, kako ti
               dve banki sanirati, ampak kako ju zapreti, da bi bilo s tem čim naj škode za
               gospodarstvo. S tem se vsi strinjamo. In da sta ta dva okostnjaka padla iz omare.
               Takrat aprila je bilo še nekaj mesa na njima verjetno, potem 6. septembra sta bila
               verjetno že čisto zglodana do kraja. Ampak vmes ste bili minister vi. In ni odgovora
               na vprašanje, zakaj sta ta dva okostnjaka, za katera ste vedeli, da sta okostnjaka,
               dobila maja meseca vašo dodatno 108 milijonov 900 tisoč težko injekcijo. Zakaj, če ju
               je bilo treba zapreti? Potem bi bilo to treba narediti čim prej in k tej odgovornosti
               pritegniti lastnike teh bank in odgovorne osebe za stanje v teh bankah ali pa
               počakati na celovit pristop pri sanaciji bančnega sistema v okviru slabe banke. Samo
               ta dva scenarija sta gospodarna, možna, samo ta dva scenarija sta tista, ki bi ju
               pričakovali od ministra za finance. Ni odgovora zdaj, ali je številka 400 milijonov
               tista glede depozitov države in občin in državnih podjetij ter ostalih v teh dveh
               bankah ali je tista, o kateri je govorila gospa Hočevar, 680 milijonov evrov. Katera
               številka je zdaj prava? Ali se je od teh milijonov evrov državnega depozita v maju
               mesecu potem še povečeval ta depozit države v teh dveh bankah, če je ocena, da ju je
               treba zapreti?</p>
               <p>Minister je dejal, da je bila odločitev za ta postopek za nadzorovano likvidacijo
               takšna zaradi tega, ker je bilo ugotovljeno, da je ta postopek cenejši. V odgovoru je
               želel še z nekaj več besedami utemeljiti to trditev. Ampak nikjer ne danes ne v
               odgovoru nobene številke, nobene primerjave. Nobene. Minister ima vse podatke, mora
               jih imeti, drugače ne bi prišlo do te odločitve, vsaj jaz si tako to predstavljam, za
               milijardo 30 milijonov evrov državnega poroštva, na eni strani nadzorovana
               likvidacija, koliko nas to stane, in na drugi strani stečaj. In o tem mi danes
               sprašujemo, o zelo jasnih številkah. Po naših izračunih vrednostno gledano bi bil
               drugi postopek cenejši, ker ne bi bili ščiteni tisti, ki imajo vloge nad 100 tisoč
               evrov. Vprašanje pa je, ali je pri tej presoji to vse. Verjetno je še kaj drugega.
               Najmanj, kar je, bi bil postopek dražji zaradi ravnanj samega ministra za finance, ki
               je povečeval po nepotrebnem državni depozit v tej banki in bi potem država več
               izgubila, ker je bilo tega depozita preveč. Ampak to vprašanje zadeva aktualnega
               ministra, ne kateregakoli prejšnjega. In ne Vlado in ne Banko Slovenije.</p>
               <p>Rečeno je bilo, da je bila ta odločitev sprejeta na ta način zaradi tega, ker imajo
               podjetja problem z dostopnostjo do finančnih virov, kreditni krč še kar traja. Pa vas
               zdaj vprašam – ali imajo po 6. 9. kaj manj problemov s tem ali jih imajo še celo več?
               Koliko podjetij v zadnjih mesecih je šlo v stečaj zaradi tega, ker nimajo ustrezne
               dostopnosti – tudi tista, ki majo delo, trge in ki bi lahko preživela? Kaj je bilo to
               res tam storjeno za vse ostale? Nič, nič. Na področju stabilnosti bančnega sistema in
               preprečitve kreditnega krča ta postopek na to ni nič vplival. Glede finančne
               stabilnosti in o tem, da bi pa zdaj ljudje zaradi teh dveh bančic planili v banke po
               depozite, saj večina sploh ni vedela, za kaj gre. Saj sem povedal, da ogromno ljudi
               ni niti poznalo, predvsem pa ni imelo več kot 100 tisoč evrov. Večina teh ljudi ni
               imela več kot 100 tisoč evrov v bankah, večina ljudi tudi nima več kot 100 tisoč
               evrov v bankah. Tudi v drugih bankah ne. In vsi ti ljudje vedo, da so na podlagi
               zakona ti depoziti do 100 tisoč evrov varni.</p>
               <p>Vprašanje odgovornosti. Rečeno je bilo, da zaradi tega postopka uveljavljanje
               odgovornosti do teh lastnikov, članov uprav, nadzornih svetov ne bo nič manjša. Ali
               res? Kaj pa je bilo od 6. 9. do danes storjeno na tej točki? Ali je kateri od teh
               lastnikov, ki je soodgovoren, na kakršenkoli način odgovarjal ali nekateri še vedno
               vlečejo celo dobre plače v okviru teh dveh drugače delujočih bank? Ali je bilo temu,
               ki si je izplačal dividende, enemu izmed večjih lastnikov, kaj od tega premoženja
               okrnjenega? Ni bilo. Tako ni ne odgovorov, ne argumentov. Jih ni. In tudi ni
               odgovorov na vsa druga vprašanja, ki so se pojavila v povezavi s tem. Mi se zaradi
               takih načinov in takih odločitev enormno zadolžujemo po enormno visokih obrestnih
               merah. Naj še enkrat povem. 12,3 milijarde evrov dodaten obseg zadolžitev in poroštev
               v letih 2014 in 2015. Samo v teh dveh letih. Če je bila bivša država pri 20 milijonih
               prebivalcev zadolžena za 20 milijonov ameriških dolarjev in je bankrotirala, kaj bo s
               to državo, ki je zadolžena ena in pol krat toliko ob desetkrat manjšem številu
               prebivalcev? To so ta vprašanja, ki so se postavila in na katera tudi ni odgovorov.
               Kaj se bo zgodilo, ko bo treba vse te silne kredite vračati? Od kod bomo to vračali?
               Kakšna je ta računica? Jaz upam, da ne bom dobil takega odgovora, kot smo ga dobili v
               preteklosti na drugih ravneh, ko je nekdo rekel, ni problema, saj mi bomo pa itak za
               obresti nove kredite vzeli oziroma dodatne obveznice izdali. Tako približno sedaj ta
               država funkcionira. Ampak ta spirala se bo enkrat končala. In v tej povezavi ni
               odgovora na vprašanje, kdo je kupil to obveznico za milijardo in pol po tej visoki
               obrestni meri, skoraj 5 %, ali je res, da je dobil 6 milijonov evrov diskonta, kakšni
               so bili stroški provizije pri tej izdaji, kdo je te stvari počel. Ni odgovorov na
               vprašanja ali je bil minister za finance dr. Uroš Čufer posredno ali neposredno
               vpleten v to, kar beremo v teh prisluhih, Alex Dibelius, Lovše, člani uprave
               Agrocorja, Banka Koper in tako naprej.</p>
            </sp>
            <sp xml:id="SDZ6-Redna-19-2013-11-20.sp67">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Ficko, izvolite.</p>
            </sp>
            <sp xml:id="SDZ6-Redna-19-2013-11-20.sp68">

               <speaker>BRANKO FICKO (PS PS):</speaker>

               <p>Hvala.</p>
               <p>Jaz bi sicer rekel tako, da nimam občutka, da je to interpelacija, bolj je politično
               montiran proces po nalogu politbiroja ali CK. Predvsem pa vidim to kot manipulacijo,
               prevalitev krivde na drugega.</p>
               <p>Zakaj smo tu z bankami in gospodarstvom? Zaradi napak v preteklosti, predvsem v
               obdobju 2006–2008, pa tudi 2009. Ves tisti bančni plasma enormnega kreditiranja, ne
               glede na vloge nebančnega sektorja. In nadzor je bil možen, ali preko Banke Slovenije
               in tudi preko drugih organov. Ampak sedaj smo tu, kjer smo, in to je naše skupno
               breme.</p>
               <p>Glede Factor banke in Probanke ter kdo je bil zraven. Bil je tudi Rigelnik, bil je
               tudi Glaser, ampak bili so tudi ostali. Bili so Šroti, bili so Bavčarji, bila je
               mariborska nadškofija in razno razni posamezniki preko slamnatih firm. Zgodba Šrota,
               ko je v povezavi s Telekomom in albanskim poslovnežem leta 2006 vzel kredit v višini
               11 milijonov evrov, kupil pivovarno na Kosovem, leta 2010 je bila ta vrednost
               kosovske pivovarne že nič, in tistih 11 milijonov evrov je že odšlo preko Kosova, v
               Sloveniji pa je ostala luknja. Zgodba mariborske nadškofije, povezana z offshore
               investicijskim skladom Zvon 1, skupaj s Factor banko in Probanko, vse s ciljem
               plemenitenja kapitala, vse na račun slovenskih bank z naložbami od Hrvaške do
               Argentine, Cipra in tako naprej. Rezultat je seveda negativen v višini milijarde
               velike luknje. Krščanski demokrati, tudi vaš prispevek iz preteklosti je evidentiran
               in upam, da bo tudi tista izjava papeža Frančiška obveljala, da denarja več ne
               zaupati klerikom.</p>
               <p>Sedaj je ta vlada končno začela postopke reševanja bančnega sistema in med slabimi
               rešitvami je poiskala najmanj bolečo, ta program nadzorovane likvidacije. Ko
               predlagatelji govorite o načinu reševanja z davkoplačevalskim denarjem, nakazujete,
               da ne gre za reševanje oziroma čiščenje napačnih odločitev, temveč edino za
               diskreditacijo in blatenje ukrepov sedanje vlade ter nezaupanje v slovenski bančni
               sistem. Najbolj pomembna pa je seveda politična promocija. Za državo in državljane je
               najpomembnejše, da se je postopek reševanja začel, seveda zopet v interesu
               gospodarstva. Ukrepanje je s strani oblasti in nadzornikov, predvsem pa je zadeva
               usklajena z evropskimi inštitucijami. Jaz bi vam, predlagatelji, dal predlog, da bolj
               produktivno bi bilo, da svoj prispevek za napake v preteklosti priznate, in to brez
               političnih procesov po nalogu CK, ter svoje negativne izkušnje iz preteklosti
               usmerite v pozitivno Slovenijo, pa ne rabite v stranko, in da ministra Čuferja
               podprete, da popravi tudi vaše napake. Hvala lepa.</p>
            </sp>
            <sp xml:id="SDZ6-Redna-19-2013-11-20.sp69">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Ficko.</p>
               <p>Na vrsti je gospa Lejla Hercegovac, potem Daniel Krivec in nato Mirjam Bon Klanjšček.
           </p>
            </sp>
            <sp xml:id="SDZ6-Redna-19-2013-11-20.sp70">

               <speaker>MAG. LEJLA HERCEGOVAC (PS PS):</speaker>

               <p>Spoštovana podpredsednica, spoštovani minister z ekipo, kolegice in kolegi!</p>
               <p>Vsi, ki me dobro poznate, veste, da boljše delam kot zdravnica in kot poslanka, kot
               pa govorim. Ampak občasno je treba tudi kaj reči v tem parlamentu. Ja, res je, Jožef
               Jerovšek, ker v časopisu danes piše, da ko vi ne govorite, je to minuta kulture.</p>
               <p>No, zakaj smo danes tukaj? Za tiste, ki nas gledajo na televiziji, je dobro
               povedati, da danes imamo interpelacijo proti ministru dr. Čuferju in direktno proti
               vladi. Za mene je to pasé, ker je zaupnica vladi izglasovana, bila pa je vezana za
               najbolj pomemben dokument, ki se sprejema v državnem zboru, to je proračun za leti
               2014 in 2015. Ampak za tiste, ki nas gledajo pred televizijo, je dobro povedati, da
               118. člen Ustave RS določa, da je interpelacija legitimna in opozicija jo lahko vedno
               sproži, ampak da je to parlamentarni izraz, ki določa institut parlamentarne kontrole
               nad delovanjem vlade in delovanjem določenih ministrov. S tem pa opozicija želi
               vplivati na izvršno oblast s svojimi konstruktivnimi predlogi in sodelovanjem. Z
               institutom interpelacije je podobno kot za institutom referenduma. Oba sta mehanizem
               nadzora in pravzaprav izraz demokracije. Ampak kaj se pa dogaja v našem državnem
               zboru? Začne se zlorabljati v politične namene in spodkopavati vladajočo koalicijo.
               Argument, s katerim jasno postavljamo in obrazlagamo vprašanje, ki je predmet
               interpelacije, sta dve točki. Prva so banke in druga je odstavitev spoštovanega
               kolega gospoda Andreja Širclja. Veste, da ne bom diskutirala o bankah, ker to ni moje
               področje, ampak Probanka in Factor banka sta urejeni tako, kot je bilo treba urediti.
               Zagotavljam vam s tega mesta, da sem poslušala osebno na svoja ušesa v Bruslju, da je
               to narejeno v dogovoru z Evropsko unijo. To pomeni, niti minister niti vlada ni to
               naredila kar tako, ampak so se konsultirali in naredili tisto, kar so morali
               narediti. Zato razumem tisti prvi očitek kot pravzaprav oviranje vlade. Kar pa se
               tiče druge točke, če mene vprašate, menim, da je sploh v interpelaciji ne bi smelo
               biti, ker ne sodi v točko interpelacije. Zakaj je spoštovani gospod Andrej Šircelj
               dovolil, da je 2. točka interpelacije prav on, ne vem, verjetno bo odgovoril na to.
               Ampak če bi bila jaz na njegovem mestu, tega ne bi nikoli dovolila. Razumem
               interpelacijo stranke SDS, da jo skrbi, kaj se dogaja in da ste zaskrbljeni za državo
               in ljudi. Jaz vam to verjamem. Ampak moja zdravniška izkušnja govori, da je to tako,
               ko sorodniki pridejo v bolnišnico na oddelek obiskat svojega sorodnika, ki ga doma
               obiščejo enkrat na teden ali na mesec, ko je pa v bolnišnici, pa vsako uro kličejo
               zdravnika in sprašujejo, kaj ste mu dali, kaj ste mu naredili in tako naprej. To je
               slaba vest. Veste, tisti, ki naredi vse to, kar rabi sam, ne potrebuje druge
               spominjati, kaj je treba narediti. Jaz mislim, da smo vsi odrasli in da vemo, kaj
               moramo početi v danem momentu, seveda če smo v 24 letih res dobili tisto vest, ki
               sodi v razvoj vsakega človeka.</p>
               <p>Spoštovani predlagatelj je danes govoril dosti o filmu. Jaz pa res mislim,
               spoštovani kolega Černač, ne vem, če je to danes za film, ampak lahko pa bi bilo. Jaz
               mislim, da s tratenjem časa, davkoplačevalskega denarja, neresnimi točkami, ki jih
               imamo v interpelaciji, in oviranjem dela vlade, katerekoli, nam to res ni za zgled,
               sploh vseh nas tukaj, posebej pa tudi stranke SDS. Če mislite, da dobivate točke na
               televiziji, jaz mislim, da ne, čeprav to zgleda tako burno, kot se gleda govorjenje,
               ampak verjemite, da s psihološkega stališča to ni tako. Jaz verjamem, da dve tretjini
               tistih, ki sedite na moji levi strani, torej moji srčni strani, mislite enako, in
               verjamem, da ne bi niti sodelovali v tej interpelaciji, če mogoče ne bi imeli šefa.
               Poglejte, določeni šefi zahtevajo od svojih, da počnejo to in to in to, da naredijo
               tako in tako in tako. Ja, kolega Jerovšek, vi ste pa res brezupen slučaj. Jaz bom
               predlagala, da vsi tisti, ki so več kot dva mandata v Državnem zboru, res to več ne
               bodo, ker mislim, da so v dveh mandatih dali vse tisto, kar so lahko.</p>
               <p>Da zaključim. Interpelacija je zame izguba časa, veste, da ne bo izglasovana, veste,
               da je zaupnica vladi izglasovana, veste, da je to govorjenje in slaba vest tistih, ki
               jo predstavljajo. Lepo prosim, kar se da skrajšamo ta čas, ker nima smisla.
               Hvala.</p>
            </sp>
            <sp xml:id="SDZ6-Redna-19-2013-11-20.sp71">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jerovšek se je javil za repliko. Ali ste že razpravljali, gospod Jerovšek,
               ker nisem bila ves čas tukaj? Potem pa ne morete imeti replike. Naslednjič. To ne bo
               šlo.</p>
               <p>Gospod Černač kot predlagatelj, izvolite.</p>
            </sp>
            <sp xml:id="SDZ6-Redna-19-2013-11-20.sp72">

               <speaker>ZVONKO ČERNAČ (PS SDS):</speaker>

               <p>Gospa Hercegovac je verjetno izhajala iz svojih izkušenj. Verjamem, da imajo v
               Poslanski skupini Pozitivne Slovenije problem, ker imajo v bistvu šefa in šefico,
               zdaj po novem. Tako da tukaj je verjetno problem, komu slediti, koga ubogati in tako
               naprej, vendar ni dobro teh slabih praks prenašati na druge poslanske skupine.
               Govorimo le o resnem vprašanju, ne vem če se tega zavedate nekateri, tudi gospa
               Hercegovac. Poglejte, govorimo o vprašanju, kaj bo s to državo čez 2, 3. 5, let, 10
               let, glede na odločitve, ki jih nekatere predlaga, nekatere pa tudi sprejema trenutni
               minister za finance dr. Uroš Čufer. Na podlagi vseh teh odločitev, da jih ne
               ponavljam, ker so bile danes že večkrat povedane, bo ta država ob koncu njegovega
               mandata, pa četudi bo ta konec njegovega mandata danes zvečer, izjemno zadolžena, po
               izjemno visokih obrestnih merah. To zadeva tako vas, gospa Hercegovac, kot gospoda
               Bevka, kot gospoda Širclja, kot mene, kot vse nas, 2 milijona ljudi v tej državi,
               kajti za previsoke obresti, ki jih bo treba zaradi teh odločitev plačevati, plačevali
               pa jih bodo v glavnem tisti, ki niso teh rabot povzročili, bomo vsi imeli manj. Manj
               bo za šole, manj bo za vrtce, manj bo za upokojence. Ta primež, ta krč bo vedno
               večji, to je enostavna gospodinjska logika.</p>
               <p>Če smo imeli leta 2008 obveznosti za kredite 300 milijonov evrov in jih imamo zdaj
               800 milijonov, drugo leto milijardo, potem zaradi takih odločitev, kot jih minister
               sprejema, ta država verjetno ne bo več mogla v relativno kratkem času delovati na
               normalen način, tako da bi se razvijala, da bi izvajala funkcije socialne države. In
               o tem govorimo mi danes. Minister se temu posmehuje. Verjamem, da mu je lepo, ko
               posluša te razprave, ker se čuti trden v tej koaliciji, ki ga podpirate, se ne čuti
               ogrožen. Vendar pa, glejte, vsi smo ogroženi zaradi teh ravnanj. Ne samo tisti, ki
               sedite v tej dvorani, predvsem 2 milijona ljudi v tej državi je ogroženih zaradi
               takih zadolžitev, kot se dogajajo v zadnjem času, kot je bila ne nazadnje ta 101,5
               milijardna obveza, za katero ne dobimo niti odgovora, kdo jo je kupil. Bil je edini
               vlagatelj, v nekaj minutah je to kupil, zaprt postopek, 6 milijonov evrov diskonta,
               ne vemo, koliko je provizija države. Nič ne vemo. Pa vemo, da pri teh poslih gredo
               provizije ne v sto tisoče, tudi v milijone evrov.</p>
            </sp>
            <sp xml:id="SDZ6-Redna-19-2013-11-20.sp73">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Danijel Krivec, izvolite.</p>
            </sp>
            <sp xml:id="SDZ6-Redna-19-2013-11-20.sp74">

               <speaker>DANIJEL KRIVEC (PS SDS):</speaker>

               <p>Hvala lepa za besedo, spoštovana podpredsednica. Lep pozdrav kolegicam in kolegom,
               spoštovanim ministrom, še posebej ministru Čuferju!</p>
               <p>Pravim, da mogoče je interpelacija tudi možnost, da nas prepriča in ga podpremo,
               vendar do zdaj na žalost še ni bilo argumentov. Je bilo pa kar nekaj razpravljavcev,
               ki bi želelo na nek način zamegliti to razpravo in tudi razvrednotiti pomembnost te
               interpelacije in tudi vsebine, o kateri govorimo. Jaz tudi ne verjamem več v
               naključja, ker sem tudi že drugi ali tretji mandat v parlamentu. Posamezne medijske
               akcije, ki se dogajajo v suportu tudi preiskovanj, me ne presenečajo več. Spomnite se
               izredne seje o bančništvu, ko smo govorili o istih zadevah, o Factor banki in
               Probanki. Tik pred tem oziroma v istem dnevu se je izvedla preiskava pri gospodu
               Medji in Arharju in s tem so se polnile prve strani časopisov in portalov. Danes
               gledamo ponovitev ali reprizo in dogaja se preiskava v HSE. Mogoče zato ker delajo
               napačno strategijo in ne vem kaj še vse, ampak kdor to misli, se verjetno moti.</p>
               <p>Sprašujem se tudi glede nekaterih poslancev, ki nonstop zavajajo glede našega dolga
               države. V vseh statistikah, ki jih imate na voljo in vam jih Statistični urad pošilja
               in druge inštitucije, je jasno, da je bil dolg v letu 2008 okrog 8 milijard, v tem
               trenutku pa je 19 milijard. In to dokumenti dokazujejo. Vsi jih imate na mizah in ne
               vem, zakaj zavajate. Enako je tudi v procentih, če nekdo ne razume absolutnih
               številk. Leta 2008 je bil 22-odstotni delež dolga v bruto družbenem proizvodu. V tem
               trenutku je 54 %. In zdaj nekateri poslanci razlagate, da se o tem ni pametno
               pogovarjati, da je to tema za ne vem koga, ne pa za poslance, ki sedijo v parlamentu
               in na nek način tudi posredno potrjujejo vse te dogodke, in to skozi proračun ali
               skozi zakonodajo. In nekdo, ki je prišel iz neke druge službe, se sprašuje, ali je to
               pomembno. Mislim, da je pomembno. Pa ne za nas, pomembno je za vse davkoplačevalce.
               Oni bodo te razlike, ki nastajajo skozi to obdobje, plačali: skozi dohodnino, skozi
               DDV, skozi nepremičninski davek in vse zadeve, ki so se dogajale v zadnjem obdobju.
               Kdo pa bo obresti plačal? Nihče drug, ne minister oziroma posredno že kot
               davkoplačevalec, enako tudi mi, poslanci, ampak vsi, vseh dva milijona ljudi, ki nas
               gledajo.</p>
               <p>Prej je bila omenjena primerjava, da se Factor banka in Probanka primerjata zdaj pri
               Zakonu o bančništvu, da to mešamo in da je to enako kot depoziti in podrejene
               obveznice v obeh primerih in da enkrat govorimo eno, enkrat drugo. Ni res. V primeru
               Factor banke in Probanke gre za stečaj oziroma nadzorovano likvidacijo, ki je poseben
               postopek in v tem primeru vsi odgovarjajo s svojimi vložki oziroma v tem primeru smo
               abolirali tiste, ki imajo nad 100 tisoč evrov vredne depozite. V primeru podrejenih
               obveznic pri drugih bankah gre pa za postopek, kjer te banke v tem trenutku niso v
               nobenem posebnem režimu in se te podrejene obveznice nekomu odvzamejo za nazaj.
               Prepričan sem, da bo Ustavno sodišče okrog tega marsikaj reklo. Prej je minister
               razlagal, da je bila to najboljša odločitev, da se Probanka in Factor banka pelje po
               postopku nadzorovane likvidacije namesto stečaja. In je tudi omenil, da je bilo to
               predstavljeno s strani bivšega guvernerja gospoda Kranjca na tisti zaprti seji. Jaz
               takrat septembra nisem tega slišal. Moram pa reči, da smo na tej seji slišali, da so
               vse banke v dobri kondiciji. Minister pa pravi, da najprej, ko se je usedel na svoj
               stolček v marcu oziroma aprilu, so padali okostnjaki iz omar. Tudi mi smo
               presenečeni. Pri podatkih, ki smo jih imeli kot poslanci v Državnem zboru s strani
               bančnega sektorja in tudi guvernerja, ki nam je govoril sicer na zaprti seji, je bilo
               ves čas govora o tem, da so banke v dobri kondiciji in da ne rabimo nobenih pomoči.
               Potem pa pride do tega, da je potrebna likvidacija namesto stečaja. Tudi novi
               guverner je na svojih hearingih, ki jih je imel v poslanskih skupinah, ves čas
               govoril, da je v takih primerih najboljši stečaj. Ne vem, zakaj se je tako hitro
               plošča obrnila in je boljša likvidacija. Ali pa vemo – zaščititi tistega 0,5 %
               depozitarjev oziroma komitentov, ki so imeli več kot 100 tisoč evrov vlog, in teh je
               175, mislim, da je bilo danes to že enkrat povedano. Verjetno so bolj vplivni kot
               tista velika večina malih depozitarjev, teh je 99,5 % in niso imeli vlog, višjih od
               100 tisoč, za katere že po osnovnem zakonu garantira država. Se pravi, teh 175 vizavi
               35 tisoč drugih komitentov je vplivalo na to, da se je opravila nadzorovana
               likvidacija namesto stečaja in da bo vseh teh 35 tisoč plus ostalih še do 2 milijona
               državljanov plačalo te stroške likvidacije. Ne bodo pa plačali tisti, ki so imeli
               višje depozite in ki so imeli tudi lastniške deleže. Tudi mene zanima, zakaj niso
               bili sklepi - tudi o tem je bilo govora s strani kolegov z druge strani, da so se vsi
               zavzemali za javnost podatkov v tem primeru, ko gre za posebne postopke, se pravi
               nadzorovano likvidacijo ali pa stečaj. Vendar teh sklepov na tej seji niste potrdili.
               Tako nimamo vpogleda, zakaj se določene anomalije zgodijo. Minister še vedno ni
               odgovoril, zakaj sta se v maju dokapitalizirali Factor banka in Probanka za teh 109
               milijonov. Ob tem je pa treba vedeti, da ti dve privatni banki sta imeli v letu 2007
               in 2008 39 tisoč depozitov države, 2008 80 tisoč, zanimivo, leta 2009, ko se je
               zamenjala vlada, pa so ti depoziti v privatnih bankah, da ne bo pomote, in verjetno
               vsi poslanci smo pričakovali ali pa imamo v glavah, da so državni depoziti večinoma
               vezani v državnih bankah. Ali pa mogoče bi pričakovali, da so v nekih tujih bankah,
               ki so bolj sigurne, ne pa v nekih domačih privatnih bankah. Zanimivo, 2009 narastejo
               ti depoziti na 284 milijonov, leta 2010 na 231 milijonov, 2011 na 225 milijonov. To
               so depoziti države v teh dveh bankah. Leta 2012 209 milijonov in navkljub vsem
               revizijam in opozorilom, ki so jih tako Računsko sodišče kot drugi pregledovalci teh
               bančnih resorjev dajali in so bili signali sigurno dostopni tudi ministrstvu, razna
               revidirana letna zaključna poročila, navkljub temu se v letu 2013 v maju mesecu, se
               pravi, ko je že bil nov minister, ponovno vložijo depoziti v višini 109 milijonov
               evrov. In ti depoziti so sedaj izgovor, zakaj ne stečaj, ampak likvidacija. Tako jaz
               razumem ministra. Ampak če teh depozitov država ne bi vložila v Factor banko in
               Probanko, ampak bi jih vložila v NLB, bi verjetno bil učinek boljši.</p>
               <p>Prej je bilo rečeno, da ima Slovenija zaradi odločitve o nadzorovani likvidaciji in
               ne stečaju boljši položaj v bančnem sistemu oziroma da je bančni sistem bolj trden.
               Ne vem, kje ste to ugotovili, glede na zadnje zadolževanje, ki je bilo na zaprtem
               trgu, to pomeni, da niti na odprti trg ne upamo več kot država, in to po visoki
               obrestni meri, kar vsi strokovnjaki potrjujejo. Jaz ne vidim nobene trdnosti našega
               sistema, če niti na odprtem trgu ne upamo najeti kredita. Se pravi, ne vemo. In ne
               vemo, kdo je ta kredit dal. Ne vemo, koliko je bilo, kot je bilo prej rečeno,
               provizij, vemo pa, koliko bomo obresti plačali. In spet jih ne bo ministrstvo in ne
               vlada, ampak jih bodo vsi davkoplačevalci. In to kar zajeten kos, 220 milijonov. In
               vi govorite, kako se nekateri na tej strani ukvarjamo z malenkostmi in vlečemo
               razprave v nedogled. Ampak to so pomembna vprašanja. Jaz upam, da se vsaj tisti
               poslanci, ki zdaj sedite, strinjate. Tudi meni ni vseeno, ali bom plačal pri svojem
               kreditu 5-procentne obresti ali 2-procentne. Verjetno se vsi pogajate, ko najemate
               kredit za višino teh obresti, in iščete ponudbe od vseh bank. Zanimivo, naša vlada pa
               zbere enega in pristane na visoke obresti. Če to ni vsaj za vprašanje, če ne
               interpelacijo, potem ne vem, kaj bi še bilo. In tudi ni bilo odgovora, zakaj je Banka
               Slovenije oziroma tudi ministrstvo dovolilo izplačilo dividend iz teh dveh bank, če
               so vedeli, in minister je priznal že aprila, da so to okostnjaki, še vedno pa sta
               dovolili in ena in druga institucija, da se te banke izčrpajo. Tudi tukaj ni jasnega
               odgovora. Mislim, da ima Banka Slovenija pa verjetno tudi ministrstvo sigurno na
               voljo kakšen ukrep, da bi to zajezila. Ne pa, da omogoči ta izplačila z novo
               dokapitalizacijo v višini 109 milijonov. Mislim, da so to vprašanja, na katerega si
               želi odgovor tudi koalicija. Prej je bilo rečeno, da smo nekatere stvari zamudili in
               bi jih lahko prej naredili. Tukaj pa vseeno tudi tisti, ki ste na novo v parlamentu,
               nimate neke odveze in ne morete govoriti, to so pa nekateri pred nami zakuhali. Sami
               sebe boste morali pogledati v obraz in vprašati, zakaj ste v lanskem letu tako srčno
               nastopali proti holdingu in slabi banki in ob tem zbirali celo podpise in zahtevali
               ustavne presoje, zdaj je pa to ravno izgovor, da so nekateri postopki zamujeni. Tukaj
               pa nimate več izgovora, da so to nekateri poslanci in nekateri mandati pred vami
               zakuhali.</p>
               <p>Tako da pričakujem odgovore s strani ministra na konkretna vprašanja, ki so bila
               večkrat postavljena, in verjamem, da jih bomo v teku razprave tudi pridobili.</p>
            </sp>
            <sp xml:id="SDZ6-Redna-19-2013-11-20.sp75">

               <speaker>PODPREDSEDICA ROMANA TOMC:</speaker>

               <p>Hvala lepa.</p>
               <p>Mag. Mirjam Bon Klanjšček, za njo so na vrsti dr. Ljubica Jelušič, Andrej Šircelj in
               Ivan Vogrin.</p>
            </sp>
            <sp xml:id="SDZ6-Redna-19-2013-11-20.sp76">

               <speaker>MAG. MIRJAM BON KLANJŠČEK (PS PS):</speaker>

               <p>Hvala lepa za besedo. Spoštovana gospoda ministra in predstavnici Vlade, spoštovane
               kolegice in kolegi!</p>
               <p>Pa poglejmo malo zgodovino. Doslej smo imeli v Državnem zboru 26 interpelacij zoper
               ministre vlad, od tega sta bili zoper ministra za finance vloženi dve interpelaciji.
               Obakrat se je na vročem stolu znašel finančni minister gospod Mitja Gaspari. Prvo
               interpelacijo so mu marca leta 1994 vložili poslanci Slovenske ljudske stranke, drugo
               interpelacijo pa so mu decembra leta 1999 vložili poslanci Slovenske demokratske
               stranke in Slovenskih krščanskih demokratov. Vendar predloga nista prestala preizkusa
               v Državnem zboru, oba so poslanke in poslance s precejšnjo večino zavrnili. Danes smo
               tu in smo priča tretji interpelaciji zoper ministra za finance. A ne morem se znebiti
               občutka, da je interpelacija zoper finančnega ministra dr. Uroša Čuferja privlečena
               za lase. Zakaj? Stranka SDS, ki je vložila interpelacijo, je sicer v ospredje
               interpelacije zoper ministra dr. Uroša Čuferja postavila očitek o podelitvi poroštva
               pri nadzorovanem prenehanju Probanke in Factor banke. A spomnimo se samo izjav, ki so
               jih dali člani stranke SDS, ko je Vlada sprejela sklep o razrešitvi gospoda Širclja.
               Takrat so napovedovali interpelacijo. In danes smo tu preprosto zato, ker je minister
               predlagal za gospoda Širclja bolečo razrešitev z mesta neizvršnega direktorja Družbe
               za upravljanje terjatev bank. Danes smo o tem sicer že veliko slišali, a naj spomnim
               še enkrat, gospoda Širclja je na to mesto imenovala Vlada Janeza Janše v času, ko je
               opravljal funkcijo državnega sekretarja na Ministrstvu za finance, in gospod Šircelj
               je še vedno poslanec v Državnem zboru. V 13. členu Zakona o poslancih namreč piše, da
               sme poslanec samostojno ali v delovnem razmerju opravljati dejavnost, vendar le v
               obsegu, ki ne presega petine polnega delovnega časa. Zato me čudi, da je takrat Vlada
               Janeza Janše na mesto neizvršnega direktorja tako pomembne institucije imenovala
               državnega sekretarja, ki je bil že s to funkcijo polno zaposlen. Nezdružljivost
               funkcij pa določata tako Zakon o poslancih kot Zakon o integriteti in preprečevanju
               korupcije. Zakon o poslancih jasno določa, da poslanec ne sme biti hkrati član
               Državnega sveta, niti ne sme opravljati druge funkcije ali dela v državnih organih,
               ne sme opravljati funkcije župana in podžupana v občini, ne sme opravljati pridobitne
               dejavnosti, ki po zakonu ni združljiva z opravljanjem javne funkcije, razen
               petinskega dela seveda, in ne more biti član nadzornega odbora gospodarske družbe.
               Vlada Republike Slovenije je zato sprejela sklep, ki se glasi: "Glede na to, da Zakon
               o ukrepih Republike Slovenije za krepitev stabilnosti bank ni izključil uporabe
               Zakona o poslancih, iz katerega izhaja, da poslanci ne smejo opravljati funkcije
               nadzora v gospodarskih družbah, med katere spada tudi Družba za upravljanje terjatev
               bank, po drugi strani pa neizvršni direktorji družbe za upravljanje terjatev bank
               opravljajo funkcijo nadzornega odbora, sta funkciji poslanca in člana upravnega
               odbora Družbe za upravljanje terjatev bank nezdružljivi. Zato Vlada Republike
               Slovenije ugotavlja, da je podan razlog za razrešitev iz druge alineje osmega
               odstavka 8. člena Zakona o ukrepih Republike Slovenije za krepitev stabilnosti bank."
               Na podlagi tega sklepa je torej Vlada Republike Slovenije gospoda Širclja razrešila s
               tega mesta. Menim, da je interpelacija institut, ki ga je treba uporabiti takrat, ko
               obstajajo utemeljeni argumenti, ne pa na podlagi takšnih očitkov, kot izhajajo iz
               besedila interpelacije. Sklep, ki ga je dala Vlada Republike Slovenije, je popolnoma
               jasen: problem je v tem, da bi se moral gospod Šircelj preprosto odločiti med
               funkcijo poslanca in funkcijo neizvršnega direktorja. Pa se ni. Menim, da je pri dveh
               tako pomembnih funkcijah, ki ju je imel gospod Šircelj na voljo, se pa zakonsko
               izključujeta, stvar politične higiene in etike, da se preprosto odločiš, katero
               funkcijo in kateremu delu se boš popolnoma posvetil in se enomesečnemu dohodku v
               višini najmanj 2 tisoč evrov odpovedal. Zato dve funkciji, ki sta nezdružljivi, torej
               poslanec Šircelj in neizvršni direktor Šircelj nista problem gospoda ministra, ampak
               problem gospoda Širclja in stranke SDS.</p>
               <p>Nasprotujem interpelaciji, ki je popolnoma neutemeljena. Glasovala bom proti
               razrešitvi dr. Uroša Čuferja, saj je odličen minister, ki malo govori in veliko dela,
               vreden pa je vsega zaupanja. Hvala.</p>
            </sp>
            <sp xml:id="SDZ6-Redna-19-2013-11-20.sp77">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Dr. Ljubica Jelušič. Se opravičujem.</p>
               <p>Gospod Černač v imenu predlagatelja, izvolite.</p>
            </sp>
            <sp xml:id="SDZ6-Redna-19-2013-11-20.sp78">

               <speaker>ZVONKO ČERNAČ (PS SDS):</speaker>

               <p>Vseeno pa se pričakuje, da odgovarja na vprašanja v državnem zboru, tudi če malo
               govori. In ponovno ga vabim, da odgovori na tisto, kar ga sprašujemo neuspešno: Kdo
               je kupec 1,5 milijardne obveznice v evrih? Ali je dobil 6 milijonov evrov diskonta?
               Koliko provizije in komu ste plačali pri izdaji te obveznosti? Zakaj se minister za
               finance ne odloči za evropski mehanizem za reševanje bank, zakaj ne gre po tej poti
               in s tem zmanjša našo bodočo zadolžitev, prepreči ogrozitev številnih generacij, ki
               bodo morale te kredite plačevati in tako naprej? Zakaj sta bili ti dve zasebni banki
               dodatno podprti po tistem, ko je bilo ugotovljeno, da ju je treba zapreti v maju
               mesecu? Zakaj dodatnih 108 milijonov 900 tisoč evrov za zagotavljanje njune tekoče
               likvidnosti? In še številna druga vprašanja, na katera nismo dobili odgovorov.</p>
               <p>Glede razrešitve enega od štirih neizvršnih direktorjev in glede na logiko, ki jo je
               ubrala predgovornica, če bi to, kar je govorila, držalo, potem pa se sprašujem, zakaj
               državni zbor ni sprožil postopka razrešitve. Zakaj državni zbor ni sprožil postopka
               razrešitve, če ta trditev drži, da je vlada v skladu z zakonom, ker se ni odločil,
               opravila postopek. Minister sam je prej v odgovoru povedal, da bi morala biti dana
               možnost enemu izmed neizvršnih direktojev, da se izjasni o tem, katero od teh dveh
               zadolžitev bo še naprej opravljal. Šele če to ne bi bilo uspešno, bi nastopila
               zakonska možnost za razrešitev. Temu ni nasprotoval, na vladi je glasoval za
               protipraven sklep, in to je eden izmed tudi pomembnih, ampak ne najbolj pomembnih
               očitkov ... / izklop mikrofona/...</p>
            </sp>
            <sp xml:id="SDZ6-Redna-19-2013-11-20.sp79">

               <speaker>PODPREDSEDNICA ROMANA TOMC:</speaker>

               <p>Dr. Jelušičeva, izvolite.</p>
            </sp>
            <sp xml:id="SDZ6-Redna-19-2013-11-20.sp80">

               <speaker>DR. LJUBICA JELUŠIČ (PS SD):</speaker>

               <p>Najlepša hvala za besedo, spoštovana podpredsednica. Lep pozdrav vsem skupaj!</p>
               <p>Naj uvodoma povem, da interpelacije ne bom podprla, in sicer zato, ker je utemeljena
               na sprevrženih dejstvih in na argumentih, ki jih ni mogoče podpreti. Ne samo
               interpelacija v pisni obliki, tudi današnje utemeljitve te interpelacije so takšne,
               da me še bolj prepričujejo v prepričanju, da nimate argumentov in da potvarjate
               dejstva, ko poskušate pokazati, kaj je narobe z delom ministra dr. Čuferja. Lahko bi
               celo rekla, da je ta interpelacija iz trte zvita, je pa namenjena parlamentarnemu
               teatru, ki se ga greste že nekaj časa. Današnji dan je samo še dodaten dan v tem
               slabo gledanem parlamentarnem teatru, da ne rečem slabo obiskanem.</p>
               <p>Za utemeljevanje uporabljate tudi podatke in grafe, ob katerih so interpretacije
               povsem nevzdržne. Potegnite ven, gospod Černač, tiste grafe, ki ste jih prej imeli in
               kazali v sovji predstavitvi, kjer ste primerjali, za koliko so se zadolžile posamezne
               vlade. Primerjali ste vlade, ki so vladale štiri leta, tri leta, eno leto, manj kot
               eno leto, in to ste jemali kot relativne številke, ki jih je mogoče med seboj
               primerjati. Potegnite ven podatek in graf, ki kaže, za koliko se je zadolžila vlada
               Janeza Janše v letu 2012 in pošteno povejmo in skupaj prediskutirajmo, zakaj je
               prišlo do tega, da ste se lahko zadolžili samo za tisto milijardo in nekaj.</p>
               <p>Ko ste prišli na oblast na začetku leta 2012, ste se usedli v topel sedež, in sicer
               zato, ker je minister Križanič in prejšnja Pahorjeva vlada v letu 2011 uspela priti
               do zadolžitve pod ugodnimi pogoji za dolgoročne obveznice in ta denar plasirati v
               državne rezerve. Mi moramo povedati, da naša država ni tako uboga, ker ima vedno vsaj
               od štiri do šest milijard teh državnih rezerv v kapitalu, v financah. To so tiste
               rezerve, o katerih smo danes že večkrat govorili in so vložene tudi v banke, ki ne
               poslujejo dobro. To je res. Toda ko ste vi prišli na oblast, ste lahko brez skrbi o
               likvidnosti proračuna začeli z vlaganjem. To smo v Pahorjevi vladi naredili namerno,
               zato ker smo želeli, da katerakoli vlada, ki pride na oblast po volitvah decembra
               2011, lahko začne v miru z reformnimi ukrepi, ki so bili takrat potrebni, da ji ne bo
               treba najprej skrbeti za to, na katerem trgu naj dobi in po kolikšni obrestni meri
               katerakoli sredstva za svoje delovanje.</p>
               <p>Ko je vlada Alenke Bratušek marca letos prevzela oblast, ni imela tako prijaznega
               predhodnika. V proračunu, ki ga je dobila, ki ga je podedovala, je imela skorajda
               milijardno luknjo. In pred seboj oziroma za seboj, da bo bolj prav, je imela tudi
               odločitev prejšnje Janševe vlade, da se minister Šušteršič ne sme zadolžiti, čeprav
               je imel februarja 2013 doslej najugodnejše pogoje za zadolžitev. Ko je Državljanska
               lista odhajala v opozicijo, je minister Šušteršič povedal, toliko o tistih čevljih,
               ki ste jih prej omenjali, tisti njegovi čevlji v vaši vladi so imeli velike luknje,
               ki jih je navrtal tudi predsednik vaše vlade, in sicer s tem, ko je namesto njega
               odločil, da se ne sme zadolžiti, čeprav je bil predlog ministra Šušteršiča, da bi se
               država takrat lahko zadolžila. In tako pridemo do odgovora, zakaj ste se lahko
               zadolžili samo za milijardo in pol. Celo več. Moramo se vprašati: za kakšno obrestno
               mero pa ste se zadolžili v letu 2012? Obrestna mera 5,7 na desetletne obveznice je
               bila v tistem času znak približevanja 6 %, ki na evropskih finančnih trgih v tistem
               času pomenijo približevanje robu dolgoročne finančne nestabilnosti, ki je znak
               prihoda trojke. Da se niste zadolžili, vsa sreča. Ker če bi se takrat zadolžili, bi
               res priklicali trojko na pomoč. Ampak ste dobro vedeli, tudi vaš predsednik vlade je
               takrat dobro vedel, da tega ne sme narediti, da je bolje svojim državljanom ne samo
               zatisniti pas, ampak tudi zavezati vrat, da ne bi slučajno zahtevali preveč, ne v
               socialnem delu proračuna niti v kakšnem drugem delu proračuna. Zato so dejstva, ki
               jih prikazujete v svojih grafih, neuporabna, ker jih interpretirate na način, ki ne
               odgovarja dejstvom, v katerih so dogodki in zadolžitve v različnih letih in vladah te
               države nastajali.</p>
               <p>Ko ste pripravljali vsebino te interpelacije, ste uporabili veliko podatkov iz
               dokumentov, ki so bili pripravljeni za izredno sejo 20. 9. o solventnosti in
               insolventnosti banke, zlasti dveh privatnih bank. Tista seja 20. 9. je bila dolga.
               Dala je odgovore na marsikatero vprašanje. Jaz osebno mislim, da sta minister Čufer
               in zlasti guverner Banke Slovenije dr. Jazbec takrat zelo dobro odgovorila na mnoga
               vprašanja in nam tudi pojasnila, zakaj je bilo treba izbrati izmed dveh slabih
               možnosti tisto, ki so jo izbrali, torej nadzorovano likvidacijo. In onadva sta bila
               prva, ki sta takrat vsem odkrito povedala, da sta bili za zapiranje teh dveh bank dve
               slabi možnosti. Od teh dveh slabih možnosti je bila pač uporabljena tista, za katero
               so ocenili tudi na podlagi mnenj strokovnjakov v medresorski komisiji, ki jo
               sestavljajo predstavniki Ministrstva za finance in Banke Slovenije, pa tudi na
               podlagi stališča Evropske komisije, da je najsprejemljivejša, čeprav še vedno slaba.
               Že na tisti seji ste kolegi iz SDS stalno zahtevali tudi prekinitve. Podlaga za te
               prekinitve seje pa naj bi bila zahteva po računskih utemeljitvah. In računske
               utemeljitve zahtevate tudi danes. Jaz vem, da ste v vaši stranki veliki strokovnjaki
               za finančna vprašanja, vendar mislim, da tako zelo sposobni pa spet niste, da bi
               lahko v nekaj minutah ali kakšni uri na seji na podlagi izračunov medresorskih
               komisij, v katerih pričakujemo, da so strokovnjaki, ugotovili, katera možnost bi bila
               boljša. Jaz mislim, da bi vsi potrebovali veliko časa, da bi na podlagi res
               strokovnih razmislekov lahko prišli do odgovora, katera rešitev oziroma ukinitev obeh
               bank je bila takrat primernejša. In če boste danes zahtevali znova te računske
               ugotovitve, si bom še vedno enako mislila, da kljub vašim zmogljivostim v tem
               trenutku pa res niste sposobni ugotoviti, kaj je boljše. Zato pa tudi imamo
               medresorske komisije. In tisti, ki smo bili kdaj v vladi, vemo, da se v medresorske
               komisije ne imenujejo politični ljudje, kot je govoril gospod Tanko danes zjutraj,
               ampak se imenujejo strokovnjaki izmed uradnikov ministrstev. Praviloma se tako
               naredi. Zato imamo v različnih ministrstvih, in običaj je, da se ne sprašuje teh
               ljudi po strankarski izkaznici, ampak se jih vpraša po tem, kaj znajo. In na podlagi
               tega, kar znajo, se potem imenujejo v medresorske komisije. Jaz mislim, da je imel
               tudi minister Čufer možnost poslušati mnenja tovrstnih strokovnjakov. Nisem pa čisto
               povsem prepričana, da je to, kar jaz zdaj govorim, res tudi za druge vlade. Če se
               spomnim, kako ste ljudi iz ministrstev, ki so bili zaposleni na zaupanje, letos na
               začetku leta tam januarja, februarja besno zaposlovali tudi na strokovna mesta in na
               uradniška mesta, na visoka uradniška mesta po ministrstvih, in so ti gospodje še
               zmeraj na tistih delovnih mestih oziroma že na nekem naslednjem, ker se je verjetno
               poskušala zakriti sled, kako so prišli do stalnih zaposlitev v teh ministrstvih, ker
               so bili na zaupanje vzeti zaradi svojega političnega prepričanja, pripadnosti in
               angažiranosti, potem me pa resno skrbi, če imamo v ministrstvih res na razpolago
               dovolj strokovnih ljudi, ki bi jih lahko dajali v medresorske skupine in komisije, ki
               bi potem novim naslednjim ministrom dajale res strokovne utemeljitve in ne mogoče
               kakšnih takih podtalnih politično obarvanih utemeljitev.</p>
               <p>In zdaj za konec še vprašanje. Zakaj ves ta teater, čemu je bil ta teater tako zelo
               potreben? Ali je mogoče to zaradi tega, ker ste mislili, da je vlada Alenke Bratušek
               muha enoletnica in je potem po sedmih, osmih mesecih prišel čas, da začnete s
               pospešenimi oblikami rušenja takšne vlade? Jaz mislim, da bo vlada Alenke Bratušek
               vladala še dolgo, do konca rednega mandata. In v duhu politične stabilnosti in
               medsebojnega razumevanja mislim, da bomo lahko postavili tudi mi, ki smo člani
               koalicije, še marsikatero pričakovanje tako ministru Čuferju kot še kakšnemu drugemu
               ministru ali ministrici v tej vladi. Ocenjujem, da je nekorektno, če iz stališča
               Poslanske skupine Socialnih demokratov izvzamete nekatere naše trditve in
               pričakovanja, ki smo jih izrekli glede delovanja ministra Čuferja v prihodnosti in
               poskušate na tej podlagi trditi, da se v tej koaliciji ne počutimo dobro oziroma da
               nismo vabljeni na sestanke ali tako nekako ste insinuirali. Naša stranka je del te
               koalicije in v njej konstruktivno sodeluje. Tudi s tem, da ima kdaj tudi kako
               drugačno mnenje. Toda v tej koaliciji smo sposobni priti do skupnega mnenja in na
               podlagi tega skupnega mnenja tudi odločati. Nisem čisto prepričana, da je bilo v
               kakšnih drugih koalicijah pred nami tudi tako, da so torej vse stranke koalicije
               imele pravico do soodločanja. Zato torej takšnega teatra okrog interpelacije res ni
               mogoče podpreti. Hvala.</p>
            </sp>
            <sp xml:id="SDZ6-Redna-19-2013-11-20.sp81">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Černač, izvolite.</p>
            </sp>
            <sp xml:id="SDZ6-Redna-19-2013-11-20.sp82">

               <speaker>ZVONKO ČERNAČ (PS SDS):</speaker>

               <p>Nobenega teatra, gospa Jelušič, teater zganjate vi oziroma ga zganjajo nekateri v
               vaši koaliciji. Zganjali so ga 20. septembra, zganjajo ga danes izven tega
               parlamenta, nekateri pa tudi v tem parlamentu. Žal pa bo zapitek za ta teater treba
               enkrat plačati. Plačali ga ne boste vi oziroma v bistveno manjši meri, kot bi bilo
               treba, ker ste bolj odgovorni ozirom soodgovorni, pač pa ga bo odplačalo dva milijona
               državljank in državljanov te države. Če vas prav razumem, vi se strinjate z milijardo
               30 milijonov državnih poroštev za dve zasebni banki, strinjate se s tem, da si je
               Herman Rigelnik izplačal 6 milijonov 900 tisoč evrov dobička, poleti, kljub temu da
               se je že aprila vedelo, da sta banki praktično klinično mrtvi. Strinjate se s tem, da
               mnogim ne bo treba vrniti posojil, med njimi, berem, da je 11 milijonov terjatev tudi
               do enega izmed Jankovićevih podjetij oziroma njegovih sinov. Strinjate se, da ne bo
               treba vrniti 4 milijone evrov kredita nekomu, ki je hotel menedžersko prevzeti neko
               podjetje, pa mu je to spodletelo in tako naprej. Strinjate se tudi s tem, kot lahko
               poslušamo, da se država pod vodstvom te vlade, predvsem pa na iniciativo tega
               ministra enormno zadolžuje, in to po visokih obrestnih merah. In slabo je bilo za
               vas, da se druga Janševa vlada ni tako pretirano zadolževala, pri čemer ste po moji
               oceni zelo grobo manipulirali z javnostjo, ker nevednosti vam ne morem pripisati,
               tukaj ste bili ministrica, sicer za obrambo, ampak na številke se nedvomno spoznate,
               o tem, da se ni bilo treba drugi Janševi vladi zadolžiti zaradi tega, ker je dobila
               dobro zapuščino prejšnje vaše Pahorjeve vlade. In očitate mi nekaj, kar ne drži. Jaz
               sem graf pokazal, zelo korekten, in primerjal leta, ne vlade. Povedal sem, da se
               država v zadnjih letih enormno zadolžuje, da je ta graf izrazito začel naraščati leta
               2009, v letu 2008 se je zadolžila za milijardo evrov, v prejšnjih letih še manj,
               mislim da vsa leta pred letom 2008 ni bila skupna zadolžitev niti na ravni pol
               milijona evrov. V letu 2009 za dodatne tri milijarde evrov, v letu 2010 za dodatni
               dve milijardi evrov in pol, v letu 2011 za dodatne tri milijarde evrov. Se pravi, v
               času Pahorjeve vlade, v kateri ste bili vi ministrica za obrambo, 8 milijard evrov in
               pol. Da se je letos ta država pod vodstvom ministra za finance dr. Uroša Čuferja
               zadolžila za preko štiri milijarde evrov, tri milijarde in pol dolarjev maja, in
               milijardo in pol evrov prejšnji teden. In da je v sprejetih dokumentih za leti 2014
               in 2015 predvideno dodatno zadolževanje in obseg poroštev v višini 12,3 milijarde
               evrov, od tega samo za izvrševanje proračuna prihodnje leto 4 milijarde 800 milijonov
               evrov. To so podatki iz dokumentov, ki zelo jasno govorijo o tem, kje smo bili, in
               jasno govorijo o tem, da je druga Janševa vlada kljub zaostrenim razmeram, ki niso
               bile nič manj in nič bolj zaostrene, kot so danes, mogoče še celo bolj, se je
               zadolžila v letu 2012 samo za milijardo 666 milijonov evrov, in to ne zaradi vaše
               dobre zapuščine, vaša zapuščina je bila proračun za leto 2012 v višini 10 milijard
               300 milijonov evrov na odhodkovni in približno 8 milijard evrov na prihodkovni
               strani. Primanjkljaj 2 milijardi 300 milijonov evrov, ki seveda ni bil realiziran,
               ker je Janševa vlada sprejela rebalans, ki je ta primanjkljaj znižal na milijardo in
               sto milijonov evrov. Če bi Janševa vlada ravnala enako kot vlada Alenke Bratušek in
               bi takrat, ko je prišla, rekla, poglejte, 2 milijardi 300, premalo je to, mi rabimo
               še pol milijarde, povečajmo na 2 milijardi 800, kajti to isto je rekla vlada Alenke
               Bratušek, ko je nastopila mandat v tem letu, češ da plan, ki ga je imela druga
               Janševa vlada, za letošnje leto ni realen in je predviden primanjkljaj iz milijarde
               100 povečala na milijardo 600. To je približno enako ravnanje. Potem bi po enaki
               logiki mi morali povečati vaš predviden primanjkljaj na 3 milijarde. Saj bi ga lahko,
               vendar potem številka zadolževanja v času druge Janševe vlade 2012 ne bi bila
               milijardo 600, bila bi 4 milijarde 800, tako kot je sedaj v času vlade Alenke
               Bratušek. Vi zavajate torej. Zakaj to počnete, ne vem. Lahko si odgovorite sami. Na
               vsak način je to zavajanje oddaljevanje od teme, o kateri govorimo danes. Jaz sem te
               številke predstavil predvsem zato, da utemeljim, da so odločitve trenutnega ministra
               za finance dr. Uroša Čuferja v nasprotju s prisego, ki jo je dal v tem državnem
               zboru, kjer je prisegel, da bo storil vse, kar je v njegovi moči za blaginjo, ne
               privilegiranih posameznikov, tajkunov in tistih, ki so iz teh bank, ki jih sedaj
               sanirajo davkoplačevalci, počrpali, kar se je počrpati dalo, pač pa za splošno
               blaginjo. Kot minister za javne finance je prvi odgovoren tudi za stanje javnih
               financ.</p>
               <p>Ti očitki so še kako utemeljeni, niso nič iz trte zviti. In pri teh dveh slabih
               možnostih, glede katerih se je odločal on sam in vsi ostali, ki so imeli pristojnosti
               v zvezi s tema dvema bankama, je bilo rečeno, da je bila izbrana manj slaba možnost.
               Na podlagi česa? Kje so te utemeljitve? Še danes jih ni.</p>
            </sp>
            <sp xml:id="SDZ6-Redna-19-2013-11-20.sp83">

               <speaker>PODPREDSEDICA ROMANA TOMC:</speaker>

               <p>Hvala lepa, gospod Černač.</p>
               <p>Na vrsti je mag. Šircelj.</p>
            </sp>
            <sp xml:id="SDZ6-Redna-19-2013-11-20.sp84">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo spoštovana podpredsednica, minister, državni sekretar s
               sodelavci, sodelavke!</p>
               <p>Seveda se zdaj postavlja vprašanje pri teh dveh bankah in vedno se je postavljalo,
               kako sta imela minister za finance in guverner Banke Slovenije možnost izbirati med
               dvema slabima rešitvama. In če se to večkrat ponovi, dejansko potem to dejansko
               veliko ljudi misli, da je tako. Vendar temu ni tako, ker mi imamo Zakon o bančništvu.
               Zakon o bančništvu točno določa, kdaj se uporablja stečaj in kdaj se uporablja
               likvidacija oziroma nadzorovana likvidacija. In če tukaj govorimo o razlogih za to,
               da sta šli obe banki v tako imenovano nadzorovano likvidacijo, in minister govori o
               tem, da se je poslabšala likvidnost, da je bila banka nelikvidna, ena ali druga
               oziroma obe, da je bilo vprašanje solventnosti, to je bilo navsezadnje tudi napisano
               v nekih gradivih, potem tukaj sploh ni vprašanja. Po zakonu je to stečaj. Po zakonu
               mora biti stečaj, ker Zakon o bančništvu določa, kdaj je stečaj kdaj je nadzorovana
               likvidacija, kdaj so drugi ukrepi, in če je nadzorovana likvidacija, tudi kakšni
               postopki so predpisani in kako je treba ravnati. To je navsezadnje narejeno tudi po
               mednarodnih direktivah in v tej povezavi je to neizbežno. Tako pač kažejo stvari. Res
               pa je, da se bodo s tem, ko se izbere nadzorovana likvidacija, dejansko postopki
               povečali, marsikatera zadeva se lahko zamegli, popravi navsezadnje in s tega zornega
               kota to pomeni, da bo ta postopek lahko dražji. Prišla je številka ven, da bo stala
               ta nadzorovana likvidacija davkoplačevalce v okviru tega poroštva 430 milijonov.
               Mislim, da je še pred kratkim bilo povedano, da naj bi stala 433 milijonov, in to je
               v okviru tiste vsote, za katero sta tudi septembra guverner in minister za finance
               dejansko govorila o tem. Verjetno je bila ta vsota izračunana. Verjetno so jo
               izračunale neke delovne skupine, strokovnjaki in so povedali, da je to 430 milijonov.
               Nikoli pa nismo slišali, kolikšna je cena stečaja. Te vsote nismo slišali nikoli in
               zaradi tega je popolnoma upravičeno vprašanje, koliko pa zdaj to stane. Glede na to,
               da država jamči v postopku nadzorovane likvidacije za določene obveznosti in da bo
               navsezadnje tudi poplačevala upnike, se pojavlja dvom o tem, ali je to dejansko
               pravilen postopek, in v ozadju tega, zakaj se ščitijo tudi tisti, ki imajo nad 100
               tisoč evrov depozitov. Zakaj? Zaradi tega, ker v prvi fazi – takšna je naša
               zakonodaja, vse ostale banke solidarno jamčijo za tovrstne depozite. Postavi se
               vprašanje, ali ostale banke imajo toliko denarja, da bi lahko solidarno jamčile za
               dve banki, ki imata skupaj 4 %. Ali pa je v ozadju ščitenje lastnikov, ščitenje
               nekaterih oseb, ki so povezane s temi bankami? To so vprašanja, ki jih tudi danes
               postavljam ministru za finance. Skratka, na eni strani imamo zakon in na drugi strani
               imamo finančne izračune. Vendar za to drugo ni bilo nikoli ugotovljeno, koliko nas bo
               to stalo oziroma koliko naj bi stal stečaj.</p>
               <p>Naslednje vprašanje, ki je izredno pomembno, je, da so pričakovanja tako
               depozitarjev kot vlagateljev v ostalih bankah pričakovana in temeljijo na tej
               odločitvi. In tu je vprašanje ministru za finance, kako bo ravnal v primeru, da
               pridejo tudi ostale banke v takšne težave, kako bo jamčil za vse depozite oziroma
               kako bo država na koncu jamčila, če ne bo mogel jamčiti celoten bančni sistem. Morda
               se lahko to zgodi zelo kmalu, da pride neka druga banka v neke likvidnostne težave,
               solventne težave in tako naprej. Tu so pričakovanja vseh oseb, ki imajo depozite v
               teh slovenskih bankah, popolnoma upravičena in zahtevajo enak status, kot so ga
               dobili depozitarji v teh dveh bankah. Popolnoma enaka pričakovanja so tudi
               mednarodnih trgov, čeprav mednarodni trgi ne verjamejo, da bo Slovenija sposobna za
               vse banke ali še za katero banko jamčiti enak način reševanja. In tu so tudi
               mednarodne institucije. Tisto dovoljenje, ki ga je dobilo Ministrstvo za finance ali
               Banka Slovenije, kot sem razumel, je bilo začasno dovoljenje za postopek. Zdaj sta ti
               dve banki poslali celoten načrt prestrukturiranja v Bruselj in zanima me, kakšni so
               odzivi Frankfurta in Bruslja na načrt prestrukturiranja teh dveh bank. Ali je sploh
               kakšen odziv na to, kajti s strani Evropske komisije, mislim, da DG Comp, mora priti
               za to na koncu tudi prava odobritev, ali pa bodo rekli, "veste kaj, situacija je
               taka, da morajo iti te banke v stečaj". In potem se bo zgodil stečaj, ker nam bo
               Evropska komisija to rekla.</p>
               <p>V zvezi s poslovanjem teh dveh bank me zanima, kakšni so bili poslovni odnosi med
               državnimi bankami in tema dvema bankama. Ali je Nova Ljubljanska banka kreditirala ti
               dve banki, ali je imela tam kredite in obratno? Kot vemo, je NKBM bila lastnica ene
               izmed teh dveh bank. In tu je vprašanje, glede na to, da za ti dve banki ne bo
               uporabljenih stresnih testov, gre za vprašanje, ali se morda tudi dela Nove
               Ljubljanske banke ali dela Nove kreditne banke Maribor ne rešuje preko teh dveh bank,
               in je potem vprašanje, ali bi šlo tu za nek obvod reševanja tudi preko Družbe za
               upravljanje terjatev bank. Zelo interesantno bi bilo slišati, kakšni so te poslovne
               relacije, navsezadnje gre tukaj za državna banke in potem če vzamemo še Banko Celje,
               ki pa je v večinski lasti Nove Ljubljanske banke.</p>
               <p>Če govorimo o tem, kdaj bi bilo treba narediti ukrepe za ti dve banki, je vprašanje,
               zakaj ni bilo upoštevano revizijsko poročilo, priporočilo, ki je prišlo, kot razumem,
               na Ministrstvo za finance maja tega leta, kjer je bilo povedano, da ti dve banki
               nimata zaupanja in da so težave takšne, kakršno dejansko so. To je bilo maja leta
               2013. In to je tisti presečni dan, ko bi morale goreti vse rdeče luči. Tudi v
               povezavi s tem, kaj storiti in kako storiti.</p>
               <p>Navsezadnje so se te rešitve za ti dve banki naredile ad hoc, tako kot se je tudi
               naredila po drugi strani zadolžitev države Slovenije, zadnje, za 1,5 milijarde evrov.
               In tukaj je šlo za zaprt trg, zato mislim, da bi bilo zelo lepo, da bi minister za
               finance pojasnil, ali se je Slovenija še zmožna zadolževati na odprtih trgih. Ali
               obveznice še kdo kupi od Slovenije? In če ne, potem je to popolnoma drugo vprašanje,
               kot če je odgovor ja. Če pa je odgovor ja, potem je vprašanje, zakaj določena
               4,84-odstotna obrestna mera, ki je, če pogledamo primerjavo z drugimi državami,
               absolutno visoka. Ne samo absolutno, dejansko visoka. Hrvaška 4,05, Madžarska 4,290,
               Romunija 4,123, Španija 1,781-odstotne obrestne mere, Portugalska 4,255, Mehika
               4,390, Bocvana 4,90. In če sedaj damo še tistih 6 milijonov, ki naj bi bili izplačani
               kot neka nagrada, kot nek strošek, da je dejansko prišlo do tega posla, potem
               dejansko lahko že vidimo, da smo mi tudi na približno 4,90, če vse skupaj
               prekalkuliramo v to obrestno mero. In me zanima, kateri so bili razlogi, da se gre
               Slovenija zadolžit po tako visoki obrestni meri, brez kakršnegakoli tržnega
               mehanizma, brez kakršnegakoli odprtega trgovanja, pač na podlagi, ne vem, to poteka
               sedaj tako, da nekdo pride mimo Ministrstva za finance, reče, tukaj imate ta denar.
               In če je tako, potem je treba ugotoviti poreklo tega denarja, od kod dejansko je ta
               denar prišel. Kdo je tisti, ki je kupil za 1,5 milijarde obveznic v tem času? To so v
               bistvu vprašanja, popolnoma aktualna, popolnoma strokovna, in to predvsem zaradi
               tega, ker je pač treba ugotoviti tudi odgovornost za taka dejanja in ker je treba,
               navsezadnje imamo pravico vedeti razloge, zakaj se to dogaja. To so enkratni, čudni
               dogodki, ki se pač zgodijo.</p>
               <p>Jaz pričakujem, da bo minister dr. Čufer na ta vprašanja, nekatera sem še enkrat
               ponovil, nekatera so nova, tudi odgovoril. Hvala.</p>
            </sp>
            <sp xml:id="SDZ6-Redna-19-2013-11-20.sp85">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Vogrin ste na vrsti. Naslednji je Jože Kunič, potem Aljoša Jerič in nato Eva
               Irgl.</p>
            </sp>
            <sp xml:id="SDZ6-Redna-19-2013-11-20.sp86">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča. Spoštovane kolegice in kolegi!</p>
               <p>Naj uvodoma povem, da interpelacije proti ministru Čuferju ne bom podprl. Pa naj
               povem, zakaj ne. Zato ker tako imenovano škodljivo povezavo bank, vlade in pajdaških
               kapitalistov ni zagrešil minister Čufer. In v situaciji, v kakršni smo, pravzaprav
               nobeni ukrepi več ne pomagajo. Navedel sem že vir, v zadnji Mladini so vprašali
               zadnjega podpredsednika jugoslovanske vlade leta 1982 – vprašali so ga zdaj, 30 let
               kasneje –zakaj so takrat kot vlada pošiljali v svet pozitivna sporočila, da se bo
               jugoslovanska federacija sama rešila bankrota. Odgovoril je preprosto: "Kaj bi pa naj
               naredili? Ali bi naj povedali, da bomo bankrotirali?" Analogija z današnjo situacijo
               je enaka. In ko so ga vprašali, ali bi takrat z umno ekonomsko politiko lahko rešili
               Jugoslavijo, je odgovoril, da ne. Podobno je danes. Veste, mi zdaj žanjemo po mojem
               mnenju 20 let slabih odločitev. In enkrat je konec. Ukvarjali smo se s tem, kako bomo
               delili, kako bomo plenili, kako bomo za svoje pristaše čim več nagrabili, in to je
               to. Ne da se več popraviti. Ministru Čuferju in ekipi lahko pravzaprav damo
               priznanje, da bodo pospešili pot v totalni bankrot, ker uporabljajo pri zdravljenju
               javnih financ tako imenovano srednjeveško metodo. V srednjem veku niso znali zdraviti
               mnogih bolezni in so za skoraj vse bolezni puščali kri, tako da je telo shiralo.
               Podobna analogija je danes. Mi z ukrepi poviševanja davkov, posrednih, neposrednih,
               takšnih in drugačnih, puščamo kri oziroma jemljemo denar gospodarstvu in
               prebivalstvu, ga slabimo, seveda črpamo to v finančni sektor, polnimo trenutno še
               proračun, ampak dejansko smo tik pred izdihom.</p>
               <p>Iz navedenih razlogov mislim, da minister Čufer ni glavni krivec in da tudi ne bo
               kaj veliko uspela ta interpelacija, čeprav predlagatelji zagotovo imajo nekatere
               tehtne argumente. Pa bom komentiral eno zadevo. "Mi menimo, da je način reševanja
               bank manj škodljiv kot pa nek drug." Menimo. – ali razumete? Jaz tega jezika sploh ne
               razumem. Da ti kot ekonomist, finančnik – meniš. Ti moraš postreči z izračuni,
               argumenti in tako dalje. Meniš, potem pa seveda gre za stotine milijonov, ki jih pač
               nekam drugam daš. Saj to je malce neresno početje. Opozoril pa bi še na nek drug
               problem. Jaz se sprašujem kot poslanec in državljan, kako je mogoče, da se lahko – pa
               za to ni minister za finance kriv, za to je kriv zakonodajalec – brez soglasja
               zakonodajnega telesa, parlamenta, sprejmejo tako močne in posledično škodljive ali pa
               koristne odločitve, kot je to, da sprejmeš sklep, da banke rešuješ na tak način, kot
               smo se odločili. To se pravi, da je problem spet v zakonodaji, ki je najbrž namenoma
               napisana tako, da se nikomur nikoli nič ne zgodi.</p>
               <p>Jaz mislim, da bo treba začeti delati drugače, ustvarjati pogoje za nova delovna
               mesta in primerno poslovno okolje. Danes beremo v Financah, spet smo izgubili
               investicije. Verjetno se naslajamo, da delavci Litostroja spet niso dobili plače. Ali
               je to poslovno okolje, na katerega moramo biti ... /izklop mikrofona/</p>
            </sp>
            <sp xml:id="SDZ6-Redna-19-2013-11-20.sp87">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Vogrin.</p>
               <p>Dr. Jožef Kunič, izvolite.</p>
            </sp>
            <sp xml:id="SDZ6-Redna-19-2013-11-20.sp88">

               <speaker>JOŽEF KUNIČ (PS PS):</speaker>

               <p>Hvala za besedo. Spoštovana predsedujoča, spoštovani minister, predstavniki Vlade,
               drage kolegice in kolegi!</p>
               <p>Ko sem prebral, zakaj pri interpelaciji gre, sem bil, moram reči, presenečen, nisem
               je pričakoval, ker sem razmišljal o tem, pa kaj je dr. Čufer storil tako narobe, da
               ga je treba interpelirati. Ko vidimo ta dva ključna razloga, ki sta navedena v
               interpelaciji, se mi zdi, da je to daleč stran od tega, da bi interpelacija res bila
               resna. To dokazuje, da v razpravi ne le predstavnik vaše stranke, ampak tudi drugi
               širijo na zadolževanja pred nekaj dnevi, kar pa v interpelaciji ni bilo navedeno. In
               tudi ne razumem, zakaj bi moral minister v okviru interpelacije na to odgovarjati. Za
               to mu boste postavili poslansko vprašanje in takrat bo moral odgovoriti.</p>
               <p>Presenetilo me je to, da ste nekoga, ki je v žlahtnem pomenu besede pravi tehnokrat –
               on ni bil član strank, kolikor, tudi član naše stranke ni, vendar njegova usmeritev
               so številke, njegova usmeritev je tisto, kar finančnemu ministru mora biti glavna
               usmeritev. Ko sem nekoč delal v banki in sem bil podpredsednik ene večje banke, je
               veljalo, da se finančnikom ne smejo svetiti oči, ne smejo jih zavesti čustva, ne
               smejo jih zavesti njihove ideološke usmeritve ali kaj podobnega, ampak morajo trezno,
               racionalno gledati, za kaj gre. Po moji presoji je dr. Čufer tak. In potem sem se
               spraševal, čemu torej ta interpelacija; ali gre za to, da kdo ne more preboleti, da
               nekdo relativno uspešno dela in da sorazmerno dobro ustavlja ta voz ekonomije, ki gre
               pa še vedno navzdol, ali je to želja po rušenju nekaterih uspešnih, ki pač niso
               "naši", ali je to zgolj želja po javnem nastopanju. Ne vem, morda so kakšni drugi
               razlogi. Mislim pa, da je vsakega po malem. Ne vidim pa res razlogov v tistih glavnih
               dveh razlogih, dveh temah, ki jih navajate. Mnogo se je v zadnjih dneh očitalo
               ministru za finance in tudi Vladi v zvezi s financami. Kaj lahko je v vsakem ukrepu
               najti nekaj slabega, zagotovo to pri tako obsežni problematiki res ni težko, ampak
               vedno se je treba vprašati, kaj pa če bi storil drugače. In minister se mora odločati
               med eno ali drugo alternativo.</p>
               <p>Pa poglejmo, kaj je bilo v bankah, s tema dvema bankama, o katerih je bilo toliko
               govora – moral se je pač odločiti za eno ali drugo pot. In koga je poslušal? Ja,
               tiste, ki so v Sloveniji največji strokovnjaki za banke, tam kjer je največji pool
               strokovnjakov, ki se s tem dnevno ukvarjajo, to je Banka Slovenije, zato jo tudi
               imamo. Mislim, da je zgolj pohvalno, da je on sodeloval z guvernerjem, za katerega ne
               moremo trditi, da je strankarsko opredeljen, zagotovo pa ni naš. Mislim, da je
               pravilno ravnal. Seveda naknadno lahko rečemo: "Ja, pa je bilo zdaj tako, pa so
               tajkuni dobili, pa so ti dobili nekaj milijonov, pa oni." Ampak, kaj bi bilo pa po
               oceni Banke Slovenije, kaj bi se zgodilo, če bi sprejel drugo alternativo?
               Strokovnjaki so ocenili z vso resnostjo, da bi to zamajalo ali pa lahko zamajalo
               trdnost finančnega sistema v državi. In noben minister, noben resni minister za
               finance tega ne bo tvegal. Jaz bi mu osebno zelo zameril, če bi šel v takšno
               tveganje, pa čeprav bi bila verjetnost za kaj takšnega sorazmerno majhna, čeprav so
               strokovnjaki ocenili, da ni bila tako majhna. Mislim, da so zagotovo nekateri ljudje
               profitirali, moram pa tudi povedati, da sem slišal od nekaterih z leve politične
               opcije, kako so bili oškodovani v teh dveh bankah in da ne bi smel minister Čufer
               tako ravnati. Ocenjujem, da je ravnal prav, kajti ni ravnal v korist ali škodo nekaj
               ljudi, ampak tako da ni tvegal tega, kar bi se lahko v finančnem sistemu zgodilo.</p>
               <p>Druga pomembna točka, ki ste jo izpostavili, je neizvršeni direktor Družbe za
               upravljanje terjatev bank. V zadnjih dneh smo posebej s tiste strani mnogo slišali o
               poštenju. Mag. Grims je na veliko razpravljal o poštenju pa tudi drugi kolegi ste
               govorili o poštenju. Ali se vam zdi pošteno, da visok funkcionar prejema dva dohodka,
               dva sorazmerno visoka dohodka? Ali je to pošteno? Ne mi zameriti, trdno sem
               prepričan, da to ni pošteno. Tudi, če bi imel vse zakonske možnosti, pa vseh ni imel,
               nekaj jih je imel, nekaj pa ne, bi bilo, če že zagovarjamo poštenost, če jo tako
               visoko na naš piedestal postavljeno, potem se je potrebno pošteno obnašati in
               ravnati. To ni lahko, to je včasih tudi zelo drago, ampak daje pa človeku ugled in
               spoštovanje.</p>
               <p>Gre še za nekaj drugega. Dr. Gorenak je lepo povedal, da v Evropski uniji druge
               države nimajo protikorupcijske komisije ali pa podobnega instituta – mislim, da je
               bilo to včeraj in jaz mu verjamem –, vendar, mi jo imamo. In spoštovanje do lastne
               države se kaže ob tem, da spoštujemo njene investicije. Jaz nisem rekel, da jih
               ubogamo, jaz nisem rekel, da jih slepo sledimo, ampak da jih spoštujemo.
               Protikorupcijska komisija je povedala svoje glede našega bivšega predsednika, smo
               stisnili zobe, se kislo nasmejali, bili kar prizadeti, ampak smo spoštovali to
               njihovo mnenje, kar za nasprotno stran pa ne morem trditi. Niste spoštovali tega
               mnenja in tudi v primeru gospoda Širclja niste spoštovali tega mnenja. Niste šli niti
               po liniji poštenja niti po liniji spoštljivosti državne institucije, ki jo ima ...
               Mnogi so že govorili o tem, kaj zakoni pravijo – tega mi ni potrebno ponavljati –,
               ampak če že toliko govorite o poštenju, bi vas pa res prosil, da se ga vsaj malo
               držite.</p>
               <p>V interpelaciji ni bilo nič govora o zadnji zadolžitvi, ki jo je minister Čufer
               izpeljal. Kot sem že rekel, ne vidim potrebe, zakaj bi on sedaj danes govoril o tem
               in razkrival morda kakšne poslovne skrivnosti, za katere so se morda zavezali ali
               dogovorili, da jih ne razkrijejo. Prišel bo čas, ki bo to razkril, prišel bo čas, ko
               bo to moral razkriti, ampak danes ni ta čas. Danes to odpirate preprosto zato, ker so
               tiste osnovne teme prešibke, imajo premalo teže. Meni je žal, da moram to spoznati,
               ampak tako se mi pač zdi.</p>
               <p>Naj še to povem, da po mojem osebnem prepričanju glede na dano situacijo, glede na
               kratek čas, ki mu je bil na razpolago, glede na enormne probleme, ki jih je moral v
               kratkem času rešiti, je on skupaj s svojo vlado naredil zelo veliko in takšne
               interpelacije res ne moremo podpreti. Hvala lepa.</p>
            </sp>
            <sp xml:id="SDZ6-Redna-19-2013-11-20.sp89">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Postopkovno, izvolite. Gospod Kunič, mikrofon.</p>
            </sp>
            <sp xml:id="SDZ6-Redna-19-2013-11-20.sp90">

               <speaker>JOŽEF KAVTIČNIK (PS PS):</speaker>

               <p>Hvala lepa za besedo. Spoštovani minister, kolegice in kolegi!</p>
               <p>Danes smo poslušali predlagatelja, ki je predstavil vzroke za to interpelacijo, in
               izgleda, da je predlagatelj zadovoljen z vsemi odgovori, ker ga danes ni tukaj, zato
               predlagam, da sejo zaključimo in da po petnajstih minutah izglasujemo. Hvala lepa.
           </p>
            </sp>
            <sp xml:id="SDZ6-Redna-19-2013-11-20.sp91">

               <speaker>PODPREDSEDNICA ROMANA TOMC:</speaker>

               <p>Hvala lepa za vaš postopkovni predlog. Tudi ministra ni tukaj, če smo pošteni.</p>
               <p>Dajem besedo naprej gospodu Jeriču.</p>
            </sp>
            <sp xml:id="SDZ6-Redna-19-2013-11-20.sp92">

               <speaker>ALJOŠA JERIČ (PS PS):</speaker>

               <p>Hvala lepa.</p>
               <p>Jaz bi se tudi pridružil temu predlogu mojemu predhodniku. Bom pa, če temu ne bo
               tako, pač nadaljeval v razpravi kot po vrstnem redu.</p>
               <p>Pridružujem se mnenju, da je današnji sklic te seje v zvezi z interpelacijo ministra
               za finance popolnoma nepotreben. Strinjam se, da je bilo potrebno odgovoriti na
               vprašanje, zakaj so se odločili v primeru Factor banke in Probanke za njuno ukinitev,
               kar smo že široko opravili na izredni seji, ki je bila za ta namen sklicana. Tudi
               glede razrešitve gospoda Širclja je, mislim, popolnoma korektno, da nekdo vpraša,
               kako in kaj je v zvezi s tem. Samo, da se te razlage dobijo oziroma se razpravlja o
               tem, se mi pa zdi sklic interpelacije ministra popolnoma nepotreben. V bistvu se
               sprašujem, kje je sploh dodana vrednost tega, kar danes počnemo tukaj. Vemo, da je
               splošno ena od hib našega gospodarstva ravno to, dodana vrednost. Tudi tukaj danes
               opažam, da delimo te podobne hibe, tukaj trenutno prisotni.</p>
               <p>Sicer pa bi rad tudi jaz poudaril še enkrat, kot je bilo rečeno, da so vse težke
               odločitve, ki jih je ta vlada in ta minister sprejemal, so bile sprejete v
               sodelovanju in soglasju z evropskimi institucijami. Tako so pozivi vodje stranke SDS,
               da naj čim prej pride MS evropski mehanizem za reševanje ali odraz nekega globokega
               neznanja ali pa po drugi strani odraz neke sprevržene politike, neprestane
               manipulacije, resnice v stilu rumenega tiska najslabše sorte. Seveda z rumenim tiskom
               ni čisto nič narobe, če ga prebiramo, recimo, ko smo na letnem dopustu in se tako
               zabavamo in kratkočasimo. Če pa v stilu rumenega tiska oblikujemo nacionalno politiko
               na najvišjem nivoju, je pa to zastrašujoče in izredno nevarno, saj omogoča vsem
               mogočim špekulantom in plenilcem dodatni manevrski prostor.</p>
               <p>Tako ima delovanje največje opozicijske stranke na tak in drugačen način tudi druge
               negativne posledice. Nepotrebno in na napačen način otežuje in izčrpava delo ostalih
               poslanec v koaliciji. Mislim, da je lahko na druge načine doprinos veliko bolj
               konstruktiven, če bi se izogibali nekateri poslanci iz opozicije takim praksam in
               bili bolj konstruktivni in v dobro vseh državljanov opozarjali tam, kjer resnično
               vidijo, da lahko delo koalicije še dodatno izboljšajo.</p>
               <p>Ne bi več ponavljal tega, kar je bilo že povedano, kot smo ugotovili, na izredni
               seji glede Probanke in Factor banke, in bom ob tem utemeljenem razmišljanju o
               upravičenosti takega delovanja, ki smo mu priča, največje opozicijske stranke s takim
               sklicem in delovanjem v smislu rumenega tiska, zaključil s tem, da ne bom glasoval za
               razrešitev ministra za finance. Hvala.</p>
            </sp>
            <sp xml:id="SDZ6-Redna-19-2013-11-20.sp93">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Na vrsti je gospa Irgl. Za njo Saša Kos, Robert Hrovat in Franc Pukšič.</p>
            </sp>
            <sp xml:id="SDZ6-Redna-19-2013-11-20.sp94">

               <speaker>EVA IRGL (PS SDS):</speaker>

               <p>Najlepša hvala za besedo.</p>
               <p>Spoštovane poslanke, spoštovani poslanci, spoštovani gospod minister – sicer minister
               za obrambo, ne interpeliramo vas še, ampak bi pa pričakovala, da bo tukaj sedel
               vendarle minister za finance, ne pa minister za obrambo. Prepričana sem, da nas
               vseeno minister za finance nekje posluša … Jaz bi samo prosila, če se lahko malce
               umirijo moji poslanski kolegi, da bom lahko nadaljevala ...</p>
               <p>Prepričana sem, da nas minister za finance nekje posluša, tako da bom v svoji
               razpravi se delala, kot da minister sedi tukaj na tem stolu. Na položaj ministra ste
               prišli iz banke, NLB, še prej pa ste delali v Banki Slovenije in že takrat smo se v
               Slovenski demokratski stranki spraševali, kako bo nekdo, ki prihaja iz bank, saniral
               banke, če je sam del problema. Na to smo opozarjali in danes seveda lahko
               ugotavljamo, da smo imeli še kako prav in zaradi tega tudi vložili interpelacijo
               zoper ministra za finance.</p>
               <p>Naj pojasnim, da smo v prejšnjem tednu lahko ob sprejemanju proračuna za dve leti,
               za leto 2014 in 2015, lahko videli, kako ta vlada, skupaj s predsednico Vlade, ne ve,
               kako sploh pojasniti, zakaj je proračun takšen, kot je. Niti predsednica Vlade se ni
               oglasila, ni pojasnila nobene številke, ničesar ni argumentirala, tega ni storil tudi
               minister za finance, pa čeprav smo v Slovenski demokratski stranki ves čas
               opozarjali, da bi bilo smotrno, da se takšen nerealne proračun, ki ne nazadnje tudi
               ni razvojno naravnan, umakne iz vladne procedure in da se še enkrat ponovno razmisli,
               kajti posledice danes bodo zaradi tega proračuna še velike.</p>
               <p>Druga stvar, ki je tudi očitek v interpelaciji, ki smo jo vložili v Slovenski
               demokratski stranki, je nadzorovana likvidacija Factor banke ...</p>
            </sp>
            <sp xml:id="SDZ6-Redna-19-2013-11-20.sp95">

               <speaker>PODPREDSEDNICA ROMANA TOMC:</speaker>

               <p>Ali bi lahko prosila tiste, ki imate sestanek tam zadaj, dve skupini, če ste lahko
               samo malo tišji?</p>
            </sp>
            <sp xml:id="SDZ6-Redna-19-2013-11-20.sp96">

               <speaker>EVA IRGL (PS SDS):</speaker>

               <p>Najlepša hvala, gospa podpredsednica.</p>
               <p>Govorim o nadzorovani likvidaciji Factor banke in Probanke. Ne želim se
               opredeljevati do tega, kaj je bolje, ali stečaj ali nadzorovana likvidacija, bi pa
               pričakovala, da bi minister, takrat ko se je odločil za rešitev nadzorovane
               likvidacije, to pojasnil, to povedal Državnemu zboru, če že ne državljankam in
               državljanom, se pravi javnosti. Ampak minister ni izrekel niti ene same besede.
               Preprosto se je odločil, da bo to storil in to na način, kot je povedal, in danes
               lahko vidimo, da bomo zaradi te odločitve iz lastnih žepov plačevali za tajkunske
               kredite; tiste tajkunske kredite, ki so jih dajali na lepe oči in so nastajali v
               krogu Foruma 21, katerega ustanovitelj je gospod Milan Kučan. Tukaj lahko rečem, da
               je gospod Milan Kučan tudi tisti, ki je soodgovoren za bančno luknjo v tej državi, in
               upam, da bo enkrat za to tudi odgovarjal.</p>
               <p>Naslednja stvar. Spoštovani gospod Meh, mislim, da v Državnem zboru lahko vsi
               pojasnimo svoja stališča, jaz pa verjamem, da še posebej v zadnji vrsti imate vedno
               težave ob omembi imena Milan Kučan, ampak tudi on ni več tako svet, hvala bogu, kot
               si vi mislite. Upam, da bo tudi, seveda kot sem že prej rekla, odgovarjal za določene
               stvari.</p>
               <p>Kar pa se tiče razrešitve mag. Andreja Širclja. Razrešitev mag. Andreja Širclja je
               bila nezakonita in protipravna. Čeprav se je minister skliceval na mnenje Komisije za
               preprečevanje korupcije in čeprav se je minister skliceval na mnenje
               zakonodajno-pravne službe Vlade, naj povem, da je ves čas imela popolnoma nasprotno
               mnenje Zakonodajno-pravna služba Državnega zbora. Iz tega izhajajoč lahko ugotovimo
               le to, da je bila ta razrešitev politična, nič drugega kot politična, šlo je za
               navadno politično obračunavanje. To je pojasnila v svojem uvodu, če ste zelo dobro
               prisluhnili, tudi predsednica Vlade, nato je to povedal tudi minister za finance. Se
               pravi, tukaj ni bilo vprašanje stroke. Ministrica Vlade je v svojem inavguracijskem
               govoru, ko je postala predsednica Vlade, dejala, da bodo kadrovali samo po strokovni
               plati, nič po politični. Isto seveda velja tudi za razrešitve. Pa se to ni zgodilo!
               Minister, Šircelj je bil razrešen brez česar koli, niti trenili niste z očmi, ampak
               ste ga preprosto razrešili. Gospod Šircelj – čeprav ste nekateri prej tako tudi
               precej na nizkem nivoju razpravljali v povezavi z njim, predvsem iz vrst Pozitivne
               Slovenije, pa moram reči, da gre za strokovnjaka z mednarodnimi izkušnjami, ki zelo
               dobro pozna predvsem področje davčne politike, sodeloval je v različnih finančnih
               odborih in tako naprej. Skratka, tukaj imamo osebo, ki bi jo po mojem mnenju morali
               kvečjemu v takšni situaciji prositi, da še kaj pomaga in kaj naredi … Jaz vem, gospa
               Potrata, da je vam to smešno, ampak gospa ministrica, prva ministrica, se pravi
               predsednica Vlade, je sama dejala, da si želi strokovnih ljudi v svoji ekipi, da si
               želi, da tudi v opoziciji bojda pomagajo, rekla je, da je pomembno, da sobivamo
               skupaj, da ustvarjamo dialog, ampak ona to samo govori in to je problem. Predsednica
               Vlade vedno samo govori, za razliko od ministra Čuferja, ki pa sploh ne govori, pa bi
               bilo dobro, da bi se kdaj oglasil in tudi kaj povedal in pojasnil določene dileme,
               odprta vprašanja, ki se porajajo tudi znotraj te razprave v okviru tudi mojih
               poslanskih kolegov.</p>
               <p>Skratka menim, da bi bilo zelo dobro, če bi mag. Andrej Šircelj ostal eden izmed
               štirih neizvršinih direktorjev tako imenovane slabe banke, to bi bilo dobro. Pa ne za
               njega, kot želite prikazati v koalicijskih vrstah in tudi sam minister, ampak bi bilo
               dobro to predvsem za državo.</p>
               <p>Kljub temu, spoštovani gospod minister, da ste mi na nek način celo simpatični, vas
               glede na to, kar sem povedala do sedaj, in glede na argumente ... /oglašanje iz
               dvorane/ ... Seveda, pozitivno je to bilo mišljeno, kako pa! Glede na vsebinske
               argumente in kar so predstavili tudi moji poslanski kolegi, pa bom, žal, podprla vašo
               razrešitev. Hvala.</p>
            </sp>
            <sp xml:id="SDZ6-Redna-19-2013-11-20.sp97">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Eva Irgl.</p>
               <p>Na vrsti je gospa Saša Kos.</p>
            </sp>
            <sp xml:id="SDZ6-Redna-19-2013-11-20.sp98">

               <speaker>SAŠA KOS (PS PS):</speaker>

               <p>Hvala za besedo, gospa podpredsednica. Lep pozdrav vsem prisotnim!</p>
               <p>Gospo Irglovo bi v tem, kar je rekla v tem segmentu, podprla, vendar drugje se bova
               pač razhajali. Zame povedo največ rezultati dela in po tem seveda tudi ocenjujem
               ljudi in nikakor ne po politični pripadnosti.</p>
               <p>Gospod minister, gospod Čufer je tih človek, tihi človek, vendar velikokrat pa molk
               pove več kot veliko neizpolnjenih, praznih obljub. Vsi poznamo izrek, molk je zlato.
               Potem gospoda Čuferja ne poznam osebno, vendar pa me je prepričal s svojimi dejanji.
               Menim, da je ta interpelacija popolnoma neutemeljena, saj kot sem omenila, je
               minister s svojim delom dokazal, da dela v dobro finančne stabilnosti Slovenije, kar
               je v tem kriznem obdobju najpomembnejše. Prav gotovo se ne ukvarja z besedičenjem, in
               bi rekla, da je tudi ta današnja interpelacija popolnoma brezpredmetna in tudi v tem
               času, v katerem se je z nekim namenom pojavila, škoduje tako njegovi osebnosti kot
               tudi celotni Sloveniji. No, to bi bil nek uvod.</p>
               <p>Sicer pa bi se sama rada osredotočila na očitke glede Probanke in Factor banke.
               Začetek likvidacije ima torej trojni pomen, začetek ukrepanja na tem področju s
               strani oblasti in nadzornikov, hkrati pa je akcija usklajena z evropskimi
               institucijami. Bo vaja za celotno politiko stabilizacije slovenskega bančnega sistema
               in tudi razkriva pravne zamude in ekonomske zablode pri obvladovanju bančne krize. V
               prvi vrsti se je treba zavedati, da je situacija terjala takojšnje ukrepanje. V
               primeru neukrepanja bi se v roku nekaj dni ena od bank znašla v stečaju, druga banka
               pa, o kateri govorimo, bi sledila v roku meseca in pol največ. Težave, s katerimi sta
               se ubadali, je Banka Slovenije spremljala že dlje časa, vse skupaj je eskaliralo do
               te mere, da sta Banka Slovenije in Vlada morali sprejeti odločitev o nadzorovanju
               likvidacije prav zaradi medijske izpostavljenosti. Medijska izpostavljenost je
               povzročila, da se je likvidnost banke začela naglo slabšati prav v mesecu avgustu in
               bi že v zelo kratkem času, v dveh do treh dnevih, povzročila tudi stečaj banke.</p>
               <p>SDS je postavila Banki Slovenije kot tudi Vladi vprašanje, zakaj državi ni bil
               dopuščen stečaj obeh bank. Na to vprašanje je lahko odgovoriti. V primeru stečaja bi
               bila direktna izguba, ki bi jo utrpela država in lokalne skupnosti pa tudi javna
               podjetja veliko večja, kot je danes predvideno, da bo končna cena nadzorovana
               likvidacija. To se pravi okoli 400 milijonov evrov, ki je tudi enak znesek zajamčenih
               vlog za depozite. V primeru stečaja bi širša država direktno izgubila cirka 700
               milijonov evrov, tu so tako SID banka kot lokalne skupnosti in razna javna podjetja.
               Vsekakor bi v tem primeru bila že direktna izguba državnega proračuna višja, treba pa
               je tu tudi poudariti, da bi v primeru stečaja ne dveh, dovolj je le ene banke, to
               povzročilo že tako šibkemu gospodarstvu končni usodni udarec. V primeru stečaja bi
               podjetja, ki imajo najeta posojila pri takšni banki, morala ta posojila takoj vrniti
               – to pomeni, ne glede na ročnost takšnega posojila. Seveda, drugi, enako pomembni
               vidik je tudi ta, da bi bili tudi depoziti v tej banki v izredno kočljivi situaciji.
               Ker bi zaradi stečaja morali čakati na delitev stečajne mase, bi v najboljšem primeru
               prišli do svojih depozitov v najkrajšem roku, to se pravi v roku enega leta. Ali
               drugače: da bi posojila morali vrniti takoj, svoj denar pa bi čakale vsaj eno leto.
               To bi za slovensko gospodarstvo pomenilo dokončen zlom. Tega si vsekakor ne želimo;
               želimo Slovenijo, našo domovino, pokončno, takšno, da se sama rešuje, ne pa da ji
               pomagajo drugi in jo vodijo skozi tegobe.</p>
               <p>Prav tako pa bi stečaj ene od bank sprožil negotovost na slovenskem bančnem trgu in
               bi sigurno povzročil, da bi tako fizične osebe kot tudi investitorji in deponenti
               začeli svoje vloge dvigati. Ponovil bi se ciprski scenarij, ki kot se spomnite, je
               povzročil paniko in prisilno zapiranje bank ter omejitev dovoljenega zneska za dvig
               gotovine.</p>
               <p>Zato vsekakor podpiram gospoda ministra in mu želim, da tako uspešno nadaljuje svoje
               delo. Hvala lepa.</p>
            </sp>
            <sp xml:id="SDZ6-Redna-19-2013-11-20.sp99">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Robert Hrovat.</p>
            </sp>
            <sp xml:id="SDZ6-Redna-19-2013-11-20.sp100">

               <speaker>ROBERT HROVAT (PS SDS):</speaker>

               <p>Hvala lepa za besedo. Spoštovana ministra, kolegice in kolegi!</p>
               <p>Najprej nekaj aktualnosti. Spoštovani minister, pred dvema mesecema ste rekli, da ima
               Slovenija dovolj denarja do naslednjega aprila in da težav s financiranjem ne bo.
               Pred nekaj dnevi smo izvedeli, da ste neznancu prodali 1,5 milijarde evrov državnih
               obveznic. Zato vas s tega mesta sprašujem, spoštovani minister: Ali danes lahko s
               tega mesta, kjer ste, javno izključite možnost, da je omenjene obveznice kupila NLB?
               To je ena zadeva. Druga stvar, glede na to, da je Nova Ljubljanska banka v težavah,
               me zanima tudi, ali je res, da bo NLB v teh dneh izvedla nujno dokapitalizacijo v
               višini 55 milijonov evrov za NLB banko v Beogradu? In če je to res, me zanima: Zakaj?</p>
               <p>Kar se tiče same interpelacije. 3,6 milijarde depozitov države je v slovenskih
               bankah, 400 milijonov evrov depozitov je bilo v Probanki in v Factor banki. Zanima
               me: Kdaj so se ti depoziti države večinsko prenašali na ti dve tajkunski banki? Ta
               podatek je zelo pomemben za razumevanje dimenzije teh dveh bank, teh dveh tajkunskih
               bank. Poglejte, donosi v teh dveh bankah so bili izredno visoki. Vlaganje privatnega
               kapitala v Probanko in v Factor banko je bilo zaradi težav, ki so bile jasno znane,
               izredno tvegano početje. Vlagatelji so to vedeli. Vsi tisti, ki so vlagali v te
               banke, so to vedeli. Sploh pa so vedeli za vse to tisti vlagatelji, ki so vlagali v
               ti dve banki depozite nad 100 tisoč evri, seveda. Vi ste sprejeli odločitev, da bomo
               državljani sedaj pokrili vse te depozite, tudi tiste nad 100 tisoč evri. Zanima me:
               Kdo so lastniki teh depozitov nad 100 tisoč evri. Osebno, pa mislim, da tudi naša
               poslanska skupina želimo imena in priimke. Imamo pravico vedeti glede na to, da bomo
               to luknjo, ki so jo ustvarili, pokrivali mi, davkoplačevalci; med njimi tudi mi vsi,
               poslanke in poslanci.</p>
               <p>Koristi od vaše odločitve, gospod minister, imajo bančno-politični tajkuni in
               finančni špekulanti, saj so s sposojanjem denarja po visokih obrestnih merah tudi
               mastno služili v tistem času, ko sta banki še normalno funkcionirali. To je napačna
               politika. Vsi državljani bomo prispevali eno milijardo evrov. Kaj pa ostale banke, ki
               jih tuje investicije stresajo po dolgem in počez? Ali bo sistem za reševanje teh bank
               podoben, enak? Ali bo diskriminatoren za nekatere? Mislim, da se bo treba vprašati,
               na kakšen način se bo zadeva sanirala pri večjih sistemskih bankah. Zakaj sta se
               Factor banka in Probanka izognili stresnim testom? Kaj pa če je bilo to namerno
               narejeno, tudi s strani Ministrstva za finance in Banke Slovenije? Poglejte, v teh
               dveh bankah pa tudi ostalih, ki jih bo stresni test še pokazal, so se podeljevali
               tajkunski krediti. Kdo so odgovorni za podeljevanje slabih kreditov brez kritja, kdo
               so tisti, ki so dajali te kredite? Pa da se razumemo, najsibo to v času pred letom
               2004, najsibo to v času od leta 2004 do 2008, ko je vlado vodila naša vlada, torej
               vlada Janeza Janše, najsibo to od leta 2009 do 2011, ko je vlado vodil gospod Borut
               Pahor, leta 2012, ko je spet vodila vlado naša stranka, in pa seveda tudi zdaj – ni
               važno! Poglejte, odgovorni so uprave, nadzorniki in v največji meri Banka
               Slovenije.</p>
               <p>Poglejte, ne glede na datum podeljevanja in ne glede na to, kdo je takrat vodil
               vlado, kdor je banke od Probanke, Factor banke, A banke, NLB, NKBM spravil na kolena,
               naj tudi odgovarja. Zdaj, ali so naši, vaši, to sploh ni pomembno; pomembno je, da se
               odgovarja. Kaj je treba narediti? Ven je treba potegniti kreditne mape, pogledati,
               kdo so v tistih kreditnih mapah podpisani in seveda upoštevati 33. člen zakona o
               slabi banki, ki govori o štirikratnem zastaralnem roku za kazniva dejanja, torej za
               vsa obdobja za nazaj. To bi bilo pošteno in to bi bilo prav. To bi bilo prav, sploh
               do davkoplačevalcev. Mene je strah teh stresnih testov. Omenjajo celo dvoštevilčno
               cifro, to je za mene skoraj nepojmljivo. In se bojim.</p>
               <p>Poglejte, kaj ste do zdaj naredili na temu področju, gospod minister? Po mojem
               mnenju ne veliko, pravzaprav nič. Zdaj, če bomo državljani Probanko pa Factor banko
               reševali, imamo seveda pravico zahtevati, da se odgovorne ljudi spravi pred roko
               pravice. In to imajo pravico vsi državljanke in državljani, vedeti imena in priimke,
               kdo so bili tisti, ki so pokradli slovenske banke, pa najsibodo to sistemske banke,
               najsibosta to ti dve tajkunski banki, o katerih danes govorimo. In če so si res
               lastniki Probanke in Factor banke izplačali en teden pred likvidacijo sedem milijonov
               evrov, je pa to šokanten podatek. Sploh takrat, če ste vi za to vedeli, da so
               potegnili ven milijone, mi, davkoplačevalci bomo pa zdaj polnili tisto luknjo!
               Poglejte, to je narobe svet, če je temu res tako. In če ste vi to vedeli, potem ste
               zagotovo tudi odgovorni, kar se tega tiče.</p>
               <p>Poglejte, gospod minister, vi ste rekli, da bi nenadzorovano prenehanje Factor banke
               in Probanke povzročilo nestabilnost finančnega sistema. Jaz pa vprašam – katerega
               finančnega sistema? Finančnega sistema, uradnega, ki ga poznamo, ali bi to pomenilo
               problem za finančni sistem Foruma 21? Mislim, da je bolj v igri tisto drugo.</p>
               <p>Poglejte, gospod minister, vaši uspehi se kar vrstijo. Napovedi OECD so v skladu z
               napovedanimi drugimi – recimo z napovedmi drugih domačih pa mednarodnih ustanov, od
               katerih odstopa le Evropska banka za obnovo in razvoj, ki Sloveniji za prihodnje leto
               napoveduje 2,5 % krčenje BDP. Zdaj, kot kaže OECD analiza, bo Slovenija tako v letu
               2014 in 2015 dosegla najslabše rezultate glede BDP v celotni organizaciji. Če pa to
               niso zvonovi za alarm, potem pa res ne vem, kaj je!</p>
               <p>Ker se skupaj s premierko hvalite, kako uspešni, da smo so, zadnji podatki OECD tako
               slabi, da bi bil čas, da seveda s tem prenehate. Nadzorovana likvidacija Factor banke
               in Probanke je bila napaka, ki ste jo naredili vi, je pa res, da velik del
               odgovornosti stanja sistemskih bank, moramo pripisati tudi bivšemu guvernerju Banke
               Slovenije, ki je še pred enim letom govoril, kako so vse slovenske banke oziroma kako
               da je bančni sistem v Sloveniji v dobri kondiciji in dobrem stanju.</p>
               <p>Zato vas, spoštovani minister, sprašujem: Zakaj ste v Factor banko, Probanko tik
               pred odločitvijo o nadzorovani likvidaciji, vložili 100 milijonov evrov? In drugo.
               Ali ste vedeli, da so si tik pred likvidacijo lastniki izplačali 7 milijonov
               evrov?</p>
               <p>To sta zelo pomembna podatka, ne samo za nas opozicijo, ampak mislim, da tudi za
               vas, koalicijske poslanke in poslance, ker če je to res in da ste vedeli za vse to,
               potem je ta interpelacija zagotovo absolutno upravičena. Hvala lepa.</p>
            </sp>
            <sp xml:id="SDZ6-Redna-19-2013-11-20.sp101">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo gospod Franc Pukšič, pripravi pa se gospa Renata Brunskole.</p>
               <p>Izvolite, gospod Pukšič.</p>
            </sp>
            <sp xml:id="SDZ6-Redna-19-2013-11-20.sp102">

               <speaker>FRANC PUKŠIČ (PS SLS):</speaker>

               <p> Hvala lepa.</p>
               <p>Gospod minister oziroma gospoda ministra – sedaj obrambni minister, ki dobro brani
               tudi finančnega ministra, brez Patrie, odhaja. Sicer sem zelo vesel, da so se naši
               vojaki na tem ognjenem krstu v Afganistanu obranili in da so živi in zdravi in da ni
               bilo nič narobe. Kar se pa tiče ljubezni in simpatij, pa je meni Alenka Bikar
               bistveno bolj všeč kot pa minister, tako da bom brez problema glasoval za nezaupnico
               ministra.</p>
               <p>Gremo malo bolj na resno temo. Gospod minister, v nekaterih stvareh bom zelo
               konkreten in vas bom tudi vprašal, pričakujem, če se le da, da potem tudi vi na to
               odgovorite. Pri zadnjem posredovanju te milijarde 500 za 4,85-odstotno obrestno mero
               je bilo 37 milijonov za tistega, ki je ta posel izvedel, in 6 milijonov se je torej
               manj plačalo. To pomeni, da je ostalo od milijarde in pol kar 6 milijonov za tako
               imenovano provizijo. Sprašujem vas: Ali je med temi, ki so dobili tako za
               posredovanje kot provizijo, tudi Janez Zemljarič, ali je med njimi tudi Zoran
               Janković oziroma ali še kdo, ki je tako ali drugače vpleten v slovensko politiko?</p>
               <p>Zakaj to sprašujem? Zato, ker je Zoran Janković po televiziji, torej enkrat pred
               kamerami, povedal, da je bilo v njegovi navadi dvigniti telefon, poklicati na Novo
               Ljubljansko banko in posredovati za kakšen kredit. Istočasno vas seveda sprašujem:
               Ali ste bili tudi kdaj vi deležni kakšnega klica? Bom potem povedal, zakaj to
               sprašujem.</p>
               <p>Iz časopisja sem prebral od Andreja Kržišnika, da ko so ga klicali na sestanek, je
               bil presenečen, ko je iz Factor banke zagledal odhajati Zorana Jankovića, ki je
               takrat zastopal Electo. Potem so mu rekli, naj začne z njim sodelovati, ker ima dobre
               veze v Istarski banki. "Zavrnil sem ponudbo, ki je ne bi smel, Factor banka pa mi je
               takoj začela nagajati in se mi maščevati." Torej, zelo konkretna vprašanja; konkretna
               vprašanja pa tudi zaradi tega, sicer nisem šel preverjat, pa vendarle; gospod
               minister, bili ste zaposleni v Novi Ljubljanski banki. Torej postali ste najvidnejši
               ali pa ste med najvidnejšimi slovenskimi politiki – finančni minister ima že po
               funkciji takšno mesto –, sodelovali ste v nastanku bančnega kolapsa v Novi
               Ljubljanski banki.</p>
               <p>Sedaj se takoj postavi vprašanje, koliko in komu lahko – ne rečem da, ampak lahko,
               zato sem vas tudi konkretno vprašal – krijete napake iz preteklosti in ščitite svoje
               bivše sodelavce, člane uprav, nadzornih svetov, kakšnega politika itn. To bi izhajajo
               iz tega, da je nekdo na vas pritiskal, da ste izvedli to dodatno zadolževanje, tako
               imenovalo polilegalno, ker enostavno ne razumem ali pa … Jaz razumem – mislim, da
               tudi državljani ne razumejo, da reče predsednica Vlade, da smo se šli zato zadolžit,
               da vidimo, ali se še lahko zadolžimo, ali nas trgi še sprejemajo – seveda po nekih
               višjih obrestih, potem pa tiste višje obresti plačeval nekomu, ki v tem trenutku
               denarja ne rabiš. To je popolnoma enostavno, kot da bi kmet ali kateri koli od
               državljanov vzel kredit, bi zastavil svojo hišo, za kredit bo plačal 4,85-procentne
               obresti, potem bo pa denar nesel na to isto banko ali pa na drugo banko, za katerega
               pa bo dobil 2 % ali procent pa pol obresti. Torej, tu ni kmečke logike in to ne pije.
               Zato so ta moja vprašanja takšna, konkretna, ker sklepam, da vi danes plačujete neke
               račune, ki jih drugače seveda ne bi, če ne bi bili na tem položaju in sedaj lahko
               komu kaj povrnete. Ali pa plačujete račun tudi za to, ko smo sprejemali spremembo
               Zakona o bančništvu in smo zahtevali, da v zakonu ne bilo bančne tajnosti za tiste,
               ki kreditov ne plačujejo, pa ste zlasti temu nasprotovali – tudi to je plačevanje
               računov. Ali pa plačujete račune tudi za katerega od teh ali pa tem 175 v teh
               družinskih privatnih bankah, torej Factor in Probanki, ker tistih 175 ali 0,5 %
               tistih, ki imajo tako velike vsote, ki so v glavnem tudi solastniki tega in bodo
               preko drugih instrumentov potegnili denar ven – in tako kot je pač že bilo
               rečeno.</p>
               <p>Upam, da boste tudi tukaj danes povedali, ali ste vedeli in ali bo ta denar vrnjen
               nazaj, denar, ki ga je odpeljal dva ali tri mesece pred prisilno likvidacijo Herman
               Rigelnik.</p>
               <p>To so vprašanja. Seveda vas sprašujem, javno, saj pismo je tudi javno, odprto pismo
               predsednici Vlade, ministrom, poslancem Državnega zbora in slovenski javnosti od
               direktorja Ptujskih pekarn, kjer je zapisal, da je 60 zaposlenih 3,5 milijonov evrov
               ustvarjajo kapitala in ker pač niso vrnili kakšnega kredita Probanki, iščejo urejanje
               teh zadev, imajo dovolj nepremičnin, da lahko pokrijejo, torej imajo več tega, kot so
               zadolženi. Zakaj so? Tudi zaradi tega, ker pač sami niso česa dobili; ampak v tem
               trenutku rabijo za poslovanje, da bova midva na Ptuju še jedla tople žemljice, samo
               200 milijonov evrov, da bi tekoče lahko poslovali, normalno poslovali in tudi
               odplačevali v skladu s kreditnimi pogodbami obveznosti. Takole pravi: "S potezo,
               kakršno si je v tem primeru privoščilo vodstvo Probanke v nadzorovani likvidaciji, pa
               se povečujejo tudi državne obveznosti do sanacije bank s tem statusom. Najprej zato,
               ker je sama Probanka skoraj petinska lastnica Ptujskih pekarn in slaščičarn, in torej
               s postavljeno odločitvijo deluje neposredno proti svoji lastnini, zatem pa še z
               generiranjem socialnih transferjev tudi za ljudi, ki bodo ostali na cesti, namesto da
               bi delali."</p>
               <p>Skratka, Probanka na ta način uničuje tistega, ki je njihov lastnik, da bi delal, da
               bi odplačeval kredite, da država ne bi zaradi tega iz proračuna morala več pokrivati,
               in na drugi strani še 60 ljudi pošilja na ta način na cesto. Torej, tu so
               instrumenti, jih imate v rokah, imate ministrstvo za gospodarstvo, kjer pravite, da
               je dovolj denarja za pomoč takšnim podjetjem, ki imajo programe, ki delujejo, za
               likvidna sredstva. Ali je vsa ta likvidna sredstva že minister Stepišnik odnesel,
               seveda ne vem.</p>
               <p>Zdaj bom prešel še na tisti del, ko je tu nastopila predsednica Vlade in vas je,
               jasno, zagovarjala, kaj drugega od nje zagotovo ni pričakovati, pa vendar.
               Predsednica Vlade velikokrat in vehementno pravi, "moja" vlada, "moji" ministri,
               "moja" koalicija. To je vse lepo in prav, ampak do neke meje. Mene so včasih učili,
               da ko je vlada v parlamentu izvoljena, je izvoljena s strani koalicije in ne s strani
               opozicije. Ampak ko je, je to Vlada Republike Slovenije. Zdaj pa je to Vlada vladne
               koalicije, ni več to Vlada Republike Slovenije, to so samo "moji" ministri, to so
               Alenkini ministri, to več niso ministri Republike Slovenije in tako dalje. Skratka,
               to mi ni všeč. Povem pa ji s tega mesta, spoštovani predsednici Vlade, da pa država
               ni njena in nikoli ne bo njena in da nima pravice do tega, kar dela, to pa je
               vehementno in malomarno zadolževati državo. Nima pravice, da se podjetja zapirajo, in
               tudi nima nobene pravice, da gre to podjetje, Pekarne Ptuj, v stečaj zaradi tega.
               Piše, da bodo še kakšen dan preživeli in ne več. Upam, da bodo tu potegnjeni
               konkretni ukrepi. Predsednica Vlade in "njeni" ministri, "njena" koalicija, nimate
               pravice uničevati občin, kmetov in obrtnikov in še najmanj nimate nobene pravice
               mladih naganjat v tujino, ker jim tu ne dajete možnosti. Ko je predsednica Vlade ob
               zagovoru vas, gospod minister, izjavila, da se sedaj naša država več ne uvršča v
               skupino Cipra, Grčije, Španije, ampak Francije, Nemčije in Estonije, jo sprašujem,
               kako, če pa je ob predstavitvi stališča predstavnik "njene" koalicije, upokojencev
               oziroma DeSUS, povedal, da "se, minister, nič ne jezite, če so penzije ubranjene,
               tako kot so, ker, hvala bogu, da so" – in tu se strinjam z DeSUS pa tudi z
               nadaljevanjem, ko je povedal, da "hvala bogu, da imamo upokojence, da smo ubranili
               penzije, da ti upokojenci preživljajo svoje otroke, še bolj pa svoje vnuke". In to je
               seveda žalostno. To je katastrofa, da je to formula, predsednica Vlade pa pravi, da
               spadamo v skupino Francije, Nemčije, Estonije in tako dalje. Po gospodarskih
               napovedih Evropske komisije v vseh kazalcih ne spadamo ne v eno ne v drugo, ampak na
               zadnje ali predzadnje mesto in drugo leto na zadnje, če ne še slabše v evrski
               skupini.</p>
               <p>Potem je v vaš bran govorila tudi o gospodarski rasti in gospodarskem zagonu in tako
               dalje. Sprašujem se – ker to je res bilo narejeno v času, kar je gospa Alenka
               Bratušek, predsednica Vlade – zamenjava uprave v Luki, zelo odmevno. 14 dni so se s
               tem ukvarjali mediji, vse koalicijske stranke, SD je napovedoval odhod iz vladne
               koalicije, v kolikor to ostane. Lukšič je rekel, da je to nemogoče. Virant se je
               držal za rit, je rekel, vse bi mi odpadlo, če to ostane in tako dalje. Potem je vse
               utihnilo. In edina gospodarska poteza je bila Gašpar Gašpar Mišič – Luka. To je sedaj
               na eni strani, na drugi strani pa subvencija na subvencijo uspešnemu podjetniku, ki
               je trenutno sedaj minister, Stepišniku. Vsi ostali pa nič. Rekla je takole: "Zato se
               na žalost moramo sedaj ukvarjati s stabilnostjo bančnega sistema, ker v času Janševe
               vlade so se podjetja zadolževala, takrat prezadolžila" in tako dalje. Res je, da so
               se takrat zadolževala, res je, da so se prezadolžila, res je, da za to niso dobivala
               soglasje predsednika Vlade, ali ministra za finance, ali Državnega zbora. Res pa je,
               da so dobivala soglasje bankirjev in zopet se navezuje na to, gospod minister, ali
               tudi sedaj plačujemo račune zaradi tega, da komu vračate na ta način – torej,
               soglasje bank, uprav na bankah in tako dalje. V enem od poročil protikorupcijske
               komisije je zapisano v zvezi z delovanjem bančnega sistema, da je na kreditni odbor
               prišla vloga za dodelitev kredita 100 tisoč evrov. Kreditni odbor je o tem
               razpravljal, vsi so se vključevali v razpravo, skoraj eno uro in so ali pa niso
               odobrili. Pogledali vse reference, ki zadaj za tem stojijo – so ali niso. Skratka,
               bila je zgodba po eni uri približno zaključena. Na istem kreditnem odboru pride na
               mizo tudi vloga za dodelitev milijon evrov kredita. Takrat pa eden izmed tistih, ki
               so bili v kreditnem odboru, malo pogleda, seveda je šlo za desetkratni večji kredit,
               z bistveno tanjšo mapico obrazložitev in tako dalje, pa pravi: "No, ja saj to smo se
               pa dogovarjali." In je bilo vse tiho. Še kdo kaj? Ne, nihče nič. Damo na glasovanje -
               in so odobrili kredit.</p>
               <p>Tu so sedaj, gospod minister, tisti tajkunski krediti, kjer bi želeli videti kdo je
               pod takšnim kreditodajalcem in kreditojemalcem podpisan. Tudi to je verjetno plačilo.
               Interpelacijo bomo podprli.</p>
            </sp>
            <sp xml:id="SDZ6-Redna-19-2013-11-20.sp103">

               <speaker>PREDSEDNIK JANKO VEBER:</speaker>

               <p>Hvala, gospod Pukšič.</p>
               <p>Besedo ima gospa Renata Brunskole. Pred tem dajem besedo še ministru.</p>
            </sp>
            <sp xml:id="SDZ6-Redna-19-2013-11-20.sp104">

               <speaker>DR. UROŠ ČUFER:</speaker>

               <p>Najlepša hvala.</p>
               <p>Mislim, da sem dobil kar nekaj vprašanj, ki se nanašajo na izdajo vrednostnih
               papirjev, ki smo jo naredili v prejšnjem tednu, in se mi zdi prav, da tudi dam tista
               pojasnila, za katera ste me vprašali.</p>
               <p>Če začnemo najprej, katere so potrebe države po refinanciranju. Če pogledamo, kaj
               pravzaprav nas čaka v letošnjem in naslednjem letu, vidimo štiri pomembnejše
               elemente.</p>
               <p>Prvo, za kar bomo potrebovali denar, je za dokapitalizacijo bank. Mi ta trenutek še
               ne vemo, koliko bo tega potrebno, ne vemo čisto točno, koliko bo potrebno v letošnjem
               letu in koliko eventualno v naslednjem letu, ampak vemo, da bo to potrebno. Drugi
               pomemben element, ki vpliva na potrebe države pri financiranju, je evro obveznica, ki
               zapade v aprilu, in sicer v višini 1,5 milijarde evrov, kjer je približno milijardo
               200 mednarodnih investitorjev in približno 300 milijonov v tem notri je domačih
               investitorjev. Tudi za,to pravzaprav potrebujemo denar. Tretja zadeva, ki jo
               potrebujemo, je za zapadanje zakladne menice v oktobru naslednjega leta v višini 1,1
               milijarda, kjer je približno 900 milijonov domačih investitorjev in 200 milijonov
               tujih investitorjev. Na koncu potrebujemo še milijardo za tekoče obveznosti glede na
               to, da je to višina proračunskega deficita za naslednje leto, ki je približno
               enakomerno razporejena tekom naslednjega leta po 250 milijonov evrov. Denar, ki ga
               pravzaprav imamo na računu in transakcijo, ki smo jo pravzaprav izvedeli v preteklih
               dneh, so pravzaprav namenjeni vsem tem potrebam po financiranju.</p>
               <p>Tisto, kar je potrebno, da razložim kontekst te transakcije, je to, da Slovenija
               lahko pride na trg. Mi vemo, mi smo tudi videli, da v času, ko je bila politična
               negotovost visoka, preden je bila zaupnica vlade izglasovana, mi nismo mogli priti na
               trg. Noben investitor ne želi posoditi denarja vladi, za katero ne ve, če bo čez en
               teden ali čez en mesec še vedno tam dol in ne bo vedel, katera je tista vlada, ki bo
               prišla zatem, kaj se bo zgodilo s tem in kakšen je ekonomski program. Pravzaprav je
               zaupnica vladi, politična stabilnost, ki jo prinese, prvi pomemben element, ki odpre
               okno, kdaj smo lahko na trgu. Drugi pomemben element, ki ga je treba upoštevati pri
               tem, so objave rezultatov stresnih testov. V trenutku, ko mi rezultate stres testov
               že vemo, pa jih še ne objavimo, mi ravno tako ne moremo priti na trg, ker ne moreš
               priti na trg in reči: vem, pa ne povem. Tudi pravno to ni mogoče, kar pomeni, da se
               okno v enem trenutku zapre. Potem pride objava stresnih testov in naslednje okno, ko
               se trgi spet zaprejo, je približno od 15. decembra in do 5. januarja, ko trgi gredo
               na dopust. Takrat ravno tako ni mogoče biti na trgu prisoten. Naša okna ... In potem
               ko gledamo v začetku januarja, zaenkrat ne vemo točno, kakšni bodo rezultati
               stresnega testa, ne vemo, kakšna bo reakcija trga na te rezultate, ne vemo, ali bo to
               zanihalo obrestne mere gor ali dol, in to pomeni, da nas postavlja v neko negotovost,
               katera pravzaprav vpliva na to, da so naše obrestne mere ta trenutek višje oziroma so
               bile višje.</p>
               <p>Zaradi tega je zelo pomembno, da to negotovost lahko presekamo in si naberemo
               zadostno količino likvidnosti, da ne glede na to, kako se stvari odzivajo, lahko
               pridemo suvereno in nismo pod pritiskom, da potem januarja, februarja ali marca do
               aprila, ko imamo ponovno poplačila glavnic, zapadlost evro obveznice, nismo
               prisiljeni, da v neugodnih pogojih prihajamo na trge. Pri tem je treba upoštevati še
               dva pomembna elementa, na katera mi ne moremo v ničemer vplivati, ki izhajata čisto
               iz mednarodnega okolja. Prvi je tapering, ta postopek, ko je FED začela dvigovati
               obrestne mere, ki se je začel že v poletju, ki ga je zaustavila zaradi zelo močnih
               negativnih učinkov in za katere nihče ne ve točno, kdaj se bodo ponovno začeli. Lahko
               se zgodi, da se bo začelo že v začetku januarja, vendar glavnina pričakovanja na
               trgu, da se bo to začelo konec prvega kvartala, nekje marca, aprila in takrat ko se
               ta postopek ponovno začne, lahko pričakujemo, da se bodo obrestne mere, globalni nivo
               dvignil in se nam zgodi, da se nam zaradi tega lahko obrestne mere dvignejo.</p>
               <p>Tako je gotovost, kakšne obrestne mere lahko dosežemo v katerem trenutku in koliko
               lahko sami na to vplivamo, relativno majhna, še posebej, če vemo, da je tudi sedaj v
               Evropi relativno majhna količina likvidnosti v evropskih bankah, da so zelo zadržane,
               da se zaradi najavljenih rezultatov stresnih testov v evropskih bankah likvidnost
               zmanjšuje in da so se tudi nekatera večja, mednarodna podjetja pripravljati
               likvidnostne rezerve, kaj če to pripelje do neke povečane devalvacije. Če smo želeli
               imeti nek odgovoren odnos do zagotavljanja likvidnosti, da smo na varni strani, smo
               morali izkoristiti to kratko časovno okno in na takšnem kratkem časovnem oknu imaš
               zelo malo razpoložljivih instrumentov, da se postaviš na varno stran.</p>
               <p>Druga stvar, ki bi mogoče pri tej izdaji vrednostnega papirja še povedal, je, da to
               ni mogoče gledati kot izoliran instrument, kot izoliran ukrep. Gre za ukrep, ki je
               pravzaprav pripravljalne narave. Če povem, podobno kot je bilo v aprilu, maju, ko smo
               na trg najprej prišil z zakladno menico pokazati, da zmoremo, da lahko dosežemo
               dostop na trgu, kar nam je odprlo do bistveno lažjega dostopa do mednarodnih trgov in
               do bistveno boljše pozicije na trgu in povečala apetit investitorjev po naših
               obveznicah in omogočanje zadolževanje po sprejemljivih obrestnih merah. Čeprav, če se
               spomnite, so takrat vsi rekli, da na trg sploh ne morejo priti, smo pokazali, da
               pravzaprav lahko in da tukaj obrestna mera ni bila zgodovinsko najvišja.</p>
               <p>Tako da tisto, kar gledamo, se je dogajalo v prejšnjem tednu in bomo poskušali
               narediti tudi v naslednjih tednih, je, da odpravljamo negotovosti, skoz katere nas
               tudi investitor ocenjuje. Po eni strani odpravljamo negotovosti okoli politične
               nestabilnosti, odpravljamo negotovost glede naše sposobnosti fiskalne konsolidacije
               in se dogovoriti okoli tega. Ko bomo pa šli z rezultati stresnega testa, bomo
               odpravili tudi negotovost glede bank in bančnega problema in to je tisto, kar nam
               omogoča, da odpravljamo govorice, da bo Slovenija potrebovala pomoč, in to je tisto,
               kar nam pomaga, da lahko vplivamo na to, da ko nameravamo prvega kvartala priti na
               trg z obveznico, z / nerazumljivo/, z vso celotno proceduro, lahko to dosežemo po
               dobri in normalni ceni.</p>
               <p>Se pravi, z vsemi temi akcijami, ki jih delamo, pravzaprav redefiniramo naš odnos
               tako do evropskih institucij kot tudi do finančnih trgov. V prihodnjih dneh bo na
               luksemburški borzi objavljen prospekt za to obveznico, ki je bila izdana. V njej bo
               večino vprašanj, ki ste mi jih postavili, tudi razloženo. Do takrat vam teh, če lahko
               rečem, tehničnih podrobnosti tudi ne morem razlagati.</p>
               <p>Bi pa mogoče samo še eno stvar povedal, da vidim neodvisnost kot vrednoto. In če
               pogledamo to, da je Slovenija suverena, neodvisna, samostojna, in če pogledamo, da so
               se v preteklosti nekateri za to borili, celo umirali, mislim, da se zelo težko
               pogovarjamo o tem, koliko naj plačajo pribitek na obresti. Mogoče vas lahko tudi
               vprašam; koliko mislite, po vaši oceni, da je prava cena za neodvisnost Slovenije, da
               se lahko sama odloča o svoji prihodnosti?</p>
            </sp>
            <sp xml:id="SDZ6-Redna-19-2013-11-20.sp105">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Renata Brunskole, pripravi pa se gospa Alenka Pavlič.</p>
               <p>Izvolite, gospa Brunskole.</p>
            </sp>
            <sp xml:id="SDZ6-Redna-19-2013-11-20.sp106">

               <speaker>RENATA BRUNSKOLE (PS PS):</speaker>

               <p>Hvala lepa. Prav lepo pozdravljeni, gospod predsednik, gospoda ministra, predstavniki
               Vlade, kolegice in kolegi!</p>
               <p>V današnji pestri razpravi sploh človek več ne ve, če bi še kaj razpravljal, vendar
               vseeno nekako se čutim dolžna, da poudarim, da zagotovo ne bom podprla predloga
               sklepa interpelacije, da se dr. Uroša Čuferja razreši s funkcije ministra za finance.
               Ko gledam Poslovnik Državnega zbora in v povezavi s tem institut interpelacije, kjer
               je poudarjeno, čemu ta institut služi kot mehanizem nadzora in tudi kot izraz
               demokracije, si upam trditi, da je danes ta namen popolnoma postranski, da se tukaj
               lahko bolj oziroma se dejansko čuti zloraba zgolj v politične namene ter na nek načni
               spodkopavanje vladajoče koalicije. Zanimivo je, da se za vložitev interpelacije nista
               odločili še dve opozicijski stranki. Predvidevam, da jih argumenti interpelacije niso
               prepričali, da so bili ti argumenti prešibki. Vlada si je namreč postavila tri
               prioritete; od javnofinančne konsolidacije do spoštovanja zavez glede znižanja
               javnofinančnega primanjkljaja in sanacije bančnega sistema.</p>
               <p>Če pogledamo eno leto nazaj, smo poslanci takratne opozicije poleti v času
               parlamentarnih počitnic hodili na Ministrstvo za finance na usklajevanja v zvezi s
               pripravo zakona o slabi banki, tudi sama sem bila med temi sodelavci. Seveda, zadeva
               se je zavlekla in sanacija bančnega sistema je počakala. Ta vlada se je lotila
               sanacije bančnega sistema zelo resno. S strani Evropske komisije so za potrebe
               določitve obsega državne pomoči zahtevani stresni oziroma obremenitveni testi bank in
               s temi testi se tudi ugotavlja, koliko kapitala potrebujejo banke, da lahko prenesejo
               predvidena poslabšanja gospodarskih razmer. Z zanimanjem pričakujemo te stresne teste
               in mi je v zadovoljstvo, da je tudi gospod minister ravno pred menoj jasno poudaril
               in pojasnil določena vprašanja, ki so se danes porajala nekaterim, vendar tudi
               prenosa terjatev na slabo banko, dokler teh stresnih testov ne bo, ni mogoče
               izvesti.</p>
               <p>Dejstvo pa je, da se nobena država ne zadolžuje rada in tudi Republika Slovenija ne.
               Da se je Republika Slovenija zaradi napačnih političnih odločitev zadnjih dvajsetih
               let, žal tudi političnih, in tudi zaradi svetovne gospodarske in finančne krize
               znašala v situaciji, katere se nihče danes ni želel. Prišlo je do bančnega balona,
               kreditnega krča, zadnja leta o tem govorimo, in zagotovo je nujno sanirati bančni
               sistem. Poraja se vprašanje učinkovitosti delovanja regulatorja bančnega sistema, to
               je Banke Slovenije. Da sedaj Banka Slovenije aktivno sodeluje in se vključuje skupaj
               z Vlado, Ministrstvom za finance in da se je zadev lotila resno, tu sedaj ni nobenega
               dvoma. Seveda kolegi, ki se sprašujejo v povezavi z določenimi vprašanji, imajo
               verjetno tudi nekatere odgovore, po katerih jih pač ne sprašujemo, zakaj se določene
               stvari niso že prej rešile, če so bile ugotovljene. Slovenija je v mandatu te vlade
               sprejela, torej tudi pred kratkim, ključne dokumente: spremembo proračuna za leto
               2014, še prej rebalans proračuna za leto 2013, proračun za leto 2015 in iz četrtka na
               petek ponoči oziroma zgodaj zjutraj je dobila Vlada zaupnico. To pomeni, da gre
               Slovenija lahko naprej sama, torej po svoji poti.</p>
               <p>Ker pa je Slovenija članica Evropske unije, je Evropska komisija v prvi polovici
               tedna tudi pozitivno ocenila ukrepe Slovenije za odpravo makroekonomskih neravnovesij
               in potrebne ukrepe za znižanje javnofinančnega primanjkljaja. Država se je zato lahko
               po dolgem času znova zadolžila na evrskem trgu, ki pa je bil zadnja leta za njo
               zaprt. Minister dr. Čufer je zadevo pojasnil. Slovenija je v petek izdala za 1,5
               milijarde evrov evrskih obveznic in s tem ko so izdane v evrih, se je Slovenija tudi
               izognila valutnemu tveganju, kar ni nepomembno. Ekonomist dr. Mojmir Mrak je o tem
               povedal: "To je v osnovi pozitivno, saj bomo ta denar potrebovali. Zagotovo je
               pozitivno tudi dejstvo, da se z izdajo obveznic vračamo na evrsko območje, da je v
               ospredju prepričanje, da naj se tudi proračunske zadeve prilagajajo nekoliko
               počasneje." Kakšno sporočilo pa ima izdaja obveznic pred skorajšnjimi razkritji
               stresnih testov, pa dr. Mrak pravi tako: "Zelo jasen signal Vlade v tujino, da
               računa, da kakršen koli aranžma, pomoč, ne potreben." Torej, ni prav, da se tudi
               danes v razpravi straši ljudi, ki poslušajo razprave, kot je naš kolega Möderndorfer
               že danes poudaril, malo ljudi to posluša, ker marsikdo že pravi, da ne zmore več
               poslušati teh razprav v Državnem zboru, ni pa prav, da se straši in omenja, da bo
               sedaj dva milijona državljank in državljanov plačalo te zadeve. Da so bančni krediti,
               depoziti, kakor koli ogroženi – ni res! Bančni depoziti v bankah niso ogroženi,
               državljanke in državljani Republike Slovenije imajo jamstvo države za vloge do 100
               tisoč evrov pri banki. Zatorej ne smemo vznemirjati ljudi, ni korektno in ni prav, da
               bi ljudje bili zaradi tega v skrbeh. V zadnjih dogodkih pa lahko vidimo, da smo si
               zaupanje znova pridobili. Predsednica Vlade je ponovno poudarila, da sta ključna
               sanacija bank in sanacija bančnega sistema v celoti. S ponovno vzpostavitvijo
               bančnega sistema bomo zagotovili predpogoj za delovanje gospodarstva in ponovno
               gospodarsko rast. Predvidevanja Umarja načrtujeta ponovno gospodarsko rast v letu
               2015. Pri podjetjih, ki so izvozno naravnana, je temu že sedaj tako, čeprav s
               polprocentno gospodarsko rastjo.</p>
               <p>Pomembno je, da imamo pri vseh teh korakih tudi pozitivno mnenje in soglasje in
               sodelovanje zelo kredibilnih institucij Evropske centralne banke, Evropske komisije,
               katere so nekateri klicali na pomoč. Vendar – ne, ne potrebujemo trojke in tega si ne
               želimo! Slovenija je v letu 2013 ukrepala učinkovito, tudi OECD je včeraj opozorila
               na jasen napredek pri fiskalni konsolidaciji, bolje sta ocenjeni le Nemčija in
               Estonija, zaupanje v Slovenijo se vrača. In ta napredek mora biti viden čim prej, z
               učinki v našem gospodarstvu in ljudje to od nas pričakujejo. To pričakujejo od vlade,
               to pričakujejo od koalicije.</p>
               <p>V zvezi z dvema bankama, Probanko in Factor banko. Seveda ti dve banki, tudi članki v
               zadnjih dneh pišejo o tem, nista bili nezaupanja vredni banki. Ljudje so zaupali v ti
               banki in tudi v povezavi z nekaterimi paradržavnimi institucijami so tudi določeni
               depoziti bili v teh bankah. Torej v povezavi s tem, kot je poudaril danes minister,
               bi bile posledice na državne, javne finance večje, če bi prišlo do stečaja obeh bank.
               Zato je likvidacija v danem trenutku bila najbolj ustrezna rešitev. Danes je tudi
               poudaril minister, da ni res, da se rešujeta dve banki z denarjem
               davkoplačevalcev.</p>
               <p>Kar se tiče pa razrešitve mag. Širclja s funkcije neizvršnega direktorja DUTB, tako
               imenovane slabe banke, pa je ta povsem logična in utemeljena. Ministrstvo za finance
               je upoštevalo pravni mnenji Službe Vlade za zakonodajo in mnenje Komisije za
               preprečevanje korupcije. Vemo, kaj opredeljuje Zakon o poslancih: nezdružljivosti
               funkcije poslanca in neizvršni direktorji slabe banke opravljajo funkcijo nadzora.
               Boljše bi bilo lepše, bolj prijazno, če bi se mag. Šircelj sam odločil, saj zagotovo
               dobro ve, da obe funkciji skupaj nista združljivi. Še posebej kot strokovnjak na
               področju financ in tudi kot poznavalec zakonodaje, tudi političnega delovanja in s
               tem v povezavi tudi zakonodaje s področje revidiranja, konflikta interesov in
               javnofinančne zakonodaje.</p>
               <p>Kar pa se tiče javnofinančnega dolga. Še vsako leto se je – tudi lani, ko je bil čas
               prejšnje vlade – ta dolg povečal letno povprečno okoli 8 %, če smo bolj konkretni,
               lansko leto okoli 7,5 % BDP. Torej je šlo za kontinuiteto zadolževanja od leta 2008
               do leta 2012, torej povprečno 8 % BDP letno. Interpelacije ministru dr. Urošu Čuferju
               ne bom podprla, saj kot je že kolega Potočnik danes poudaril, da je predlagatelj
               interpelacije zgrešil namen interpelacije. Mogoče je celo predlagateljem danes že
               žal, da so vložili interpelacijo zoper ministra za finance. Namreč, ravno v zadnjih
               dneh, v zadnjem tednu prihajajo pozitivni signali, tako v Sloveniji kot tudi iz
               Evrope. In to je pomembno. To kaže, da se zadeve rešujejo, ne smemo pa biti
               neučakani, učinki ne morejo biti takoj. Vendar želimo Sloveniji dobro, zato
               interpelacije ne bom podprla in si želim, da Vlada uspešno dela naprej.</p>
            </sp>
            <sp xml:id="SDZ6-Redna-19-2013-11-20.sp107">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Černač, kot predlagatelj.</p>
            </sp>
            <sp xml:id="SDZ6-Redna-19-2013-11-20.sp108">

               <speaker>ZVONKO ČERNAČ (PS SDS):</speaker>

               <p>Hvala.</p>
               <p>Vrsta podatkov, ki so bili v predhodni razpravi povedani, ne drži, ampak naj
               demantiram samo enega glede povečevanja javnega dolga. Tudi v dodani obrazložitvi te
               interpelacije je bilo prikazano na grafu, kako je ta javni dolg rasel, na kratko pa
               naj ponovim še enkrat. Do leta 2008 je bil na ravni tam nekje 7,9 milijard, 8
               milijard evrov, od tega do 2004 7 milijard in cirka milijardo v obdobju 2004–2008.
               Med 2008 in 2011 se je povečal na približno 16, 17 milijard evrov, konec letošnjega
               leta bomo na 23 milijardah evrov. Če bo realizirano zadolževanje, ki je predvideno za
               prihodnje leto, pa se bomo že skoraj približali tistemu, kar ustvarimo v tej državi v
               celem letu. Se pravi, ta javni dolg bo znašal preko 30 milijard evrov. In v tem
               kontekstu se ponovno postavlja vprašanje suverenosti oziroma neodvisnosti, kot ga je
               omenil minister za finance dr. Uroš Čufer, ki je govoril o tej vrednoti neodvisnosti
               v kontekstu: sami bomo zmogli, sami bomo, ne potrebujemo tuje pomoči in tako naprej.
               Gre za zelo enostavno vprašanje, mogoče bo bolj enostavno, če ga povem na popolnoma
               preprost način. Kdaj se je minister za finance počuti osebno bolj suverenega, takrat
               ko ima 100 tisoč evrov posojila za hišo po 5-odstotni obrestni meri, ali takrat, ko
               ga ima po 1-odstotni obrestni meri? Kdaj je bolj suveren? In kdaj ima boljši občutek
               in kdaj je manj možnosti, da špekulanti pri takšnem posojanju denarja služijo?</p>
               <p>Nekaj podobnega je tukaj tudi s tem, kar govorimo danes. Vprašanje zadolževanja je
               nesporno povezano s ceno tega zadolževanja, z ukrepi in aktivnostmi, ki so bili
               sprejeti v povezavi s sanacijo bančnega sistema, predvsem pa s tistimi, ki jih bo
               šele treba sprejeti, kajti ta velik balon, ki je na vidiku, bo treba na nek način
               sanirati. Ta milijarda, ki je bila zdaj porabljena za poroštva dvema minormnima
               bančicama je samo kaplja v kozarcu vode, ki jo bo treba nameniti za celotno sanacijo
               sistema. Kot je slišati, ta minister in ta vlada namerava to sanacijo izvršiti z zelo
               dragim denarjem. Zakaj? Vprašanje je bilo, zakaj? Zakaj z zelo dragim denarjem? Zakaj
               nimamo na mizi odločanje o dveh alternativnih rešitvah? Zakaj menimo, da je naša
               suverenost močnejša, če bomo plačevali višje obrestne mere, kot bi bilo treba za to,
               da bomo te banke in vse ostalo, kar je treba, sanirali? In tega odgovora ni! Tega
               odgovora ni, številke so slabe, so zaskrbljujoče.</p>
               <p>Danes berem podatek o tem, da znašajo izgube v slovenskih bankah v obdobju od 2001 do
               2009 567 milijonov evrov; 567 milijonov evrov! V istem obdobju lani, se pravi
               september–januar 2012, so znašale 115 milijonov evrov. In cena, po kateri bo treba
               sanirati bančni sistem, je izjemno pomembna, tudi za suverenost. In tukaj neke
               namišljene floskule o tem, ali smo bolj suvereni, če napnemo mišice in plačamo 4-krat
               toliko, kot bi bilo treba, je umetna. Če nekaj ni treba plačati in če moraš za to, da
               boš nekaj plačal, izpolniti tako in tako pogoje, ki bi jih sicer moral izpolniti,
               potem nekega utemeljenega razloga za vztrajanje pri tej zgrešeni politiki, katere,
               kot vidimo zdaj tudi iz njegovih zadnjih izjav, ko se je končno z nekaj stavki
               oglasil minister za finance dr. Uroš Čufer, je tudi on sam. Se pravi, on je nosilec,
               zagovornik politike dragega zadolževanja, ki pelje to državo v zelo zaostrene
               razmere. In tudi zaradi tega je ta interpelacija utemeljena.</p>
            </sp>
            <sp xml:id="SDZ6-Redna-19-2013-11-20.sp109">

               <speaker>PREDSEDNIK JANKO VEBER:</speaker>

               <p>Hvala.
                   Besedo ima gospa Alenka Pavlič, pripravi se pa gospod Jožef Jerovšek.
                     Izvolite, gospa Pavlič. 
               
           </p>
            </sp>
            <sp xml:id="SDZ6-Redna-19-2013-11-20.sp110">

               <speaker>ALENKA PAVLIČ (PS PS):</speaker>

               <p>Hvala lepa.</p>
               <p>Saj ni res, pa je, bi lahko zapisali pod interpelacijo zoper finančnega ministra dr.
               Uroša Čuferja. Ta zmazek od zahtevka za interpelacijo bi bolj sodil v kakšen rumeni
               časopis kot pa kot uradni predlog v Državni zbor. Moram povedati, da je po devetih
               urah razprave, kar so že vsi poslanci pred menoj praktično povedali, zelo težko najti
               še kaj inovativnega, da bi naše spoštovane gledalce, če je sploh še kdo, če nam niso
               že vsi pobegnili, če je še kdo pred televizorjem, da bi jih sploh zanimalo. O
               interpelaciji smo jih že vse naučili, torej da je to ustavni institut, ki se ga
               poslužujemo res samo takrat, kadar je nujno potreben. Se pravi, to je takrat, ko so
               utemeljeni argumenti, ko bi minister ravnal neodgovorno, nezakonito, bi se znašel v
               neki hudi aferi in podobnih hujših primerih, nikakor pa ne v primeru, ko minister
               oziroma vlada – vendar v tem primeru obravnavamo interpelacijo ministra – dela dobro.
               Dela dobro in dela zelo učinkovito. Da je to resnično, kar zdaj govorim, da je
               njegovo delo dobro, vam bi inovativno prebrala nekaj samo naslovov iz časopisov, kjer
               se navaja dobro delo finančnega ministra in pa tudi slovenske vlade.</p>
               <p>Slovenija je zaprla usta špekulantom o trojki; V Bruslju zadovoljni, a opozarjajo na
               tveganja; Iz Bruslja pozitivna ocena za Slovenijo, REN ukrepe vlade za odpravo
               primanjkljaja označil kot ustrezne. REN: Slovenija se še lahko izgone programu
               pomoči. Bruselj: Slovenski proračunski predlog v skladu s pravili, ukrepanje se zdi
               učinkovito. Bruselj: Pozitivno o ukrepanju Slovenije za odpravo neravnovesij, Na
               vrsti še en poglobljen pregled. STA, 15. 11., Oli Ren: "Slovenija ukrepa zelo odločno
               in učinkovito. Slovenska vlada pri soočenju z izzivi v bančnem sektorju, pri
               strukturnih reformah in v fiskalni politiki ukrepa zelo odločno, zato da bi državi
               uspelo obrniti kolo sreče in doseči gospodarski preobrat." To je 15. 11. v Bruslju
               ocenil evropski komisar za gospodarske in denarne zadeve.</p>
               <p>Dalje. V povezavi z bančnim sektorjem je izpostavil, da bo izid pregleda kakovosti
               aktive in obremenitvenih testov slovenskih bank znan v začetku decembra in da bodo
               lahko šele nato natančno ocenili razmere v bančnem sektorju. Kljub temu je ocenil, da
               Slovenija že sedaj ukrepa odločno in učinkovito. Evropska komisija in Evropska
               centralna banka po njegovih besedah odločno podpirata slovenska prizadevanja,
               slovenska banka in centralna banka si močno prizadevata, da storita kar lahko.</p>
               <p>Dovolite, da vas spomnim, kako je pravzaprav prišlo do tega, da je dr. Uroš Čufer
               postal finančni minister. Če se še spomnite, potem ko je mag. Alenka Bratušek postala
               predsednica Vlade, je dolgo časa iskala primernega finančnega ministra. Vse modre
               oziroma sive glave v Sloveniji iz finančne oziroma ekonomske sfere so jo zavračale po
               tekočem traku, prav zato, ker so se zavedale, v kakšne velike čevlje oziroma kakšne
               težke naloge bi bile pred njimi. Uroš Čufer pa je pogumno zagrizel v to kislo
               jabolko.</p>
               <p>Lahko rečem, da je trden, neizprosen, mož jeklen, malo govori, a veliko stori. Da pa
               je odličen športnik in še boljši finančnik, pa je iz današnjega rumenega medija. Kaj
               mu očitate? Očitate mu vse, kar smo kar smo že danes povedali, in sicer podelitve
               neomejenega državne poroštva pri nadzorovalnem prenehanju Probanke, d. d. in Factor
               banke, d. d. še pred prejemom rezultatov bančnih stresnih testov, s čimer se bremena
               neodgovornega in škodljivega klientalističnega gospodarjenja v privatnih bankah, v
               pretežni neposredni in posredni lasti članov Foruma 21, neposredno nalaga na ramena
               slovenskih davkoplačevalcev.</p>
               <p>Odgovor na to bi bil sledeč: Uvedba ukrepov na podlagi Zakona o ukrepih Republike
               Slovenije za krepitev stabilnosti bank, za omenjeni banki, je bila skupna odločitev
               Vlade Republike Slovenije in Banke Slovenije. Banka Slovenije je ocenila, da banki
               izpolnjujeta pogoje za izdajo poroštva, saj bi nenadzorovano prenehanje obeh bank
               privedlo do plačilne nesposobnosti bank, kar bi v končni fazi zaradi odliva sredstev
               povzročilo nestabilnost finančnega sistema. Poleg tega je Evropska komisija
               sporočila, da je postopek prenehanja obeh bank nujen za ohranitev finančne
               stabilnosti v Republiki Sloveniji. Ukrepe sta podprli tako ECB in mednarodna
               skupnost.</p>
               <p>Glede 2. točke, se pravi, zamenjave izvršnega direktorja Širclja, bi omenila, da je
               to nekaj, kar sploh ni vredno razprave in današnje interpelacije, ker absolutno ne
               sodi sem, saj po mojem osebnem mnenju mag. Šircelj sploh ne bi smel sesti na ta dva
               stola in ne bi danes imeli nobenih problemov. Govorim o nezdružljivosti funkcij, ki
               jo določata tako Zakon o poslancih kot Zakon o integriteti in preprečevanju
               korupcije.</p>
               <p>Spoštovana opozicijska stranka, z neupravičenimi zahtevami po interpelacijah samo
               onemogočate delo koalicije in Vlade. Zanimivo se mi zdi, da pri tem Evropska komisija
               in Evropska centralna banka ocenjujeta delo te vlade in še ožje delo tega ministra
               kot uspešno, da ne rečem, zelo uspešno. Skoraj bi rekla, da ste ljubosumni na
               rezultate oziroma na uspehe, ki jih ima ta vlada, saj sprejema za državljane potrebne
               in koristne zakone, ki jih je v zadnjih 7 mesecih sprejela več kot marsikatera vlada
               v celem mandatu v preteklosti. Marsikaj lahko razumem, ampak da so parcialni interesi
               pred interesi države, pa čeprav bodo zato nastradali vsi državljani, tega pač ne
               morem razumeti. Tu seveda mislim na vaše pozivanje k zahtevi po pomoči iz ESM sklada.</p>
               <p>Spoštovani državljani! Obveščam vas, da opozicijska stranka SDS trenutno in danes že
               ves dan troši vaš davkoplačevalski denar. Namesto da bi se danes ukvarjali s
               sprejemanjem nujno potrebnih zakonov, pa tu danes mlatimo prazno slamo. In to bomo
               verjetno počeli še približno 8 ur. Vse kaže, da je vaš ostrostrelec imel slab "nišan"
               in je zgrešil tarčo in namesto da bi ustrelil ministra, je ustrelil kozla. Zato te
               interpelacije, ki je absolutno neargumentirana in neutemeljena, ne bom podprla.</p>
            </sp>
            <sp xml:id="SDZ6-Redna-19-2013-11-20.sp111">

               <speaker>PREDSEDNIK JANKO VEBER:</speaker>

               <p>Besedo ima predlagatelj gospod Černač.</p>
            </sp>
            <sp xml:id="SDZ6-Redna-19-2013-11-20.sp112">

               <speaker>ZVONKO ČERNAČ (PS SDS):</speaker>

               <p>Težko bi pričakovali drugačno razpravo, kot smo jo zdajle poslušali, od osebe, katere
               sin sedi v kabinetu premierke, seveda od takrat, ko je postala predsednica Vlade, in
               ker ni izpolnjeval pogojev za to, da bi lahko bil šef kabineta, je postal kar državni
               sekretar.</p>
            </sp>
            <sp xml:id="SDZ6-Redna-19-2013-11-20.sp113">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jožef Jerovšek. Pripravi naj se gospa Sonja Ramšak.</p>
            </sp>
            <sp xml:id="SDZ6-Redna-19-2013-11-20.sp114">

               <speaker>JOŽEF JEROVŠEK (PS SDS):</speaker>

               <p>Hvala lepa, gospod predsednik. Spoštovane kolegice in kolegi, minister v
               interpelaciji, ki ga v tem trenutku ni v dvorani!</p>
               <p>Glejte, po človeški plati se mi gospod minister kar malce smili. Vedno, ko pride
               pred parlament, pred poslance, onemi. Če maloprej ne bi tiho in plaho nastopil, bi
               mislil, da je zopet onemel in da ima tak strah pred Državnim zborom. Smili se mi
               zaradi tega, ker tako mizernih obramb v interpelaciji, kot jih je danes deležen ta
               minister, še v številnih, 26 jih je bilo v teh letih, pa skoraj pri vseh sem
               sodeloval, nismo slišali. Moram pa pohvaliti predgovornico, ki je dejala, da mlatijo
               prazno slamo. To drži. Res jo je mlatila in številni koalicijski poslanci tudi. Še
               prej pa je kolegica Hercegovac priznala, da diskutira po naročilu vodje. In vidim,
               ker tu ni obrambe pri tej srhljivi zadevi, kako se dela v naših bankah in z našim
               zadolževanjem, so se nekateri bolj izkušeni koalicijski poslanci umaknili, so se raje
               izločili iz debate in so potem pač takšne, kot sami priznajo, kot je priznala
               kolegica, da za politiko ni, in se je potem zatekla v žalitve, tudi mene, in nastal
               je bolj političen kabaret, njeni kolegi so se krohotali njenemu nastopu. Zato bi bilo
               res dobro, da ne bi mlatili prazne slame, ampak vendar razumem, da argumentov v tem
               slučaju ni.</p>
               <p>Poglejte, to, kar je Vlada naredila s Factor in Probanko, privatnima bankama, ta
               kontrolirana likvidacija; to je strogo načrtovan scenarij obrambe omrežij oligarhije
               v Sloveniji, kajti vemo, da je tu bila koncentrirana oligarhija, finančna in
               politična oligarhija te države, ki se izraža preko Foruma 21 in v tej interpelaciji
               so omenjeni nekateri, ampak vsi pa niso. Zelo pomembni členi finančne oligarhije niso
               omenjeni. Mislil sem, da bo predsednica Vlade, ko je branila ministra, po mojem
               mnenju na zelo nespreten način, da je z neresnico obdolžila prejšnjo vlado, da je
               postavila predsednike bank, gospoda Kramarja in Kovačiča, v tistem obdobju, ko je
               bila na oblasti. To je bila zavestno plasirana neresnica. Gospod Kramar je bil iz
               LDS, iz iste stranke, kot je bila v tistem času, ko je očitala, da so se v bankah –
               to je resnično – podeljevali tajkunski kredite, tudi gospa Bratuškova članica LDS.
               Tako je to zavestno zavajanje.</p>
               <p>Ampak gospa Bratuškova je rekla, da gospod Čufer dobro utemelji svoje odločitve.
               Sprašujem se, kje jih utemeljuje. Tu, kjer bi jih moral, pred Državnim zborom, jih
               doslej še ni utemeljil. Tudi pri obrazložitvi proračuna je enako kot gospa
               Bratuškova, ki je škandalozno nastopila s parolami in obtožbami in brez obrazložitve
               proračuna – on pa je povedal tri stavke. Kje je potem obrazlaga? Ali obrazlaga pred
               Forumom 21? Ali pred oligarhijami?</p>
               <p>Potem gospa predsednica Vlade, ki stalno, kot je bilo že danes omenjeno, govori o
               moji vladi, pa o mojem denarju pa ne vem kaj. Nikoli je še nisem slišal, da bi rekla
               "moj nadzorni svet Nove Kreditne banke Maribor", ki je bila skupaj z enim solastnikom
               Factor banke, gospodom Toplakom, kandidatom na listi Socialnih demokratov na zadnjih
               volitvah, in je bila tam. Drugi finančni strokovnjak je povedal, da je bila Factor
               banka Talumova, Toplakova hišna banka. Če je bila Talumova hišna banka, so se tam
               cedile ogromne vsote denarja, ker je podjetje v stoprocentni državni lasti, veliko
               podjetje, in tam ta gospa Bratušek ne reče "moj nadzorni svet", pa z gospodom
               Toplakom sta bila eksploziven tandem za javne finance in za bančni denar. In ne reče,
               koliko mojega – verjetno sta po načelu "moj denar" takrat podeljevala. Zaradi tega je
               katastrofalno, da je pri tem scenariju na tak način sodeloval minister Čufer. Ne
               reči, da ni bilo to strogo načrtovano, da gospod Rigelnik in drugi lastniki Factor
               banke 14 dni pred likvidacijo potegnejo 30 milijonov dividend iz bankrotirane banke!
               Pred tem je Čufer usmeril depozit v banko, da se je ta denar lahko imel iz česa
               izplačati. In da so si izplačevali v skupni vrednosti 700 tisoč nagrad za nadzorne
               svete. To so srhljive številke, kar se je delalo. Moram pa poudariti, da sem prejšnji
               teden prebral, da je Banka Slovenije – sedaj gospod Jazbec, verjetno, zahteval
               revizijo obeh bank v zadnjih letih. Verjetno je spoznal, da so ga z informacijami,
               tako kot prejšnjo vlado, goljufali, kot je Banka Slovenije pod prejšnjim vodstvom
               falsificirala dobesedno podatke in ni nadzira teh bank, da je tudi on žrtev, po
               mojem, bil pri tej odločitvi in da slišim, da je strašno završalo ob tem sporočilu,
               da bo Banka Slovenije spravila revizijo od teh bank. Kajti, ta oligarhija bo storila
               vse. Vemo, da so v Mariboru pri zadevi Satex tisto ubogo bančnico, ki je opozarjala,
               da gre za kriminal, pač spravili s ceste in je umrla. Tu gre za srhljive zadeve.
               Verjamem, da bodo strašni odpori in poskusi, da se ta revizija dela skozi posvečene
               ljudi, kot so se doslej iz Banke Slovenije vedno, pod prejšnjim vodstvom, te revizije
               delale s točno določenimi ljudmi, ki so potem videli vse zlato in pravilno. V tem
               kontekstu je ta srhljiva zadolžitev prejšnji teden, milijardo in pol denarja.</p>
               <p>Prosil bi, da bi minister res odgovoril, ker je bil že desetkrat vprašan; kdo je
               prinesel ta denar – nekdo je že vprašal, če je to kupila Nova Ljubljanska banka. Tudi
               jaz sprašujem ali so te govorice, da so bile kupljene te obveznice za bivši denar
               Nove Ljubljanske banke, za slovenski izropan denar, in da so pri tem še dodatno bile
               milijonske provizije, da je bil skonto nekaj milijonov in da je bila provizija ne vem
               koliko milijonska.</p>
               <p>Gospe in gospodje, če se potrdijo te navedbe, ki jih slišimo, potem gre za
               organiziran kriminal. Naj povedo, kdo je posodil denar, državljani, ki bodo vse to
               plačali, imajo pravico slišati, saj so oni lastniki tega oziroma bodo plačali, pa
               finančniki skrivajo pred državljani in pred parlamentom. Zaradi tega celo mislim, da
               bi morali v tem trenutku zapreti sejo, povabiti direktorja Sove in kriminalistične
               službe in naj povedo, s kom so se pogovarjali, na kakšen način. Sova, če je dobro
               delala, je morala zaznati, katere združbe so tu udeležen. Mislim, da bi morali sejo
               zapreti in da pridejo ti odgovorni iz obveščevalnih služb in nam odkrito povedo, na
               kakšen način se je to zavrtelo, kajti to je nadaljnjo rušenje države, gospe in
               gospodje. To so tako hude zadeve, da je nezaslišano, da predsednica Vlade skuša to
               pokrivati, da poslanke in poslanci te zadeve pokrivajo, eni so se pametno umaknili iz
               debate – bolj izkušeni in bolj modri.</p>
               <p>Na finančnem področju gre žal vse proti državljanom v zadnjem obdobju, tako so bile
               ukinjene izpostave davčnih uprav, tudi v Slovenski Bistrici, pod krinko, da bo to
               ceneje. Vsi v Slovenski Bistrici, ki se spoznajo na delovanje davčne uprave in kako
               to deluje, garantirajo, da je bistveno dražje, je pa to centralizacija in
               centralizacijo ta vlada dela noč in dan. Kronski dokaz smo dobili v zapisniku
               sestanka med Vlado in ljubljansko mestno občino. Tudi je grozljivo to, kaj so se
               dogovorili in to prenesli že v proračun za naslednji dve leti. Gospe in gospodje,
               vaši volivci vas bodo pribijali na križ, ker podpirate to, tudi v nanašanji debati to
               podpirate. Čas je, da opravite katarzo in s tem prenehate. Seveda moram, sem dolžan
               podpreti to interpelacijo. Hvala lepa.</p>
            </sp>
            <sp xml:id="SDZ6-Redna-19-2013-11-20.sp115">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Replika, gospa Lejla Hercegovac, izvolite.</p>
            </sp>
            <sp xml:id="SDZ6-Redna-19-2013-11-20.sp116">

               <speaker>MAG. LEJLA HERCEGOVAC (PS PS):</speaker>

               <p>Hvala za besedo, predsednik. Spoštovane kolegice in kolegi!</p>
               <p>Repliciram na izjavo gospoda Jerovška, ki dobro ve, da ga imam rada kot človeka,
               ampak kot politika vsekakor ne. Jaz res nisem politik, ampak se učim in bom postala
               političarka. V slovenskem tedniku za zdravo zeleno kakovostno in pravično življenje,
               od 20. novembra, v časopisu Sedem dni piše šala, ki se glasi tako: "Kako se imenuje
               čas, ko Jožef Jerovšek molči? Minute za kulturo."</p>
               <p>Mene res gospod Jerovšek skrbijo vaši možgani, mislim, da imate vtičnice vse prav,
               ampak so pomešane in niso na pravih mestih. Tako se mi zdi, da bi jih občasno morali
               postaviti na pravo mesto.</p>
            </sp>
            <sp xml:id="SDZ6-Redna-19-2013-11-20.sp117">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Černač, predlagatelj.</p>
            </sp>
            <sp xml:id="SDZ6-Redna-19-2013-11-20.sp118">

               <speaker>ZVONKO ČERNAČ (PS SDS):</speaker>

               <p>V bistvu je proceduralno.</p>
               <p>Računam, da boste ravnali v skladu s poslovnikom pa z neko etiko in zahtevali od
               poslanke, da se opraviči za te grobe žalitve, ki jih je izrekla neutemeljeno.</p>
            </sp>
            <sp xml:id="SDZ6-Redna-19-2013-11-20.sp119">

               <speaker>PREDSEDNIK JANKO VEBER:</speaker>

               <p>Poglejte, če lahko ocenim razpravo. Gospod Jerovšek je ocenil, da nekateri, ki so
               izkušeni in modri, se ne priglašajo k razpravi, in to je bila reakcija, da se je
               gospa Lejla Hercegovac odločila, da odreagira na to stališče, ki ga je izrekel gospod
               Jerovšek. Mislim, da je v času razprave prav, da tudi poskušate med seboj izmenjati
               stališča in odreagirati na razprave in stališča, ki jih posredujete. To je dejansko
               namenjeno tudi v tej fazi razprav. Velikokrat se to dogaja; seveda, ko so
               obrazložitve glasu, takrat je pa to nenavadno oziroma se ne sme tega pravzaprav
               početi.</p>
               <p>Gospod Černač, izvolite.</p>
            </sp>
            <sp xml:id="SDZ6-Redna-19-2013-11-20.sp120">

               <speaker>ZVONKO ČERNAČ (PS SDS):</speaker>

               <p>Mi bomo pridobili izpis iz magnetograma, vendar, če se dobro spomnim, je bilo s
               strani Hercegovac izrečeno nekaj podobnega, da bi moral gospod Jerovšek zamenjati
               vtičnice v svoji glavi ali nekaj takšnega. To izjavo lahko primerjam z izjavo,
               mislim, da že pokojnega psihologa LDS, Ziherla, ki je dejal, da je Barbara Brezigar
               možganski vsadek v glavi Janeza Janše.</p>
               <p>Ta izjava je popolnoma enako groba in dostojno bi bilo, da bi se poslanka sama od
               sebe opravičila, malo manj dostojno bi bilo, da bi to od nje zahteval vodja njene
               poslanske skupine, ki se zelo rad oglaša glede podobnih stvari. Primerno pa bi bilo,
               da bi vi to zahtevali, ampak tudi kaj takšnega je verjetno nemogoče pričakovati.</p>
            </sp>
            <sp xml:id="SDZ6-Redna-19-2013-11-20.sp121">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naprej ima besedo gospa Sonja Ramšak, pripravi pa se gospod Srečko Meh.</p>
            </sp>
            <sp xml:id="SDZ6-Redna-19-2013-11-20.sp122">

               <speaker>SONJA RAMŠAK (PS SDS):</speaker>

               <p>Hvala, spoštovani predsednik!</p>
               <p>Za tiste poslanke in poslance, ki pravite, da niste politiki, vsi tisti, ki tukaj
               notri sedimo in smo poslanke in poslanci, smo politiki. Če kdo to zanika, poglejte,
               volivke in volivci in državljanke in državljani zelo dobro vedo, da smo mi politiki,
               da mi kreiramo politiko in da smo tudi odgovorni za kreiranje te politike. Zato se ne
               morem strinjati z nekaterimi izjavami koalicijskih poslank in poslancev.</p>
               <p>Gospa Brunskole je rekla, da se je ta vlada reševanja bančnega sistema lotila zelo
               resno, njena poslanska kolegica Pavličeva pa je dejala, da Vlada dela dobro. Jaz bi
               na to izjavo rekla, da se lahko strinjam, ampak Vlada dela dobro predvsem za lastnike
               Factor banke, Probanke, za Forum 21, za Gašparja Gašparja Mišiča in ministra
               Stepišnika in še in še in še.</p>
               <p>Ko govorite o tem, da vaša vlada dela dobro in da vas opozicija želi stalno in
               stalno rušiti, mislim, da vaš zgodovinski sistem sega zelo kratek vek nazaj; namreč,
               spomnite se izjave gospoda Lenarta Zajca, ki je razkril vso to patetičnost sedanje
               koalicije, kako je bil edini cilj nekdanje opozicije rušenje vlade Janeza Janše in
               takratne vlade in koalicije z namenom, da se prikrijejo ravno ta hudodelstva in
               zlodelstva v bančnem sistemu. Da se ne razkrijejo odgovorne osebe za podeljevanje
               slabih kreditov, da se ne razkrijejo osebe, ki so dobile na račun tega kredite brez
               ustreznih zavarovanj.</p>
               <p>Spoštovane kolegice in kolegi, da si dovoli poslanka Pozitivne Slovenije, ki spada v
               poslansko skupino Alenke Bratušek, ki je rekla ob svoji predstavitvi tukaj v
               parlamentu, da ste drugačni. Seveda ste drugačni, ampak v tistem smislu, da zelo radi
               žalite. Mislim, da je tukaj prostor, kjer se mora odvijati argumentirana razprava. Ni
               potrebno, da se strinjate z vsemi našimi izjavami, z našimi mnenji, z našimi
               predlogi, ampak bodite vsaj spoštljivi. Pričakujte to z naše strani, z vaše strani
               smo pa vedno nekako "nagrajeni" s tistimi slabšalnicami ali pa z verbalno
               agresijo.</p>
               <p>Da se vrnem na to, kar je tema današnje seje oziroma naše točke, to je interpelacija
               o delu in odgovornosti ministra za finance gospoda Čuferja. Ko govorite o tem, da je
               ta interpelacija in vsebina, ki smo jo podali, zmazek, bi lahko to besedo primerjala
               z izjavo te iste poslanke, ko je govorila o nekem drugem izdelku, ki ga je izdelala
               Gospodarska zbornica, da gre "za mokre sanje slovenskega gospodarstva".</p>
               <p>Spoštovane kolegice! Jaz zelo resno in z vso odgovornostjo opravljam svoje delo
               poslanke in moram reči, da namen takšnih sej je ravno to, da delamo v dobro
               državljank in državljanov. Da delamo v dobro gospodarstva in da delamo v dobro naših
               prihodnih rodov. V tej interpelaciji je toliko argumentov, zakaj smo predlagali
               interpelacijo proti ministru za finance. Morda bi zraven njega moral tukaj sedeti
               tudi bivši guverner Banke Slovenije, ker mislim, da nosi še večjo odgovornost, in da
               je Državni zbor tisti, kateremu je tudi Banka Slovenije podrejena. Če vas ne skrbi,
               da je Slovenija na današnji dan oziroma v letu 2013 zadolžena za 22 milijard, se
               vprašajte, ali delate res v dobro državljank in državljanov in ali je prav, da
               rešujete privatne banke. Zakaj minister Čufer in seveda vlada Alenke Bratušek ne
               sanirata naših sistemskih bank? Takrat bi še razumela, da Vlada daje poroštvo za
               slabe naložbe oziroma za slabo stanje v bankah, medtem ko pa vidim tukaj sama zveneča
               imena, ki so se že tako na račun davkoplačevalcev obogatela, in danes ti isti
               plačujejo ceno za njihovo nesramno bogatenje. Danes na eni strani vidimo, koliko
               imamo ljudi, ki živijo na robu preživetja, ko jim rušite hiše. Na drugi strani pa
               dajete milijardo poroštva privatnima bankama, ki sta se neodgovorno obnašali. Ampak
               jaz mislim, da je bilo to vse planirano, da je tako, kot je nekdo zapisal na
               internetnem blogu, da je dejansko šlo pri tej ustanovitvi teh bank za to, da se lahko
               izvaja virtualno plenjenje, in sicer na zelo inovativen način. S tem blogerjem
               gospodom Emilom Milanom Pintarjem bi se zelo strinjala. Ustanovitev teh dveh bank je
               bila zato, da so se lahko izbrani bogateli na račun, kot danes lahko vidimo po
               tolikih letih, na račun države. To je žalostno, da to podpirate.</p>
               <p>Moram reči, da tudi to, kar očitate gospodu Širclju, in da ste ga nezakonito
               razrešili! Če bi jaz bila namesto ministra za finance, bi si želela imeti tako
               strokovno osebo, ki ne glede na to, kateri politični opciji pripada, mislim, da je
               pokazala v lanskem letu pa že veliko prej, da je tista oseba, ki je vredna zaupanja.
               In žalostno je, da v tej državi ne spoštujemo strokovnosti in kompetenc, pa ne glede,
               kdo je kje, na katerem političnem polu, ali levem ali desnem, in dokler ne bomo tega
               doumeli, tako dolgo bo šlo Sloveniji tudi slabo.</p>
               <p>Vsekakor bom interpelacijo podprla. Podprla pa jo bom tudi iz tega razloga, ker me
               minister za finance v svojih obrazložitvah ni prepričal, še bolj pa verjamem v to, da
               smo naredili pravo potezo po vseh izjavah in razpravah koalicije. Hvala.</p>
            </sp>
            <sp xml:id="SDZ6-Redna-19-2013-11-20.sp123">

               <speaker>PREDSEDNIK JANKO VEBER:</speaker>

               <p>Hvala. 
                   Besedo ima gospod Srečko Meh, pripravi pa se gospod Andrej Čuš. Izvolite,
                     gospod Meh. 
               
           </p>
            </sp>
            <sp xml:id="SDZ6-Redna-19-2013-11-20.sp124">

               <speaker>SREČKO MEH (PS SD):</speaker>

               <p>Hvala lepa.</p>
               <p>Interpelacija je pravzaprav bolečina SDS, zato ker bi vlada lahko še vedno bila z
               Janezom Janšo oziroma z nekom iz SDS, če bi Janez Janša takrat odstopil, ko je to
               bilo potrebno, ko ni mogel dokazati, od kod mu premoženje. Interpelacija pravzaprav
               ni zmazek, res pa ni bila potrebna. Pravzaprav bi bilo treba inteprelirati vse vlade,
               in se s tistimi strinjam, ki so do sedaj v samostojni Sloveniji pripeljale do tega
               trenutka tukaj.</p>
               <p>Danes ko smo sprejeli večino tistega, kar je potrebno, proračun, pa seveda zakon o
               izvrševanju proračuna pa tudi zakon o davku na premoženje, bi bilo prav, da se
               dogovorimo, na kakšen način bomo sodelovali. Če gospod Jerovšek kliče Sovo, član
               komisije za nadzor varnostno obveščevalnih služb je, to bi lahko naredil kadar koli,
               če bi ga resnično zanimala vsebina vsega tega, o čemer je spraševal tukaj na glas, pa
               tega ni želel narediti, ker takrat ni kamer.</p>
               <p>Tudi če bi gospa Ramšakova hotela poslušati, bomo sistemske banke sanirali po tistem
               – pa ne mene, meni je tako vseeno, ministra, gospoda dr. Čuferja, ko je povedal, da
               bomo po stresnih testih takoj sanirali tudi sistemske banke. To je povedal, da jih ni
               mogoče sanirati prej, da ga zelo skrbi tudi za sistemske banke.</p>
               <p>Kaj je v resnici namen teh izrednih sej? Gospe in gospodje iz SDS, resničen namen
               tega je vzpostaviti izredne razmere. Nočne seje z nenehnimi proceduralnimi vprašanji,
               z nenehnimi obrazložitvami glasu, z pavzami, z natezanjem vsega tega, kar se tukaj
               dogaja, seveda je po poslovniku, je pa nepotrebno, je neproduktivno, ljudje se
               sprašujejo, ali je res potrebno, da imamo nočne seje, ali je res potrebno tako dolgo
               to delati. In med ljudmi se, kljub temu da nimamo več vlade Janeza Janše, še vedno
               vzbuja strah, nezaupanje v to, kar dela slovenska vlada, pa bi vendarle mi, tukaj v
               državnem zboru, morali vzbujati zaupanje in verjeti, da je tudi demokratično sprejet
               proračuni in vse, kar smo sprejeli, tisto, kar nam daje osnovo za naprej.</p>
               <p>Kaj bi v resnici mi morali delati? Strniti bi morali sile, ljudi, ideje, energijo,
               umiriti strasti, vlivati vero v rešitve, v ljudi, povedati, da je in da bo težko in
               da zmoremo. Govoriti bi morali seveda o tem, na kakšen način bomo reševali jutrišnji
               dan, kako bodo nova delovna mesta in vse to je predsednica Vlade povedala, vse to je
               povedla tudi aktualni minister.</p>
               <p>Zaradi tega, gospe in gospodje, interpelacija ni potrebna. Ima popolnoma drugačen
               namen in SDS dela v tisti maniri, vse, vsa sredstva so potrebna … Glejte, res da s
               tem prstom tako delam, a imate tam kolega Jerovška, ki to neprenehoma dela, tudi
               njega opozorite na to, da tega ne bo delal – torej, vsa sredstva je treba uporabiti
               za to, da se doseže cilj. Hvala lepa.</p>
            </sp>
            <sp xml:id="SDZ6-Redna-19-2013-11-20.sp125">

               <speaker>PREDSEDNIK JANKO VEBER:</speaker>

               <p>Hvala lepa.</p>
               <p>Besedo ima gospod Černač. Izvolite.</p>
            </sp>
            <sp xml:id="SDZ6-Redna-19-2013-11-20.sp126">

               <speaker>ZVONKO ČERNAČ (PS SDS):</speaker>

               <p>Verjamem, da je interpelacija izjemno moteča za nekatere in moteča predvsem zaradi
               tega, ker imamo dokaj rigiden in dokaj zaprt medijski prostor, odkar ste na oblasti,
               in zelo težko ljudje sploh pridejo do verodostojnih informacij o tem, kaj se v državi
               dogaja. Eden izmed načinov, da do informacij pridejo, je ta, da iz ust ministra
               slišijo, kaj se v državi dogaja. V tem primeru je res to zelo težko, ker je minister
               izjemno redkobeseden, ne pove praktično ničesar, tudi tisto, kar je pričakovanje, da
               bi povedal glede na položaj, ki ga zaseda, kajti tisti stol mu ni od boga dan, ampak
               stoji za tistim stolom neko zaupanje nekega števila ljudi preko večine v tem
               parlamentu. Ta večina, če že naša ni pomembna, pričakuje, da bo minister kot skrbnik
               javnih financ zelo natančno in poglobljeno odgovarjal na vsa izpostavljena vprašanja.
               Zaradi tega je njegovo ravnanje neprimerno in nedostojno, ne zaradi tega, ker se tak
               obnaša do opozicije v tem parlamentu. Zaradi tega, ker negira praktično vašo
               vladajočo večino, ker tudi oni ne dobijo odgovorov na vprašanja, ki si jih vsak dan
               zastavljajo.</p>
               <p>Gotovo ne bi bile potrebne nobene nočne seje, nobene izredne razmere, tudi noben
               davek na nepremičnine v takšni višini, kot ste ga sprejeli prejšnji teden in kot ga
               boste morali potrditi še enkrat po izglasovanem vetu Državnega sveta, v kolikor bi
               lani maja, junija meseca bil pristop takratne opozicije Socialnih demokratov in
               Pozitivne Slovenije pri začetku reševanja bank drugačen, kot je bil. Pozitivna
               Slovenija in Socialni demokrati ste bili tisti, ki ste uporabili vse sile in vse
               možne prijeme, kar jih je bilo na voljo, legitimne, pa tudi malo manj legitimne, zato
               da se je proces sprejemanja zakona o t. i. slabi banki skoraj ustavil, potem pa
               zamaknil do začetka letošnjega leta in bi bil celo ustavljen, če ne bi Ustavno
               sodišče na koncu negiralo vaše zahteve za referendum glede tega zakona, kjer je bila
               prvopodpisana gospa Alenka Bratušek, sedanja premierka, zdaj pa zagovarja te
               rešitve.</p>
               <p>Zaradi tega so, spoštovani, nočne seje, ne zaradi sedanje opozicije!</p>
            </sp>
            <sp xml:id="SDZ6-Redna-19-2013-11-20.sp127">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Andrej Čuš, pripravi pa se gospod Brane Golubovič.</p>
               <p>Izvolite, gospod Čuš.</p>
            </sp>
            <sp xml:id="SDZ6-Redna-19-2013-11-20.sp128">

               <speaker>ANDREJ ČUŠ (PS SDS):</speaker>

               <p>Gospod predsednik, hvala lepa za besedo. Pozdravil bi tudi gospoda ministra, če je
               prisoten kje v Državnem zboru.</p>
               <p>Svojo razpravo bi rad začel s tem, mogoče za razliko od svojih kolegov v poslanski
               skupini, da se je minister Čufer zelo izkazal, ampak izkazal predvsem na področju
               zadolževanja in na področju višanja in izmišljanja novih davkov in drugih bremen za
               gospodarstvo in podeželje. Prav tako, če podam komentar proračunov 2014 in 2015, vse
               to je samo nek rezultat kreativnega računovodstva, žal pa ni nobene kreativnosti na
               strani odhodkov v proračunih. Gospod minister, prosim za odgovor, če ste seveda
               prisotni v Državnem zboru: Zakaj niste nekaj te kreativnosti, energije in naporov
               vložili tudi v odhodkovno stran proračunov za prihodnji dve leti? Sicer sami vemo,
               tudi vaši, lahko rečem, kolegi so že na hodnikih Državnega zbora večkrat povedali, da
               bomo najkasneje marca imeli spet nov rebalans proračuna, ker je ta pripravljen tako,
               kot magistrska naloga predsednice Vlade, precej malomarno. In prosim, ne potem se
               jeziti, če imamo seje Državnega zbora dolgo v noč, saj si jih sami nakopljete, ker
               delate površno in slabo.</p>
               <p>Kot sem rekel, na strani odhodkov v proračunih za naslednje leto ni bilo storjeno
               nič, pa se sami dobro zavedamo, da je rezerv ogromno. Edini rezultat dela ministra
               Čuferja v tem mandatu je to, da smo se dodatno zadolžili za 4 milijarde evrov. Ko je
               prej kolega Černač govoril, da si nihče ni mislil, da bo kdo bolj – negativno mislim
               – uspešen v zadolževanju države kot Borut Pahor, očitno takšno vlado zdaj imamo. Ta
               politika, lahko rečem, življenja na visoki nogi, ohranjanja privilegijev ter trenutne
               agonije brez reform, vodi v prekomerno zadolževanje. In ko predsednica Vlade in vsi
               predstavniki Vlade govorijo, da smo dobili 9 milijonov evrov iz mehanizma Jamstva za
               mlade, s čimer bomo pomagali brezposelnim mladim, potem pa naslednji dan Vlada
               sprejme sklep oziroma se zadolži za dodatno milijardo in pol, katerih obresti znašajo
               200 milijonov evrov – jaz res nisem najboljši matematik, ampak številke enostavno ne
               gredo skozi: jemljemo 200 milijonov, damo pa jim 9. In zdaj, kaj, naj vam čestitam?!
               Težko. Ta politika prekomernega zadolževanja in življenja na visoki nogi je
               pripeljala danes v situacijo, ko vsak novorojenec dobi 11 tisoč evrov dolga. Glede na
               to, s kakšnim tempom to delate, bo v naslednjem letu vsak novorojenec, ko se bo
               rodil, dobil 15 tisoč evrov dolga. Mislim, da je to res eno spodbudno darilo in
               nadaljevanje take politike je sramota.</p>
               <p>Prav tako je stanje v proračunih takšno, da že na letni ravni namenimo samo za
               obresti eno milijardo. Če je tu kje zdrava logika, pri meni je ni. Tako stanje v
               proračunih je nevzdržno za naprej.</p>
               <p>V petek, kot sem že rekel večkrat, se je Slovenija zadolžila za dodatno milijardo in
               pol. Predstavnike Vlade so bila polna usta, kako uspešno smo se zadolžili. Na
               socialnih omrežjih je bilo ogromno objav raznih simpatizerjev, poglejte obrestne mere
               na naše zadolževanje padajo. Pri tem pa so vsi pozabili, da gre za obrestne mere na
               triletne obveznice. Obrestna mera je znašala 4,84 %. Včeraj proti večeru sem pogledal
               obrestne mere oziroma pribitke na zadolževanje drugih držav. Sedaj ne bom govoril o
               Nemčiji, ker ta vlak smo zamudili. Z njimi, mislim, da se ne moremo več primerjati.
               Bom pa naštel nekaj drugih držav: Avstrija ima obrestno mero na triletno obveznico
               0,36 %, Bolgarija 1,28 %, Hrvaška 4 %, Romunija 4,21 %, Španija 1,79 %, Bocvana 4,90
               %, Čile 4,40 %. Torej, če nekako logično sklepamo, vidimo, da je trenutno naše stanje
               in ugled države v svetu na finančnih trgih nekje med Romunijo in Bocvano. Spoštovani
               prijatelji, mislim, da se nismo borili za samostojno državo zaradi tega, da bo 1 %
               privilegirancev upravljal s celotnim bančnim sistemom in živel na visoki nogi, drugi
               pa bodo, lahko rečem, pljuvali kri in živeli iz dneva v dan.</p>
               <p>Prej je minister Čufer, sicer v svojem – danes mislim, da je od dveh ur porabil
               celih 16 minut in 28 sekund, lahko rečemo, da je bil zelo aktiven. Prej so ga bila
               polna usta o transparentnosti pri zadolževanju Slovenije, danes in naprej. Sprašujem
               ministra Čuferja, da naj pove, kje smo se v petek za milijardo in pol zadolžili, ker
               plačali bomo preko 200 milijonov obresti. Nikakor ne morem razumeti, da so polnih ust
               uspeha o tem, kako smo se zadolžili. Mogoče jih razumem, da so srečni in veseli ti
               predstavniki zaradi tega, ker je v javnosti ogromno namigov in tudi informacij, da je
               pri tej zadolžitvi šlo tudi za razne provizije v višini od 36 do 60 milijonov evrov.
               Če ta podatek drži, potem razumem to srečo predsednice Vlade in njenih sodelavcev.</p>
               <p>Zadolžujemo se torej trenutno po 4,84 obrestni meri na triletne obveznice. Na drugi
               strani pa imamo sredstva iz evropskega stabilnostnega mehanizma po obrestni meri 0,25
               %. Španija je, recimo, vsi vemo, imela veliko krizo. Danes je pribitek na triletne
               obveznice 1,79 %. Nekajkrat manj kot mi! Lahko rečemo, da je Španija na tem področju
               tudi zgodba o uspehu. Delovanje ministra Čuferja na področju reševanja bank kaže, da
               bo minister ter tudi vlada Alenke Bratušek storila vse, da zaščiti bančne tajkune in
               roparje slovenskega naroda. Res mi ni jasno, zakaj minister Čufer do danes ni razkril
               teh imen. Pod vsako posojilno pogodbo in slabim kreditom je podpis, nekdo je moral to
               odločitev sprejeti, ampak do danes tega nismo izvedeli. Dame in gospodje, ravno ti
               posamezniki so nam ukradli prihodnost in ugrabili sedanjost ter tudi državo!</p>
               <p>Dovolite mi, da se dotaknem tudi področja davkov, dvig davka na dodano vrednost za 2
               %, spremembe davka na dohodek pravnih oseb, nepremičninski davek. V bistvu bi lahko
               ministra Čuferja prej kot ministra označili za grobarja slovenskega gospodarstva ter
               podeželja. Če bi na odhodkovni strani proračunov v preteklosti kaj naredili, bi vsi
               ti davki in višanje davkov bilo nepotrebno. Razočaran sem tudi nad spremembami
               zakonodaje na področju dohodnine. Sami vemo, da je treba spoštovati odločbo Ustavnega
               sodišča, ampak minister Čufer ni vložil enega procenta svoje dnevne energije ali pa
               energije, ki jo nameni, da preteče maraton, v to, da bi s sosednjo državo Avstrijo
               sklenil meddržavni sporazum ali pogodbo, ki bi delovnim migrantom, ki jih je nad 10
               tisoč in jih je, žal, zaradi te politike vedno več, omogočil normalno življenje.
               Namesto da bi se mi ravno tem posameznikom, med drugim tudi mnogim mladim, zahvalili
               ali pa dali priznanje, da so šli raje delat v tujino, kot pa da doma izkoriščajo
               socialno državo – ne ne, ne bomo se jim zahvalili, dodatno jih bomo obdavčili!</p>
               <p>Fiskalna politika, gospod Čufer, ki jo vodite, je slaba. Tako tudi napovedi OECD za
               leti 2014 in 2015 kažejo, da bomo naslednje leto poleg Cipra edina slaba država z
               negativno gospodarsko rastjo. V letu 2015 pa bomo edini grdi raček na območju
               Evropske unije. Pomembno je tudi poudariti, da povprečne mesečne bruto plače v
               Sloveniji v javnem in zasebnem sektorju so naslednje: javni sektor 1.739 evrov,
               zasebni sektor 1.394 evrov. Mislim, da to stanje ni zdravo in prihodnost države ni
               rožnata. Slovenija je prav tako na lestvici globalne konkurenčnosti znova močno
               nazadovala; letos za 6 mest na 62. mesto. Uvrstitev pa se je poslabšala tudi med
               državami Evropske unije, kjer smo padli na 23. mesto. Torej, smo čisto na podnu.</p>
               <p>Naj na koncu strnem misli in povzamem svoj komentar na delo ministra Čuferja.
               Odgovoren je za višanje in izumljanje novih davkov, za obremenjevanje podeželja in
               gospodarstva, odgovoren je za neučinkovito politiko na strani odhodkov, rešuje bančne
               tajkune in skrbi za drago zadolževanje Slovenije v svetu. O privatizaciji, ki bi v
               prihodke proračuna prinesla nekaj sredstev, ni duha ne sluha. Zadnji čas je, da se
               slovenska politika umakne iz gospodarstva! Danes vidimo, kam nas je pripeljala tako
               imenovana politika nacionalnega interesa in kam so nas pripeljali ekonomisti tipa
               Mencingerja.</p>
               <p>Interpelacijo bom podprl in apeliram tudi na kolege, da to storijo v čim večjem
               številu. Hvala.</p>
            </sp>
            <sp xml:id="SDZ6-Redna-19-2013-11-20.sp129">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Brane Golubović. Pripravi naj se gospa Iva Dimic.</p>
            </sp>
            <sp xml:id="SDZ6-Redna-19-2013-11-20.sp130">

               <speaker>BRANE GOLUBOVIĆ (PS PS):</speaker>

               <p>Predstavniki ministrstva, predsednik, kolegice in kolegi, lepo pozdravljeni!</p>
               <p>Ni daleč tistih 8 mesecev, ko je prisegla vlada Alenke Bratušek, 20. marca, če se ne
               motim, je bilo to. Spomnimo se napovedi, tako medijev, opozicije, ki so napovedovali,
               da ta vlada ne bo dolgo, da bo vsak trenutek tu trojka. Mediji so tekmovali v
               katastrofičnih napovedih za Slovenijo. A tej vladi je uspelo tisto, kar nihče ni
               verjel – uspela je ustaviti prosti pad in sedaj hodimo po robu;nismo še rešeni, ampak
               vsaj priložnost in upanje imamo.</p>
               <p>Kaj smo v teh 8 mesecih naredili na področju reševanja bank? Umirili smo razmere, to
               je bilo bistveno. Alenka Bratušek, ministrice in ministri so vedno poudarjali:
               probleme bomo reševali sami. Imamo znanje, da lahko probleme rešujemo sami. Na ta
               način smo pridobivali zaupanje Bruslja. Danes se kaže, ne glede, kaj, kolegice in
               kolegi, pravite, da nam Evropska komisija, Evropska centralna banka zaupajo in
               verjamejo v program, ki ga je predstavila slovenska, poudarjam, slovenska, poudarjam,
               slovenska vlada. Tudi napovedi OECD govorijo o tem, da bomo v letu 2015 zabeležili
               rast; se pravi, konec koncev, vseeno ni tako slabo, kot želijo nekateri prikazati.</p>
               <p>Poleg umiritve razmer in pridobitve zaupanja Bruslja in mednarodnih finančnih trgov
               pa smo na področju sanacije bančništva, in tukaj grem na področje Ministrstva za
               finance, sprejeli štiri ukrepe. Ti štirje ukrepi so tudi del interpelacije; nekateri
               neposredno, drugi posredno. Likvidacija dveh bank, o tem smo govorili ure in ure in
               se takrat spomnim – mislim, da smo govorili o likvidaciji teh dveh bank na izredni
               seji deset ali dvanajst ur, o Zakonu o podpornem okolju za podjetništva, en dan prej,
               pa dve uri v napol prazni dvorani. In tukaj so se tiste prioritete videle, kje smo in
               kaj hočemo, kar je bilo žalostno. Ampak o likvidaciji dveh bank, na eni strani smo
               imeli stečaj, na drugi likvidacijo. Kaj pomeni eno, kaj drugo, je danes minister
               povedal in kljub temu da se z ministrom Čufarjem o kakšnih stvareh ne strinjava, pa
               se mi zdi človek, ki pove nekatere stvari samo enkrat in od vseh nas je pomembno, ali
               znamo poslušati in slišati tisto, kar pove, ali ne znamo.</p>
               <p>Pri stečaju bi se zgodilo to, da bi v dvajsetih dneh morali vrniti vse depozite do
               100 tisoč evrov, govora je bilo o 400 milijonov evrov. Depoziti nad 100o tisoč evrov,
               med katerimi so bile tudi nekatere občine, podjetja, posamezniki ... Vsi krediti, vse
               neke druge obveznosti pa bi postalo blokirano. Se pravi, pravne, fizične osebe,
               občine, ki imajo depozite nad sto tisoč evrov do teh depozitov ne bi moglo priti. Kaj
               bi to pomenilo? Po vsej verjetnosti likvidnostne težave, ampak te likvidnostne težave
               bi povzročile tudi nekatere druge probleme, lahko da bi imelo podjetje problem pri
               izplačilu plač, pri plačilu dobaviteljev, dejansko pri izvajanju svojega posla. Občne
               bi imele druge probleme. Vse to bi povzročilo na nek način nezaupanje v bančni
               sistem, kljub temu kako veliki oziroma majhni sta ti dve banki. In verjemite mi, da
               bi vsi, ki imajo depozitov nad 100 tisoč evrov v slovenskih bankah, in gospodinjstva
               imajo po podatkih Banke Slovenije za 15 milijard evrov depozitov oziroma vlog v
               slovenskih bankah, te depozite nemudoma dvignili in jih prinesli v tujino. Kaj bi to
               pomenilo? Po vsej verjetnosti katastrofo in danes ne bi bilo nobene interpelacije o
               tem, ker te vlade sploh ne bi bilo, če bi to naredila.</p>
               <p>Zato se je Banka Slovenije in se je Ministrstvo za finance odločilo za nadzorovanje
               likvidacije, v kateri banka še posluje, krediti se odplačujejo, depoziti so varni in
               tudi premoženje banke se prodaja počasi, ne brezglavo, ker prva dražba ne uspe, druga
               ne uspe in potem se v tretji dražbi proda za bagatelo neko premoženje.</p>
               <p>Drugi ukrep, ki ga je pripravilo Ministrstvo za finance ... Oziroma še to moram
               povedati, sigurno smo vsi opazili, da je Banka Slovenije zahtevala revizijo
               poslovanja obeh teh dveh bank v obdobju 2006–2012 in ni nepomembno to, da je Državni
               zbor sprejel Zakon o bančništvu, v katerem za štirikrat podaljšujemo zastaralne roke.
               Se pravi, preganjalo se bo tiste, ki so delovali nezakonito. Drugi ukrep te vlade je
               zelo jasna zaveza, da gremo v prodajo ene od bank; in to je Nova Kreditna banka
               Maribor.</p>
               <p>Tretja stvar, katero hočete očitati tej vladi, da se stresne teste izvaja v
               Sloveniji zato, ker Evropska komisija in Evropska centralna banka ne zaupata tej
               vladi, ni res. Evropska komisija in Evropska centralna banka sta že aprila, maja,
               zahtevali, da dve določeni revizorski instituciji opravita stresne teste, ker ne
               zaupajo Sloveniji. Nezaupanja se ne izgubi v enem ali dveh mesecih, ampak traja, da
               se izgubi. In potem je še zadnji nek ukrep, Zakon o bančništvu, ki omogoča tudi
               državno pomoč, kot to zahteva Evropska komisija.</p>
               <p>To so te štirje ukrepi, s katerimi sta Vlada in Ministrstvo za finance uspela
               pridobiti zaupanje evropskih instituciji in mednarodnih finančnih trgov. Ampak, vedno
               je ta ampak; ti ukrepi, to zadolževanje, to stanje v slovenskem gospodarstvu,
               slovenskem bančništvu, so posledice, vzroki so nekje drugje. Takšno katastrofalno
               stanje se ne zgodi čez noč. Vzroki so v letu 2004, ko je Slovenija vstopila v
               Evropsko unijo, takrat smo izgubili cilj, družbeno pogodbo Slovenk in Slovencev. Po
               vstopu v EU so bile vse poti prave, ker ni bilo cilja, in po vstopu v EU je bilo na
               primer leta 2004 slovensko gospodarstvo zadolženo za 9 milijard, 2008 že za 26
               milijard. In nič od tega! In je logična posledica ta, da banke tega niso mogle več
               financirati. Banke so bile zadolžene v tujini. Tukaj je ta izvirni greh, poleg tega,
               da smo v tem obdobju, dobronamerno po vsej verjetnosti, zniževali tudi davek od
               dohodka pravnih oseb, pa davek na izplačane plače, pa uvedli vinjete, drugi otrok v
               vrtcu – brezplačno, zrušili tri reforme Pahorjeve itd, itd. itd. Ampak, če bi bili
               pametni, res pametni, bi to pozabili, rekli: kar je bilo, je bilo, štiri leta Janševe
               vlade, tri leta Pahorjeve vlade, eno leto Janševe vlade, 8 mesecev vlade Alenke
               Bratušek – vsak je delal neke napake. Pozabimo to! Sestanimo se, pogovorimo se in
               določimo pet tistih bistvenih ciljev, ki jih mora ta država izpeljati, da ne bomo
               ponovno v prostem padu. Zdi se mi, da je to zadnja priložnost in to priložnost lahko
               rešimo samo tako, da sodelujemo, ker nihče nam ne more narediti toliko slabega, kot
               si lahko slabega naredimo sami, in nihče nam ne more pomagati tako, kot si lahko
               pomagamo sami skupaj. Hvala lepa.</p>
            </sp>
            <sp xml:id="SDZ6-Redna-19-2013-11-20.sp131">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Iva Dimic. Pripravi pa se gospod Marjan Pojbič oziroma pred tem ste
               dvignil roko že gospod Černač kot predlagatelj. Se opravičujem, gospa Dimic.</p>
               <p>Izvolite, gospod Černač.</p>
            </sp>
            <sp xml:id="SDZ6-Redna-19-2013-11-20.sp132">

               <speaker>ZVONKO ČERNAČ (PS SDS):</speaker>

               <p>Ja, težko je verjeti v verodostojnost besed tistih, ki so ves čas delali drugače in
               sodelovanje in odprto roko odklanjali. Tako so to bolj izjave za javnost kot pa
               resnične in dobronamerne.</p>
               <p>Ne glede na vse pa mislim, da ja; danes je priložnost, podprimo vsi skupaj
               interpelacijo, dobimo drugega ministra, recimo dr. Janeza Šušteršiča, ki bo gotovo
               uspel zadolževati Slovenijo po bistveno nižjih obrestnih merah, kot smo priča temu
               danes, in bomo priča temu v prihodnjih letih. To bi bila prava in učinkovita pot
               sodelovanja. Samo v tem obdobju enega leta bi na ta način imeli rezerve v državnem
               proračunu za nekaj 100 milijonov evrov, ki bi jih še kako krvavo potrebovali za vse
               ostalo, česar ne bo mogoče financirati. Tako ste spet na potezi vi, spoštovana
               koalicija, in ne opozicija. Mi vam ponujamo roko, ta roka je odprta vse do končnega
               glasovanja danes zvečer in zgrabite to priložnost.</p>
               <p>Rečeno je bilo, da nam OECD napoveduje rast že v letu 2015, tak piarovsko
               optimističen podatek, tudi nekateri mediji, bi se reklo piarovska trobila te vlade,
               so tako pisali. Mi bomo edini v tej skupini, ki bomo dosegli rast v 2015, vsi ostali
               jo bodo že v 2014. V prihodnjem letu bomo mi in Ciper tisti, ki bomo negativni. To je
               realen podatek, da se ga seveda predstaviti tako, kot smo ga poslušali v predhodni
               razpravi. To seveda je določen problem, ampak ni največji problem. Največji problem
               je, da vsi ti ukrepi, ki izhajajo iz usmeritve finančne politike trenutnega ministra
               za finance, gredo v smeri, da ne bodo omogočili ustrezne sanacije bančnega sistema v
               pričakovanih terminih. S tem se bo podaljšal ta krediti krč in s tem se bo še
               nadaljevalo slabo poslovanje tako v bankah kot v gospodarstvu.</p>
               <p>Rezultati v bankah v obdobju januar–september, izgube 567 milijonov v primerjavi s
               115 milijoni v istem obdobju lanskega leta povedo svoje, kakor pove svoje tudi upad
               kreditnega potenciala v istem obdobju letošnjega leta za dve milijardi 400 milijonov
               evrov. To so vse podatki – in seveda upad depozitov tudi. Teh kazalcev ni preprečila,
               po vaše, pravilna ukinitev dveh zasebnih bank v ničemer. In zanimivo! Tukaj je bilo
               rečeno, ta odločitev je bila pravilna – za likvidacijo dveh bank – in potem našteto:
               depoziti so ostali v bankah, obresti se izplačujejo, krediti se vračajo … Čakajte no!
               Zakaj pa sta potem ti dve banki problematični, če vse to teče? Če tisti, ki so dobili
               kredite, kredite odplačujejo, če teče plačilni promet – zakaj pa sta potem
               problematični? Zakaj pa sta potem problematični, zakaj pa ju je bilo potrebno
               ukiniti, ker ste nesposobni poslovati na slovenskem trgu? Verjetno je resnica
               drugačna. Problem je ravno v tem, da se ti krediti niso vračali, da so bili podeljeni
               na lepe oči in zdaj jih bodo plačali ljudje. To je dejstvo in temu smo mi
               nasprotovali.</p>
               <p>Če bi že bila ta odločitev sprejeta kot najbolj primerna, potem bi morali biti prvi v
               vrsti, ki bi dali vse svoje premoženje, lastniki za te banke, člani uprav in člani v
               nadzornem svetu. Ti! Potem pa vsi ostali nad 100 tisoč evrov, potem pa šele
               davkoplačevalci oziroma država, ne pa tako, kot je zdaj – obraten vrstni red! Obraten
               vrstni red, oprostite, sploh ne vem, koliko govorite o tem, kako bodo lastniki največ
               izgubili. Do sedaj ni nihče povedal, ali bo gospod Rigelnik izgubil 6,9 milijona
               evrov dividend, ki si jih je iz enega izmed podjetij, lastnikov Factor banke,
               izplačal poleti. Ne bo! In še številni drugi ne. Ali bodo vsi tisti, ki kreditov niso
               vrnili, med katerimi je baje tudi eno izmed Jankovićevih podjetij oziroma podjetij
               njegovih sinov in še številni drugi, res te kredite vrnili? Ne bodo, ne. Če ne pa ne
               bi bilo problema v teh bankah, če bi vračali kredite.</p>
               <p>To je bil očitek in še vedno ni vseh odgovorov, ki jih bomo do konca te razprave
               zahtevali, tudi odgovorov kolegov, recimo, gospoda Hrovata in še ostalih.</p>
            </sp>
            <sp xml:id="SDZ6-Redna-19-2013-11-20.sp133">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Iva Dimic. Izvolite.</p>
            </sp>
            <sp xml:id="SDZ6-Redna-19-2013-11-20.sp134">

               <speaker>IVA DIMIC (PS NSi):</speaker>

               <p>Hvala za besedo, gospod predsednik. Spoštovani gospod minister s sodelavci, kolegice
               in kolegi poslanci!</p>
               <p>Poslanci Nove Slovenije smo danes ministru že zastavili kar nekaj vprašanj, pa žal
               odgovora še vedno nismo dobili, zato bom mogoče nekatere zadeve kar ponovila, ker nas
               to res zanima in bi si želeli.</p>
               <p>Gospod minister, v Poslanski skupini Nove Slovenije smo prepričani, da ste o
               poslovanju Factor banke in Probanke zelo veliko vedeli. Vedeli ste tudi, da sta obe
               banki v težavah, ter tudi, da sta kapitalsko neustrezni. Najbolj pomembno je to, da
               pa imata lastnike, ki teh bank niso bili pripravljeni reševati. Prepričana sem, da
               ste to vse vedeli, zato vas, gospod minister, sprašujem, če se vam zdi razumljivo, da
               država nalaga depozite v banke, katerih sami lastniki ne verjamejo v obstoj teh bank.
               To se je na ta način tudi dokazalo. Po eni strani me to spominja leto dve nazaj, ko
               smo slišali, da je Banka Slovenije kupovala obveznice Grčije, s tem ko se je že
               vedelo, v kako globoki finančni in gospodarski krizi je Grčija in da so to bili neki
               okostnjaki iz omare. In se vidi, da delamo iste zadeve še naprej. Mislim, skrbi nas
               tudi to, da se ne učimo, da ne vidimo, kaj je prav in kaj ne. Zato vas sprašujem, če
               ne bi bila neka bolj normalna pot, da bi obe banki, se pravi, v Factor in v Probanko,
               najprej poslali prisilno upravo in šele nato odločili, ali boste obe banki poslali v
               stečaj oziroma se odločili za nadzorovano likvidacijo. Če bi se v banki postavilo
               najprej prisilno upravo, ki bi pregledala poslovanje obeh bank, mislim, da bi bilo
               veliko lažje ugotavljati, kaj je najboljše in najbolj primerno za ta trenutek za
               Slovenijo.</p>
               <p>Potem gospod minister. Ali verjamete, da propad bank, ki imata skupaj 4 % tržnega
               deleža, lahko ogrozi slovenski bančni sistem? Podatek, da je 99,5 % komitentov teh
               bank, ki ima vloge nekako pod 100 tisoč in za katere je guverner rekel, da je
               povprečna vloga teh komitentov 11 tisoč evrov, torej to je 99,5 % komitentov, kar
               predstavlja približno 35 tisoč komitentov in vsi ti imajo pod sto tisoč evrov, za kar
               jamči država. Na drugi strani pa imate 175 vplivnih posameznikov in podjetij, ki
               predstavljajo nekako 0,5 % vseh komitentov in ki imajo v teh dveh bankah več kot 100
               tisoč evrov. Morebitni stečaj in propada teh dveh bank bi vplival torej zgolj na 0,5
               % komitentov oziroma na 175 pomembnih ljudi in podjetij, ki pa v tem primeru morajo
               biti zelo vplivni ti posamezniki, teh 175 podjetij.</p>
               <p>Dejstvo je, da bi moralo biti prenehanje obeh bank izvedeno v stečajnem postopku.
               Namreč, bistvo likvidacijskega postopka je v tem, da so poplačani vsi upniki, zato je
               tak postopek prenehanja katere od bank možen le, če so v premoženju banke
               zagotovljena sredstva za poplačilo teh upnikov. Teh sredstev v obeh bankah ni bilo in
               minister za finance je očitno, po dogovoru z guvernerjem Banje Slovenije, zagotovil
               vsa potrebna sredstva za poplačilo teh upnikov. V ta namen je bilo izdano poroštvo za
               obe banki v višini kar preko milijard evrov, s tem da je že sedaj jasno, da bodo
               manjkajoča sredstva za poplačilo vseh upnikov kar preko 400 milijonov in dejansko
               poplačana iz proračuna, torej iz davkoplačevalskega denarja. Na drugi strani lahko
               rečem le, da je to lahkomiselno in lahkotno zapravljanje davkoplačevalskega denarja
               za pokrivanje bančnih izgub, ko na drugi strani nimamo denarja za socialne transferje
               in za državne pokojnine.</p>
               <p>V Novi Sloveniji smo prepričani, da vsak posameznik nosi odgovornost za delo, ki ga
               opravlja. Posebej veliko odgovornost nosijo najvišji funkcionarji in za za svoja
               dejanja in odločitve bodo morali prevzeti odgovornost, in v tem primeru je minister
               za finance gospodo dr. Uroš Čufer tudi v tem.</p>
               <p>Skratka, še enkrat bom rekla, to je lahkotno zapravljanje davkoplačevalskega denarja
               za pokrivanje bančnih izgub. Kje so tukaj socialni transferji? Kje so tukaj državne
               pokojnine? In tisti, ki so najbolj prizadeti ob vsem tem v tem trenutku v tej
               Sloveniji? Hvala.</p>
            </sp>
            <sp xml:id="SDZ6-Redna-19-2013-11-20.sp135">

               <speaker>PODPREDSEDNICA POLONCA KOMAR:</speaker>

               <p>Gospod Pojbič, imate besedo.</p>
            </sp>
            <sp xml:id="SDZ6-Redna-19-2013-11-20.sp136">

               <speaker>MARIJAN POJBIČ (PS SDS):</speaker>

               <p>Hvala, spoštovana gospa podpredsednica!</p>
               <p>Uvodoma moram povedati, da bom to interpelacijo podprl. Pa morda bi na začetku nekaj
               stavkov okrog tega, kar je bilo danes slišanega v parlamentu, od Jankovićeve liste,
               potem Socialnih demokratov in še nekaterih drugih razpravljavcev, da ta seja ni
               potrebna, da je tratenje časa, da je to teater in ne vem kaj še vse. Tisti, ki so
               govorili in govorite in tako razmišljate, mislim, da nimate kaj iskati v tem
               parlamentu. To je skrajno neodgovorno do naših državljank in državljanov. Mislim, da
               je tema okrog javnih financ izjemnega pomena. Živimo v trenutku, ko je v naši državi
               to stanje izjemno problematično, zelo zelo slabo. To kar govori predsednica Vlade, da
               je vse v redu, da je vse v najboljšem redu, je skrajno skregano z vsako zdravo logiko
               in zdravo pametjo. Med drugim je danes povedala tudi gospa predsednica tole: "Nismo
               na cilju, smo na dobri poti. Tisti ki kličete tujo pomoč, ste brez znanja. Minister
               Čufer ima mojo popolno podporo, je odličen minister, interpelacija pa je popolnoma
               neutemeljena."</p>
               <p>Torej, gospa predsednica Vlade si je dovolila uporabiti izraz "ste brez znanja".
               Oseba, ki ima velikanske težave stopiti pred slovensko javnost, velikanske težave
               zaradi tega, ker vsi vemo, kakšne težave je imela s svojo magistrsko nalogo; vsi
               vemo, kompleten slovenski narod ve. In takšna oseba govori, da nimamo znanja! Jaz ne
               trdim, da sem finančnik, tega nisem nikoli govoril in tudi nikoli ne bom, vendar pa
               sem prepričan, da imamo kar nekaj sposobnih ljudi v naši poslanski skupini, ki pa
               zelo zelo dobro in kvalitetno obvladajo finance.</p>
               <p>No, da se vrnem nazaj k tistemu delu, ko je gospa predsednica govorila, da je
               interpelacija pa popolnoma neutemeljena. Danes imamo v časniku Večer zapisano, da je
               pred nami še ena velika črna napoved za prihodnost Republike Slovenije. Prav bi bilo,
               da bi si vsak prebral. Prebral bom kar nekaj stvari iz tega članka.</p>
               <p>Tukaj gre za poročilo OECD, med drugim govori naslednje: "Še eno celo leto recesije
               se nam očitno napoveduje v letu 2014, to nam je včeraj dva tedna po Evropski komisiji
               napovedala še Organizacija za gospodarsko sodelovanje in razvoj, OECD." Med drugim
               govori tudi naslednje: "Tako smo tudi edini med štiriintridesetimi članicami te
               mednarodne organizacije, ki bomo naslednje leto še tičali v krizi. Sicer nam bo v EU
               delal družbo še Ciper, ki pa ni član OECD."</p>
               <p>Napoved za Slovenijo je torej krepko slabša od napovedi v svetovnem gospodarstvu,
               kjer bo rast 3,6 %, pa tudi slabša od napovedi OECD, kjer bo rast 2,3 %, in napoved
               še za evro območje, kjer bo 1 % gospodarska rast. Hkrati nam pove tudi: zasebna
               potrošnja naj bi naslednje leto padla za 3,5 %. V nadaljevanju nam OECD napoveduje
               javni dolg v višini 70,5 % BDP na letni ravni za 2014 in 74,7 % za leto 2015. In
               sedaj, kako je OECD utemeljila tako črnogledo napoved za Slovenijo? Zamude pri bančni
               sanaciji, razdolževanje v podjetniškem sektorju in fiskalna konsolidacija
               spodkopavanja domačega povpraševanja, trg dela ostaja šibak in zaupanje kljub rahlemu
               izboljšanju ostaja nizko. OECD tako opozarja, da slovenske banke še zmeraj ne
               opravljajo svojega dela in da še vedno trpimo zaradi kreditnega krča. Posojanje
               zasebnemu sektorju pada še naprej, obrestne mere pri novih posojilih podjetij so
               krepko nad povprečjem evro območja. In še, vendar pa slovensko vlado tudi opozarja,
               torej OECD jo opozarja, naj ne bo preveč razsipna z denarjem davkoplačevalcev pri
               prenosu slabih kreditov iz državnih bank NLB, NKBM in A banke na Družbo za
               upravljanje terjatev bank.</p>
               <p>Torej, za to poročilo OECD mislim, da je dovolj velik razlog, da poleg vseh tistih
               argumentov, ki so bili našteti pred tem, ki jih je Poslanska skupina Slovenske
               demokratske stranke naštevala, mislim, da je absolutno dovolj velik razlog, da smo
               lahko zaskrbljeni. Ne samo da bi interpelacijo morali izglasovati ministru za
               finance, to bi morali storiti tudi Alenki Bratušek.</p>
               <p>Če izhajamo iz tega poročila OECD, lahko ugotovimo, da kreditni krč ostaja, podjetja
               se ne morejo normalno zadolževati; torej, pomeni novih delovnih mest ni, za posledico
               ima to, da padajo podjetja, da se tudi socialna stiska v Sloveniji povečuje, če ni
               novih delovnih mest, in celo še padajo. Se pravi, da lahko pričakujemo tudi povečanje
               brezposelnosti in tako naprej. Če kdo v tej državi še lahko trdi, da je to stanje, o
               katerem govorim, normalno in da nam gre dobro – prej sem slišal, nekdo je iz
               Jankovićeve liste bral naslove, kako nas podpira Evropa, kako nas podpira Evropska
               komisija in tako naprej, da ta vlada in minister Čufer na čelu poleg prve ministrice
               delajo odlično in delajo dobro. Prepričan sem, da po tem, kar sem sedaj povedal, in
               po tem, kar so povedali moji kolegi, je to daleč od tiste resnice. To pa je popolno
               in neokusno zavajanje slovenskega ljudstva in slovenskega naroda.</p>
               <p>Prepričan sem, da če bo potrebno, bomo imeli še 10, 20, 25 ali 30 ali 50 takšnih sej,
               da bomo prepričali slovensko vlado in koalicijo, da bo začela razmišljati drugače, da
               bo začela poslušati tudi opozicijo, da rešitve, kot jih sprejemajo, ne gredo v pravo
               smer in ne gredo v korist naših državljank in državljanov. Treba je, da koalicija in
               Vlada to spoznata, še preden bo slovenska država popolnoma propadla. Po teh novih
               zadolžitvah, da mi za milijardo in pol zadolžitve plačamo 225 milijonov evrov obresti
               v treh letih, to je četrt milijarde evrov. Ali si znate predstavljati, kaj to pomeni
               za slovenskega človeka? Vsak Slovenec bo plačal zaradi tega najetega kredita 30 evrov
               samo za odplačilo obresti tega kredita, vsak državljan in državljanka! Vam se ne zdi
               popolnoma nič sporno. Neverjetno je, kje živite! Ali imate res slušalke na ušesih,
               ali ne berete? Mislim, da je zadnji čas, da temu res naredimo konec. Danes ste nas
               pozivali, naj stopimo skupaj. Eden iz Jankovićeve liste je dejal, da sem jaz tisti,
               ki govorim, kako bi morali stopiti skupaj. Definitivno se strinjam, absolutno! In vas
               prosim, da resnično stopimo skupaj za našo domovino Slovenijo, ampak ne na takšen
               način, da bo še ta vlada in koalicija in tudi gospod minister naprej zagovarjali in
               ščitili tiste posameznike, ki so pokradli celotni bančni sistem, ki so pokradli,
               praktično spraznili vse banke! Zakaj mi ne bi smeli imeti možnosti dobiti te ključne
               informacije – ki so za vsakega od nas izjemnega pomena, tako kot tudi za vse
               državljanke in državljanke Republike Slovenije – kdo je tisti, ne glede na to, iz
               katere stranke je, ki je odobraval kredite – mi približno vemo, kdo so tisti - in kdo
               je tisti, ki te kredite najema in kateri stric je iz ozadja poklical bankirje in jim
               je naročil, komu lahko dajo nezavarovani kredit in komu ne. Zakaj mi teh informacij
               ne bi smeli imeti?</p>
               <p>Na koncu, ko sem govoril o tej novi zadolžitvi – spet ponovno davkoplačevalci, spet
               ponovno tisti, ki imajo najmanj, to so socialno ogroženi s 450 evri pokojnin, da ne
               govorimo o tistih, ki so na minimalni plači, da ne govorimo o vseh teh skupinah, bodo
               plačali tajkunske, mafijske posle tako v Probanki kot v Factor banki in še tudi v
               ostalih bankah. Če je to pošteno, če je to pravično, če je to socialno pravično, če
               na tak način razume ta vlada in ta minister socialno pravičnost te države, potem bog
               pomagaj, v kakšni državi živimo.</p>
               <p>Iz tega razloga bom, še enkrat poudarim, podprl interpelacijo zoper finančnega
               ministra gospoda Čuferja.</p>
            </sp>
            <sp xml:id="SDZ6-Redna-19-2013-11-20.sp137">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Imate proceduralni predlog? Repliko? Izvolite.</p>
            </sp>
            <sp xml:id="SDZ6-Redna-19-2013-11-20.sp138">

               <speaker>DR. JOŽEF KUNIČ (PS PS):</speaker>

               <p>Spoštovani gospod kolega Pojbič! Vem, da imate v svojem okolju ...</p>
            </sp>
            <sp xml:id="SDZ6-Redna-19-2013-11-20.sp139">

               <speaker>PODPREDSEDNICA POLONCA KOMAR:</speaker>

               <p>Bo obrazložil. Boste obrazložili...</p>
            </sp>
            <sp xml:id="SDZ6-Redna-19-2013-11-20.sp140">

               <speaker>DR. JOŽEF KUNIČ (PS PS):</speaker>

               <p>Je replika, kajne?</p>
            </sp>
            <sp xml:id="SDZ6-Redna-19-2013-11-20.sp141">

               <speaker>PODPREDSEDNICA POLONCA KOMAR:</speaker>

               <p>Ja. Pravim, da boste obrazložili repliko, ker jih zanima, kakšna replika je to.</p>
            </sp>
            <sp xml:id="SDZ6-Redna-19-2013-11-20.sp142">

               <speaker>DR. JOŽEF KUNIČ (PS PS):</speaker>

               <p>Aha, replika! Takoj bom obrazložil.</p>
               <p>Glede na socialno ogrožene v vašem okolju, to ste govorili, kako bodo prenašali vse
               te odločitve današnjega dne. Vendar se sprašujem, kako jim boste pa vi obrazložili,
               da podpirate, da ima vaš visok funkcionar dva visoka dohodka, ne enega, ampak dva. V
               interpelaciji je ena od pomembnih točk, za kaj gre pri mag. Širclju. In vi podpirate
               to interpelacijo, to ste rekli.</p>
               <p>Kako boste obrazložili svojim ljudem, da podpirate, da ima nekdo od vaših dva visoka
               prihodka?</p>
            </sp>
            <sp xml:id="SDZ6-Redna-19-2013-11-20.sp143">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Ni replike na repliko, žal. Gospod Rihard Braniselj je naslednji prijavljeni k
               besedi, za njim gospa Barbara Žgajner Tavš.</p>
            </sp>
            <sp xml:id="SDZ6-Redna-19-2013-11-20.sp144">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>Kolega Pojbič, mene veseli, da približno veste, kdo so storilci kraj, tatvin v
               bančnem sistemu, in pričakujem, da boste pripravili kazenske ovadbe, in pri tem vam
               bom celo pomagal, če boste hoteli. Imena hočemo imeti, kazenske ovadbe hočemo imeti
               in zadeve se bodo začele razkrivati.</p>
               <p>Kar se tiče tematike, govorimo o interpelaciji. Interpelacija je neke vrste obsodba,
               obtožnica ministra pred Državnim zborom. Pri vsaki taki obtožnici se je treba držati
               obtožbe. Obtožba govori o dveh stvareh: govorimo o zadevi likvidacije Factor banke in
               Probanke in govorimo o kadrovskih zadevah, ki se tičejo kadrov stranke SDS. Na
               današnji razpravi je cela vrsta nekih obtožb zoper ministra, ki nimajo danes, ta
               trenutek, v tem obtožnem aktu, ki se mu reče predlog, nikakršne zveze. Minister ni
               bil seznanjen, o čem vse bo danes moral odgovarjati, in se drži tistega, kar mu
               očitate, ker bi se sicer verjetno pripravil še na marsikaj drugega. Edino relevantno
               vprašanje ta trenutek je, na katerega pa mislim, da je odgovoril že zdavnaj in
               odgovorila je tudi strokovna javnost – ali bi bila za javne finance boljša
               likvidacija ali stečaj? Mislim, da o tem govorimo. Imeli smo izredno sejo na to temo,
               kjer je bilo več kot jasno odgovorjeno. Več kot 95 % strokovnjakov v Sloveniji ta
               trenutek lahko dajo jasen odgovor in o tem je škoda izgubljati besede.</p>
               <p>Naslednja stvar, katera so bila nepomembna vprašanja, ki so se tekom današnjega dne
               izpostavljala. Ne mislim "nepomembna" s tega vidika, da niso vredna odgovorov, seveda
               so vredna, ampak nepomembna v tem smislu, da na njih minister ne more odgovoriti, ker
               niso relevantna v tej interpelaciji. "Ali so si lastniki izplačali dividende?" Kakšno
               zvezo ima to z interpelacijo? Odgovor in to vprašanje ali dejstvo, če to je – pa je –
               gre za vidik odškodninske odgovornosti tistih, ki so to banko upravljali in ki bodo
               odgovarjali za vse stvari, ki so jih protizakonito počeli. Ali bodo te dividende
               vrnili, ali bodo odgovarjali s svojim premoženjem – jaz upam, da bodo – za
               oškodovanje upnikov. V tem trenutku so ti upniki Republika Slovenija in proračun.</p>
               <p>"Kdo so bili komitenti te banke?" Nepomembno vprašanje. Pomembno vprašanje je za
               organe pregona, ki se morajo s temi zgodbami ukvarjati, nepomembno vprašanje pa je za
               ministra. Verjetno se minister ni odločil oziroma se ni smel odločiti na podlagi
               tega, kakšno varianto bo izbral, kdo so komitenti. Tem komitentom se ni nič zgodilo
               pravzaprav.</p>
               <p>"Kdo ima depozite nad 100 tisoč evrov?" Zakaj to sprašujete zdaj, ta trenutek? To je
               bančna tajnost. To bodo vprašali kriminalisti, policisti, tožilstvo, NPU,
               specializirano državno tožilstvo, vsi tisti, ki jih bančna tajnost ne zavezuje in ki
               imajo vpogled. Jaz tega podatka ne potrebujem, ker si nimam z njim kaj pomagati,
               razen seveda za neke politikantske zadeve.</p>
               <p>"Kaj je z bančno tajnostjo?" Želite, da je ta bančna tajnost sproščena, da gremo vsi
               tisti, ki imamo pet minut časa, listat kreditne mape na neke banke in si zadeve po
               svoje tolmačiti in tako naprej. Saj to je kolaps bančnega sistema, to je abeceda, kaj
               se v bankah ne sme početi! Kdo vam bo pa še prinesel kakšen depozit, če bo to
               odvisno, ali se bo kdo spomnil tukaj v Državnemu zboru pa dal zeleno luč pa pojdimo
               gledat mape! Do teh kreditnih map imajo tisti dostop, ki ga morajo imeti ta trenutek.
               Prepričan sem, da bodo svoje delo opravili.</p>
               <p>"Raziskava oškodovanj" – ni minister tisti, ki bo šel oškodovanja gledat za nazaj,
               ampak pristojne institucije. Seveda pa je relevantno vprašanje: Kdo ni pravočasno
               predvidel, da je s temi bankami nekaj narobe? Ali nosi del odgovornosti tudi kolega
               Šircelj, ki je bil nekaj časa ali morda nekdo prej ali še nekdo prej? Vsekakor nosi
               del odgovornosti guverner Banke Slovenije, ki ste ga vi postavili, in hvala bogu, da
               se je našla dobra kombinacija v zdajšnjem guvernerju in zdajšnjem ministru, ki sta
               odreagirala pravočasno, hitro, promptno in odločno. In še nekaj, odreagiral sta tako,
               da ni cela vesoljna država o tem razpravljala pol leta prej. In to je način, kako se
               bančni sistem rešuje.</p>
               <p>Ta trenutek pravzaprav ne vidim razloga, da bi podprl interpelacijo in bom glasoval
               proti temu, da se minister za finance dr. Uroš Čufer razreši. Hvala lepa.</p>
            </sp>
            <sp xml:id="SDZ6-Redna-19-2013-11-20.sp145">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospa Barbara Žgajner Tavš, imate besedo.</p>
            </sp>
            <sp xml:id="SDZ6-Redna-19-2013-11-20.sp146">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa, predsedujoča, za besedo.</p>
               <p>Pravzaprav bom začela tam, kjer je eden od predhodnikov končal, ko je apeliral na
               to, da si želi, da bi začeli razmišljati o tej vladi drugače. Rekla bom, da so ti
               pozivi nekoliko prepozni, kajti ta vlada je že dokazala, da razmišlja drugače. Ne
               nazadnje, ta preobrat v drugačnem razmišljanju je dobil tudi pozitivni signal iz
               Bruslja. Drugačno razmišljanje se nakazuje tudi v drugačnem konceptu politike: iz
               čistega zategovanja pasu v politiko kombiniranega, razumnega varčevanja in tudi
               investiranja. Ampak, gremo po vrsti ...</p>
               <p>Interpelacija je absolutno legitimna, spoštovane kolegice in kolegi, pa vendar,
               razlogi za interpelacijo, ki jih navajate so: prvič – zgrešeni, drugič – neupravičeni
               in tretjič – neutemeljeni. Kolega Potočnik je v uvodni obrazložitvi stališča
               Poslanske skupine Pozitivne Slovenije dejal, da je predlagatelj zgrešil celo
               naslovnika. Prvič, SDS interpelira ministra za financira za odločitve Banke Slovenije
               oziroma Vlade kot celote, in drugič, SDS interpelira ministra za finance zaradi
               odločitve Vlade, ki je razrešila poslanca SDS Širclja zaradi nezdružljivosti
               opravljanja poslanske funkcije s funkcijo neizvršnega direktorja tako imenovane slabe
               banke.</p>
               <p>Bom utemeljila razrešitev kolega Širclja; nezdružljivost funkcij določa tako Zakon o
               poslancih kot tudi Zakon o integriteti in preprečevanju korupcije. Ponavljam tisto,
               kar je bilo danes že ničkolikokrat povedano: Zakon o poslancih jasno določa, da
               poslanec ne sme biti hkrati član Državnega sveta niti ne sme opravljati druge
               funkcije ali dela v državnih organih, da ne sme opravljati funkcije župana in
               podžupana v občini, niti ne sme opravljati pridobitne dejavnosti, ki po zakonu ni
               združljiva z upravljanjem javne funkcije, razen petinskega dela, in ne more biti član
               nadzornega odbora gospodarske družbe.</p>
               <p>Torej, po vseh omejitvah, ki jih določa zakon, praktično poslanec, po tolmačenjih
               seveda SDS, ne more biti nič drugega kot samo neizvršni direktor Družbe za
               upravljanje terjatev bank. No, ja! Jaz temu težko rečem ja. Ob dejstvu, ki sledi v
               nadaljevanju, ki ga je povzela tudi Vlada Republike Slovenije v sklepu, pa mi
               dovolite, da preberem v tem delu samo še ta sklep, iz katerega praktično izhaja še
               enkrat potrditev nezdružljivosti obeh funkcij. "Glede na to, da Zakon o ukrepih
               Republike Slovenije za krepitev stabilnosti bank ni izključil uporabe Zakona o
               poslancih, iz katerega izhaja, da poslanci ne smejo opravljati funkcije nadzora v
               gospodarskih družbah, med katere spada tudi Družba za upravljanje terjatev bank, po
               drugi strani pa neizvršni direktorji te iste družbe opravljajo funkcijo nadzornega
               odbora, sta funkciji poslanca in člana upravnega odbora Družbe za upravljanje
               terjatev bank nezdružljivi, zato Vlada Republike Slovenije ugotavlja, da je podan
               razlog za razrešitev." Pika.</p>
               <p>Spoštovane kolegice in kolegi! Nezaupnici vaši interpelaciji, konkretno v tem delu,
               so dali celo opozicijski partnerji. SLS je zelo jasno povedala: "Kadrovske zadeve ne
               sodijo v interpelacijo," zato interpelacije niso podprli. Nadaljujem na strani
               predlagatelja oziroma z besedami predlagatelja: "Danes govorimo o tem, kaj bo s to
               državo čez toliko in toliko let glede na odločitve, ki jih sprejemamo danes." Konec
               navedka.</p>
               <p>Jaz pravim: prvič, Slovenija bo nedvomno preživela tudi brez kolega Širclja na mestu
               neizvršnega direktorja slabe banke. In drugič, "ta vlada pri soočanju z izzivi v
               bančnem sektorju, pri strukturnih reformah in fiskalni politiki ukrepa zelo odločno,
               zato da bi državi uspelo obrniti kolo sreče in doseči gospodarski preobrat". Pa to
               niso moje besede, to je citat komisarja za gospodarske in denarne zadeve Ollija
               Rehna. In še, spoštovane kolegice in kolegi, v povezavi z bančnim sektorjem je Rehn
               izpostavil, da bo izid pregleda kakovosti aktive in obremenitvenih testov slovenskih
               bank, tako imenovanih stresnih testov, znan v začetku decembra in da bodo lahko šele
               takrat natančno ocenili razmere v bančnem sektorju. Ampak, kljub temu je ocenil, da
               Slovenija že sedaj ukrepa odločno in učinkovito. Odločno in učinkovito. Evropska
               komisija in Evropska centralna banka po njegovih besedah odločno podpirata slovenska
               prizadevanja. Slovenska vlada in centralna banka si močno prizadevata, da storita,
               kar lahko storita.</p>
               <p>Verjamem, da danes praktično že cel dan, pa ne samo danes, saj to se vleče že en
               teden, 14 dni, poslušamo bolečino SDS, nič drugega. Bolečino vseh tistih, ki
               pravzaprav še danes svoje nastope mašite ali mašijo z neutemeljenimi floskulami, češ
               – pa bom poskušala povzeti besede tudi enega ali ene izmed govornic s strani
               opozicije – ta vlada ne ve kaj dela v proračunu, proračun je nerealen. Dovolite mi,
               da ne bom govorila na pamet, kako nerealen je proračun, ki ga je sprejela ta vlada.
               Zopet podatki iz Bruslja. "Slovenski proračunski predlog v skladu s pravili,
               ukrepanje se zdi učinkovito." Zgolj, da ne bom brala celih spisov oziroma poročil iz
               Bruslja – Slovenija je sicer po splošni oceni sodeč po Rehnovem proračunskem
               zemljevidu med boljšimi državami, v skupini, ki je po skladnosti proračunskih načrtov
               z evropskimi pravili na drugem mestu. Sprašujem se, ali je to res zato, ker je ta
               vlada sprejela nerealen proračun. Težko verjamem, spoštovane kolegice in kolegi!</p>
               <p>V najboljši skupini držav katerih proračuni so skladni s pravili, sta Estonija in
               Nemčija. V drugi skupini držav, katerih proračuni so skladni s pravili, a jih
               komisija opozarja, da nimajo prostora za odstopanja in morajo biti pozorne na to, da
               ne bo kakšnih zdrsov, je Slovenija. V drugi skupini, v družbi Francije in Nizozemske!
               in res je, da komisija to trojico poziva k doslednemu izvajanju proračuna. Ampak kot
               rečeno, slovenski proračunski predlog je v skladu s pravili, ukrepanje se zdi
               učinkovito.</p>
               <p>Reči moram, da tudi sama nisem najbolj zadovoljna, ker mora, ta vlada, moja vlada,
               sprejemati krizne ukrepe, ukrepe, ki nedvomno pomenijo takšen ali drugačen pritisk na
               ljudi. To je dejstvo. To je nedvomno. Ampak veste, spoštovane kolegice in kolegi, to
               so posledice preteklih zgrešenih odločitev oziroma politik. Nepravočasnega ali pa
               nepravilnega ukrepanja preteklih politih, levih in desnih, ne bom govorila niti o
               levih niti o desnih, in nekaterih izmed ministrov, ki ste sodelovali v teh preteklih
               vladah, ste tudi danes tukaj, sedite z nami in verjamem, da nosite tudi kanček
               odgovornosti za to, da smo danes v situaciji, v kateri smo.</p>
               <p>Ko, spoštovani kolegi, pretežno v največji opozicijski stranki tako zelo radi
               omenjate vlado Alenke Bratušek – kaj vse je storila vlada Alenke Bratušek v sedmih
               mesecih napak? Še enkrat bom ponovila stavek, s katerim sem začela, da se je pod
               vlado Alenke Bratušek absolutno zgodil preobrat. Dobili smo potrditev s strani
               Evropske unije, da gremo v pravi smeri – Evropske komisije, se opravičujem. Pa ne
               samo Evropske komisije, tudi mednarodnih finančnih trgov. Kolegice in kolegi, če to
               ni pozitiven signal, še enkrat, verjamem, da je to vaša bolečina, ker vam ni uspelo v
               bistveno daljšem času storiti tega, kar je uspelo vladi Alenke Bratušek v sedmih
               mesecih. Za aktualno vlado je sedem, osem mesecev dela in – ja, vlada je v tem času
               pravzaprav naredila največ, kar je lahko. Pripravila je, še enkrat bom poudarila,
               realen rebalans za leto 2013, dobra in realna proračuna za leto 2014 in 2015, vse
               potrebno za sanacijo bančnega sistema, zagotovila je denar za plačilo vseh obveznosti
               države, s polno paro se je ta vlada lotila sive ekonomije in davčnih utajevalcev.
               Verjamem, da veste, da nas v prihodnjih dneh čaka cel paket zakonodaje s tega
               področja in upam in želim, da bomo znali vsaj takrat stopiti skupaj in podpreti še
               enega izmed pozitivnih ukrepov te vlade, s katerimi dokazuje, da ta vlada misli
               resno. Kot rečeno, dobro delo potrjuje tudi poročilo Evropske komisije. Da ne bom
               pozabila, pod to vlado ali pa, če rečem, ta vlada je uspela ustaviti tudi padec rasti
               bruto družbenega proizvoda.</p>
               <p>Danes sem slišala med drugim v razpravi kolega Bogoviča, da to, kar počne ta vlada,
               pomeni grožnjo socialni državi na dolgi rok. Jaz bi rekla, ravno obratno. To, kar
               dela vlada Alenke Bratušek, je ohranjanje socialne države na dolgi rok. Če bi sledili
               pozivom SDS po trojki, bi to nedvomno pomenilo izgubo suverenosti. Verjamem, da se
               tega zavedamo vsi skupaj. Zaprositi za mednarodno pomoč pomeni, pa bom zdaj rekla po
               domače, skleniti nič drugega kot neke vrste pogodbeno razmerje. Ja, res je, da bi
               denar mogoče dobili ceneje, pa vendar bi s tem dobili tudi hudo resne zahteve, ki
               pomenijo ostre in brezkompromisne strukturne spremembe. Če se iz primera Grčije nismo
               naučili nič, potem ...</p>
               <p>Ne nazadnje IMF je dal zelo jasno sporočilo, kaj pomeni prihod trojke v neko državo.
               Recimo, potencialno tudi v Slovenijo. Štiri področja bom omenila. Prvo področje so
               pokojnine oziroma upokojenci. Drugo področje so javno šolstvo, kar zahteva OECD.
               Tretje področje so sociali transferji oziroma poseg v socialne transferje. In ne
               nazadnje tudi poseg v minimalne plače. Spoštovane kolegice in kolegi, tega nočemo in
               tega ne bomo dopustili. Zato očitki, da smo nesocialni, so, milo rečeno, neutemeljeni
               ravno zaradi vseh ukrepov, ki so bili sprejeti v zadnjem obdobju v Državnem zboru.
               Upam si trditi, da zaradi teh ukrepov ohranjamo nivo socialne države.</p>
               <p>Je pa res, da poznamo v Evropi ali v svetu več modelov socialne države. Po
               osamosvojitvi ali po spremembi političnega in ekonomskega sistema smo v Sloveniji
               bili soočeni oziroma smo se soočili z novimi problemi, ki jih do takrat nismo poznali
               v začetku 90. let. Brezposelnost, revščina, dohodkovna neenakost, za kar je nedvomno
               država morala sprejeti nove ukrepe, pospešeno upokojevanje, ukrepi na področju
               zaposlovanja za primer brezposelnosti, aktivna politika zaposlovanja, kar je na drugi
               strani povečalo izdatke za socialne transferje. Leta 1991 je bil sprejet socialni
               program, kjer se je naša država preusmerila v korporativistični model ali tip države
               blaginje. V skladu s tem modelom, ki je bil sprejet leta 1991, naj bi odgovornost za
               zagotavljanje socialne varnosti prenesli z države na posameznika, za kar pa seveda bi
               država oziroma naj bi – jaz pravim: mora država zagotavljati tudi možnosti. Zakaj sem
               omenila to? Zato, ker je bil leta 2005, takrat ko je bila na oblasti prva Janševa
               vlada, sprejet cilj oziroma strategija razvoja Slovenije, ki je za cilj zapisala:
               zmanjšana vloga države in povečevanje odgovornosti posameznika za lastno socialno
               varnost. Spremembe niso bile realizirane v celoti. Je pa bila leta 2010 sprejeta
               slovenska izhodna strategija s tako imenovanim aktivacijskim modelom socialne
               politike. In temu aktivacijskemu modelu socialne politike sledijo tudi ukrepi v
               okviru socialnovarstvene zakonodaje, ki jo bomo, kot rečeno, sprejemali v prihodnih
               dneh.</p>
               <p>Tisto, kar je zame ve tem kontekstu socialne politike ali socialne varnosti v
               kriznih časih pomembno ali je absolutno med najbolj pomembnimi zadevami, da
               posameznik, ranljive skupine, ki se znajdejo v krizi, ne ostanejo sami. To pa lahko
               dosežemo, spoštovane kolegice in kolegi, s sistemi zavarovanja, ki pri nas temeljijo
               na solidarnosti, in seveda z zakonodajo na področju varovanja zaposlitev, ki varuje
               delavce pred izgubo službe ,ali pa denarnimi socialnimi pomočmi v primeru
               nezaposlenosti. Na vse te mehanizme oziroma vsi ti mehanizmi so podprti, in to
               verjamem, da vemo, zopet preko davkov in bremen aktivnih. To je ta sistem
               solidarnosti, kakršnega imamo v naši državi. Mi smo se zavezali, da ne bomo posegali
               v socialne pravice v zakonodaji. Nasprotno temu, z novo socialnovarstveno zakonodajo
               oziroma spremembami na področju socialne varnosti dvigamo nivo socialne zaščite za
               najbolj ranljive skupine. In če je, ko nam očitate kolegice in kolegice iz opozicije,
               kje ostal krater, si upam trditi, da je krater ostal od strahovite bombe zaradi ZUJF.
               Da ne bom predolga, samo štiri kategorije bom omenila, ki so se znašle v temu
               kraterju ZUJF: znižala so se nadomestila za brezposelnost, skrajšal se je tudi rok
               oziroma čas prejemanja nadomestila za brezposelnost, znižale so se bolniške,
               preživnine, porodniške in tako dalje.</p>
               <p>Bom počasi zaključila, spoštovane kolegice in kolegi, ampak veste, tudi s tem želim
               utemeljiti neupravičenost vaše interpelacije zoper ministra za finance, ki se je, kot
               je bilo že danes večkrat omenjeno, izkazal tudi na mednarodnem parketu kot dober
               minister, ki je pokazal, da Slovenija lahko premakne stvari v pozitivno smer sama,
               brez pomoči evropske trojke. Resnično verjamem v resnost in čistost namere premierke
               Alenke Bratušek. S tem mislim predvsem na njen stavek, da zmoremo sami. Neutemeljeni
               očitki SDS in napačne primerjave, pa niti ne bom rekla napačne primerjave, bolj gre
               za škodljive pozive SDS po trojki, po prihodu trojke v našo državo, vsak takšen poziv
               ima nedvomno negativni vpliv na zaupanje v našo državo s strani mednarodne javnosti
               oziroma predvsem gre za mednarodne institucije.</p>
               <p>Da utemeljim, da je temu res tako vas bom spomnila na lanskoletne navedbe časnika
               Financial Times, ki je povzel besede tedanjega predsednika Janeza Janše, ki je grozil
               z grškim scenarijem, če opozicija v parlamentu ne bo podprla sprememb za
               stabilizacijo javnih financ. Veste, takšne prenapihnjene negativne retorike
               prestrašijo trge, žal, po takšnem principu delujejo mednarodni trgi. In posledica,
               kar je povzel tudi Financial Times, je bila, da je obrestna mera na petletno
               slovensko obveznico poskočila s 5,1 % na 6,2 %, v celotnem obdobju za dobrih petdeset
               milijonov evrov. Tudi zato, še enkrat utemeljujem, zaradi takšnega početja v
               preteklosti, da je ta vlada dosegla pozitiven preobrat.</p>
               <p>Če mi dovolite, kolegice in kolegi, da zaključim, če ni zaupanja, ni spoštovanja
               oziroma če ni spoštovanja, ni zaupanja ne v lastno državo ne v lasten narod. Verjamem
               tudi, da je sposobnost spoštovanja sposobnost preseganja lastne egocentričnosti.
               Marsikdo tega ne zmore in verjamem, da je, še enkrat, to, kar poslušamo iz strani
               opozicije danes, pravzaprav zgolj krik bolečine. Po drugi strani pa zopet ne razumem,
               kaj je narobe s človekom ali pa z ljudmi, ki namerno blatijo lastno državo, pošiljajo
               v svet negativne signale in ne nazadnje tudi grozijo s prihodom trojke. In to
               navkljub temu, da se ti ljudje ali pa ta človek zaveda, kaj pomeni prihod trojke v
               našo državo. Bom zopet povzela stavek iz preteklosti, 31. avgusta leta 2012, ko je
               bil predsednik SDS Janez Janša še na oblasti, torej predsednik Vlade. Citiram:
               "Verjemite, katera koli slovenska vlada bo še vedno mnogo bolj socialna kot
               najmilejši diktat trojke. Če torej obstaja možnost, da se temu izognemo, velja
               poskusiti." Takrat tako, danes drugače.</p>
               <p>Ampak, kolegice in kolegi, mi verjamemo – vlada Alenke Bratušek in ta vladna
               koalicija, vključno z ministrom, ker ga danes interpelirate – verjamemo, da obstaja
               možnost. Zato ne samo da bomo poskušali, ampak storili bomo vse, da ohranimo
               suverenost. Zato, spoštovane kolegice in kolegi, tudi sama te interpelacije, ki je,
               kot smo danes že ničkolikokrat že slišali, neutemeljena, absolutno ne bom
               podprla.</p>
            </sp>
            <sp xml:id="SDZ6-Redna-19-2013-11-20.sp147">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Černač v imenu predlagatelja. Za njim gospod Ljubo Žnidar.</p>
               <p>Izvolite, gospod Črnač.</p>
            </sp>
            <sp xml:id="SDZ6-Redna-19-2013-11-20.sp148">

               <speaker>ZVONKO ČERNAČ (PS SDS):</speaker>

               <p>Vse te dolge razprave in utemeljitve, mislim, da je najlažje nevtralizirati z enim
               preprostim grafom, ki je objavljen na spletni strani Eurostata. To je graf, ki govori
               o pribitkih na slovenske desetletne obveznice. In govorjenje, ki smo ga maloprej
               poslušali, lahko zelo enostavno demantiramo s tem, če pogledamo, kje je bil rating te
               obveznice v začetku leta 2012. Ko je bila imenovana druga vlada Janeza Janše, je
               začel ta pribitek strmo padati. Po tistem, ko so se začeli zapleti, ki jih je
               ustvarjala takratna opozicija, Pozitivna Slovenija in Socialni demokrati, z blokadami
               pri sprejemanju Zakona o Slovenskem državnem holdingu, pokojninski reformi in
               predvsem slabi banki, se je ta rating obveznice začel ponovno dvigovati. In padati je
               začel ponovno po tistem, ko so te blokade bile odpravljene, ko je bil zakon sprejet
               in ko so bile odpravljene nevarnosti z referendumom ter vsem ostalim. Tu pridemo do
               te najnižje točke, na ravni nekaj čez 4 % v začetku letošnjega leta. Tu je točka, ko
               se začne "virantovanje". Potem rahel porast, vendar še vedno bistveno, bistveno
               manjši porast v času vlade Janeza Janše z omejenimi pooblastili kot potem porast, ko
               je dobila vlada Alenke Bratušek polna pooblastila.</p>
               <p>Se pravi, trgi so bolj zaupali vladi z omejenimi pooblastili Janeza Janše kot vladi
               Alenke Bratušek s polnimi pooblastili. Zakaj? Zaradi tega, ker je v Državnem zboru
               govorila – veste, kaj? – konec je tega brezkompromisnega varčevanja, moramo s tem
               nehati, odpraviti, moramo začeti gledati drugače na stvari, dvigovati davke in tako
               naprej. Seveda, trgi so se takoj odzvali in rezultat tega je to, kjer smo danes. Ta
               graf govori o stopnji naše suverenosti. Pod vlado Janeza Janše je bila ta stopnja
               suverenosti dobra, visoka, zdaj je pa zelo nizka, ker je cena našega zadolževanja
               bistveno višja, kot bi bilo primerno, da bi bila. In mi govorimo o dveh različnih
               stvareh. Govorimo o evropskem mehanizmu za reševanje bank, ki je bil ustanovljen
               konec leta 2012 in ga junija 2012 še ni bilo. Ves čas se sprašujemo, tudi skozi
               današnjo razpravo, zakaj se minister za finance kot glavni skrbnik javnih financ tako
               silovito otepa vstopa v ta mehanizem, ki bi mu olajšal servisiranje javnega dolga in
               prevzemanje novih obveznosti, predvsem pa bi omogočil ustrezen manevrski prostor za
               vse ostalo, kar mora ta država v prihodnje narediti. Zakaj? Ni odgovora na to
               vprašanje.</p>
               <p>Še enkrat vprašam, ali ste vi, gospa Žgajner Tavš, bistveno bolj suvereni, če
               odplačujete kredit po 6-odstotni obrestni meri, ali ste bistveno bolj suvereni, če ga
               odplačujete po 1-odstotni obrestni meri? In spet eno vprašanje, na katerega tudi ne
               dobimo odgovora - zakaj je minister maja za 109 milijonov povečal depozite v ti dve
               banki, za kateri je bilo ugotovljeno, da ju je treba zapreti? Koliko položnic gre v
               109 milijonov evrov? Koliko položnic, ki jih ljudje ne morejo plačati, gre v 109
               milijonov evrov? 100 tisoč? Milijon? Ogromno! O tem govorimo danes. Zaradi tega je
               nedostojno, da govorimo o tem, da je ta razprava nepotrebna, zgrešena, da so razlogi
               za interpelacijo neupravičeni in neutemeljeni. Nerazumljivo pa je, da minister noče
               podati odgovora – noče ali pa ne zna podati odgovorov na nekatera vprašanja, celo na
               nekatera, o katerih že beremo v medijih. V času, ko tu razpravljamo, smo dobili že
               skozi usta drugih predstavnikov Vlade odgovore na vprašanja, ki jih on skrbno skriva,
               ne vem, zakaj in čemu, na katera nismo dobili odgovorov 10 ali 12 ur tekom današnje
               razprave.</p>
               <p>Ja, zgodil se je preobrat pod vlado Alenke Bratušek. Ta preobrat si lahko ogledate
               tukaj. To je ta preobrat – pribitki so skokovito narasli. To je prvi preobrat. Drugi
               preobrat je, da se je stopnja zadolženosti povečala; s prej predvidene 3 milijarde v
               letošnjem letu na preko 4 milijarde, na 10 milijard v letu 2014 in naslednji bistven
               preobrat je, da je ta minister za finance in ta vlada svojo politiko začrtal predvsem
               na politiki višanja davkov in višjih obremenitev prebivalstva in gospodarstva tudi
               zaradi tega, ker se mu ne izide bilanca prihodkov in odhodkov, ker zmanjka denarja za
               odplačevanje teh enormno visokih obresti. Zakaj moramo imeti te višje davke in te
               enormne obremenitve? Ravno zaradi tega, ker vztraja na tej politiki dragega
               zadolževanja in se ta premica ne izide, dobili smo višji DDV, dobili smo davek na
               nepremičnine, dobili smo višje trošarine, dobili smo višje cestne takse, višjo ceno
               vinjet, preko spremembe Zakona o dohodnini ste že zmanjšali minimalno plačo. Saj to
               ni treba, da trojka govori, ko govorite, kaj bi bilo treba narediti, če bi vstopili v
               mehanizem, in je bilo rečeno, bi morali narediti pokojninsko reformo. Pred dnevi jo
               je vaša premierka napovedala. Posegati v šolstvo – dogajajo se nam posegi v šolstvo.
               Minimalno plačo bi bilo treba korigirati – ste jo korigirali s spremembo Zakona o
               dohodnini in znižali za nekaj 10 evrov. In tako naprej. Ena izmed bistvenih zahtev,
               ki niti ni neka neupravičena in neutemeljena zahteva, pa je, da se privatizira tisto,
               kar država ne potrebuje za svoje funkcioniranje in kar tudi že poteka, sicer
               prepočasi, vendar poteka.</p>
               <p>Torej, mi se veselimo tega vašega skupnega veselja o tem, da smo kar se tiče
               papirnate sestave proračuna za leto 2014 v skupini drugih najbolj uspešnih držav.
               Super. Delimo ta optimizem, vendar bi bili mnogo bolj veseli, – a mimogrede,
               Avstrijci so tam za nami, Avstrijci so pri tej točki, pri proračunu za leto 2014 bili
               ocenjeni slabše kot Slovenija. Zanimivo. Ampak, jaz bi bil dosti bolj vesel, če bi
               bili mi tam v skupini z njimi, pa bi bili pri pribitkih blizu njih, ker imajo oni
               0,35-odstotne pribitke na 10-letne obveznice, mi pa 6-odstotne. Dosti, dosti bolj
               vesel in tudi mnogo bolj suverenega bi se počutil v takem primeru.</p>
               <p>Glede izvršnih direktorjev in tega, za kakšno funkcijo gre. Treba je pač zakone
               prebrati. V temu zakonu o t. i. slabi banki piše v tretjem odstavku 8. člena: "Ne
               glede na določbe zakona, ki ureja integriteto in preprečevanje korupcije, se za
               neizvršne direktorje upravnega odbora ne uporabljajo določbe omenjenega zakona, ki
               določajo, da poklicni funkcionar ne sme biti član oziroma opravljati dejavnosti
               opravljanje nadzora in zastopanja v gospodarskih družbah." Neizvršni direktorji so
               člani tega upravnega odbora in ne opravljajo nadzorne funkcije v slabi banki, kjer
               ste se vi postavili na stališče, da član nadzornega odbora gospodarske družbe ne more
               opravljati te funkcije, če je poslanec. Kajti nadzor nad t. i. slabo banko po 4.
               členu tega zakona izvaja ministrstvo, pristojno za finance. In razrešitev po osmem
               odstavku 8. člena je mogoča samo, če so izpolnjeni zakonski pogoji. V tem primeru
               trdimo, da niso bili.</p>
            </sp>
            <sp xml:id="SDZ6-Redna-19-2013-11-20.sp149">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Replika.. Gospa Barbara Žgajner Tavš, izvolite.</p>
            </sp>
            <sp xml:id="SDZ6-Redna-19-2013-11-20.sp150">

               <speaker>MAG. BARBARA ŽGAJNER TAVŠ (PS PS):</speaker>

               <p>Zelo na kratko.</p>
               <p>Niti si nisem laskala, da bi poskušali razumeti ali dojeti, kar sem želela povedati,
               ampak saj smo vajeni. Če se odločite, da je sonce črno, bo pač sonce črno in lahko
               vam ga snamemo z neba in vam prinesemo pred oči, pa boste še vedno trdili, da je
               sonce črno.</p>
               <p>Če dovolite, res, zelo na kratko. Verjamem, da se vsi skupaj zavedamo, da ohranjamo
               suverenost, dokler ne spustimo evropske trojke v našo državo. Sliši se morda
               ironično, ampak dokler imaš možnost, da se sam zadolžuješ, brez nekih hudih pritiskov
               in ukazov, kaj vse moraš storiti za to, da dobiš denar po morda nekoliko nižji
               obrestni meri, verjamem, da ohranjaš suverenost. In da je to, še enkrat, kolikor se
               sliši ironično, pozitivno. Omenila sem primer Grčije, ampak ne bom s tem. Verjamem,
               da se zavedamo in tudi državljanke in državljani vedo, kaj pomeni, če bi dobili zelo
               jasna navodila brez odstopanj po hudih strukturnih reformah, ki bi zelo konkretne
               posegle v pokojnine, v sistem javnega šolstva itd., da ne nadaljujem. Zakaj so
               potrebni davki? Ja, tudi zato, da šolstvo ostaja javno in vsem dostopno. Tudi zato,
               da zdravstvo ostaja na nivoju, kakršnega imamo, javno in dostopno, vsem, pod enakimi
               pogoji. In če hočete, spoštovane kolegice in kolegi, preobrat – ja. Verjamem, da smo
               doživeli preobrat. Tudi v pozitivni retoriki predsednice Alenke Bratušek, ki ima
               zaupanje v to državo.</p>
            </sp>
            <sp xml:id="SDZ6-Redna-19-2013-11-20.sp151">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Ljubo Žnidar je naslednji, ki ima besedo.</p>
            </sp>
            <sp xml:id="SDZ6-Redna-19-2013-11-20.sp152">

               <speaker>LJUBO ŽNIDAR (PS SDS):</speaker>

               <p>Spoštovana predsedujoča, spoštovane kolegice in kolegi!</p>
               <p>Sam danes ministru gospodu Čuferju ne bom postavil nobenega vprašanja. Od devete ure
               zjutraj, to se pravi v enajstih urah, je bilo postavljeno veliko konstruktivnih,
               veliko vprašanj, ki so vezana na stanje, finančno stanje naše države, veliko
               vprašanj, ki so povezana na našo prihodnost, vendar sam minister ni odgovoril na niti
               eno vprašanje. Verjamem, da na vsako vprašanje, ki je postavljeno na osnovi realnega
               dejstva, da je za ministra to velika težava ogovoriti. Sam verjamem, da je na
               vprašanje, ki je postavljeno na realnih dejstvih, velika težava tudi za Vlado, zato
               mi je strategija ministra gospoda Čuferja zelo jasna in v tej situaciji edini izhod.
               To se pravi, zaviti se v molk in s tem narediti sebi in Vladi najmanjšo škodo. Zaradi
               tega, ker ne dobimo nobenega odgovora s strani gospoda ministra, bom sam vprašal
               slovenske državljane, njim bom postavil nekaj vprašanj.</p>
               <p>Vprašal bom slovenske državljane, ali jim je gospod minister Čufer odgovoril, zakaj
               ni v stečaj poslal privatne Factor banke in Probanke. Vprašal bom slovenske
               državljane, ali mi je minister Čufer odgovoril, zakaj bo za reševanje privatnih bank
               porabil preko 400 milijonov davkoplačevalskega denarja. Postavil bom vprašanje
               slovenskim državljanom, če jim je minister Čufer odgovoril, zakaj ne pospeši
               delovanje slabe banke, da bi s tem izplavali na površje tisti, ki so velikodušno
               delili tajkunske kredite. Sprašujem slovenske državljane, ali jim je minister Čufer
               odgovoril, zakaj zavaja javnost in stroko z nerealnim proračunom in s tem prejudicira
               prekomerno zadolževanje. Sprašujem slovenske državljane, ali jim je minister Čufer
               odgovoril, za koliko bo zadolžil naše otroke v prihodnosti. Sprašujem nadaljnje, za
               koliko bo minister Čufer zadolžil naše vnuke v prihodnosti, kajti gre za enormno
               zadolževanje. V tem kratkem času si lahko dokaj enostavno izračunamo, da gre za cirka
               milijardo 200 na mesec, tako hitrega zadolževanja v Republiki Sloveniji v vsej
               zgodovini še ni bilo. Sprašujem slovenske državljane, če jim je minister Čufer
               odgovoril, kje in za kakšen namen si je sposodil milijardo 500 milijonov kredita po
               izjemno visoki obrestni meri. Sprašujem slovenske državljane, če jim je minister
               Čufer odgovoril, da je posojilodajalcu namenil 220 milijonov kredita oziroma 220
               milijonov obresti v treh letih. To je zelo lep denar in izjemno dober posel za
               kreditodajalca. Vprašal bom slovenske državljane, če jim je minister Čufer odgovoril,
               zakaj ni sprožil postopka o odgovornosti proti bivšemu guvernerju Banke Slovenije,
               kajti guvernerjeva skrb je, da v državi skrbi za stabilen bančni sistem. Guverner je
               še letošnjo pomlad zavajal slovensko javnost, da je v vseh bankah vse v redu in da je
               bančni sistem v Sloveniji stabilen, čeprav se je že takrat vedelo, kaj se dogaja s
               tema dvema bankama. Slovenske državljane sprašujem, če jim je minister Čufer
               odgovoril, do katere meje bodo segali ukrepi davkov slovenskih državljanov za
               polnjenje proračuna.</p>
               <p>Skratka, vprašanj, na katere si minister Čufer ne upa in noče odgovoriti, je veliko.
               Slovenski državljani pa naj sami presodijo, če je to dostojno za ministra.</p>
               <p>Seveda bom interpelacijo proti ministru Čuferju podprl. Hvala.</p>
            </sp>
            <sp xml:id="SDZ6-Redna-19-2013-11-20.sp153">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednja je na vrsti gospa Alenka Bikar. Za njo se pripravita gospod Jerko Čehovin,
               potem gospod Franc Breznik. Gospe Alenke Bikar ni.</p>
               <p>Postopkovno, izvolite, gospod Jože Tanko. Gospod Žnidar, če lahko mikrofon izklopite.
           </p>
            </sp>
            <sp xml:id="SDZ6-Redna-19-2013-11-20.sp154">

               <speaker>JOŽE TANKO (PS SDS):</speaker>

               <p>Hvala lepa za besedo, spoštovana podpredsednica!</p>
               <p>Tu smo zdaj dolgo število ur, sprašujemo ministra, zato da bi nam razložil podatke,
               da bi povedal, na osnovi katerih kriterijev je odločitev za nadzorovano likvidacijo
               finančno ustreznejša od stečaja. Minister ne govori, ga ni, ne govori. Prav tako bi
               radi obrazložitev, zakaj je maja meseca, ko je bilo znano že vsem, da bosta banki na
               tak ali drugačen način propadli, v ti dve banki še vložil 109 milijonov evrov, zakaj
               je obešal meso na okostnjake. Ni odgovorov in mene čudi, da najodgovornejša oseba v
               tej državi za javne finance ni sposobna argumentirati dveh tako preprostih zadev. Dve
               izbiri imamo ali pa smo imeli, se pravi ali likvidacijo ali stečaj, in minister za
               finance ni sposoben predložiti poslancem Državnega zbora izračuna, kateri model je
               ugodnejši. To se pravi, delate na pamet. Če delate na pamet, delate z razlogom.
               Razlogi, ki jih je povedal, so neprimerni, zato ker je to odločitev za bistveno
               dražji model. Prav tako ni ministrsko sposoben po 10, 11 urah povedati, zakaj je maja
               meseca, takrat je že bil minister kar skoraj dva meseca, dal 109 milijonov za ti dve
               banki, ki sta šli mesec in pol oziroma dva meseca kasneje v nadzorovano likvidacijo.
               Kaj je botrovalo tej odločitvi? To je odločitev ministra.</p>
               <p>Spoštovana predsedujoča, predlagam, da gospoda ministra povabite v Državni zbor in da
               minister končno odgovori, zakaj in s čim se je ta država zaslužila to milost, da smo
               na suho izgubili maja meseca 109 milijonov evrov. Na suho. Če bi ostali pri tisti
               prvotnih depozitih, bi bilo za 109 milijonov manj bremen za to državo, ker bi bilo
               toliko državnega denarja manj na depozitih teh dveh bank.</p>
               <p>Zakaj minister ni sposoben dati teh dveh, vsaj teh dveh kratkih ogovorov? Pa je
               minister, ki upravlja z denarjem, finančni minister. Tukaj sedijo vse druge osebe,
               vsi tisti, ki ne morejo govoriti, ki se lahko pridejo slikat, nasmejat, ki nimajo kaj
               drugega početi, zato ker za to, kar potrebujemo, niso pristojni, ministra pa ni.</p>
            </sp>
            <sp xml:id="SDZ6-Redna-19-2013-11-20.sp155">

               <speaker>PODPREDSEDNICA RENATA BRUNSKOLE:</speaker>

               <p>Gospod Tanko, če sem prav razumela vaš postopkovni predlog, vaša želja je, da gospod
               minister odgovori na vaša vprašanja, da je tukaj. Glede na to, da ima Vlada tudi
               svojo pisarno in prostore v Državnemu zboru, nas imajo priložnost spremljati tudi
               izven te razpravne dvorane. Mislim pa, da je lepo, da je tukaj z nami tudi minister
               za obrambo gospod Roman Jakič in oba državna sekretarja Ministrstva za finance.
               Prepričana sem, da nas je minister slišal in da bo v zvezi s to vašo željo, jaz ga ne
               morem prisiliti, da mora odgovoriti, ima pa to možnost. Imate še kakšen postopkovni
               predlog? Če boste vsebinsko o tem razlagali, tako kot ste sedaj, bi predlagala, da se
               k razpravi prijavite.</p>
            </sp>
            <sp xml:id="SDZ6-Redna-19-2013-11-20.sp156">

               <speaker>JOŽE TANKO (PS SDS):</speaker>

               <p>Hvala lepa, spoštovana predsedujoča!</p>
               <p>Mi danes nimamo interpelacije gospoda Jakiča pred seboj. Se pravi, ne potrebujemo
               ministra za obrambo v Državnem zboru, ker ne more odgovarjati, ne potrebujemo ne
               levega ne desnega državnega sekretarja v tej dvorani, ker ne more odgovarjati, ni za
               to pristojen. Potrebujemo pa ministra, ki ga že dolgo časa ni v tej dvorani in ki še
               ni nič vsebinskega povedal. V desetih, enajstih urah je porabil natanko sedemnajst
               minut za to, da je vstal po velikih naporih in prizadevanjih in ni povedal praktično
               ničesar. Predlagal pa sem, spoštovana predsedujoča, da se ga povabi v dvorano, zato
               imamo predsedujoče. Predlagam, da to storite, zato ker je to edina oseba, ki lahko
               danes odgovarja na vprašanja poslancev, pa ga ni tukaj. S tem, če ga ni tukaj, niso
               zagotovljeni pogoji za delo Državnega zbora. Dolžnost predsedujočega, vas, bi bila,
               da bi sami od sebe prekinili sejo, ne da to prosimo in predlagamo, in zagotovili, da
               dobimo tukaj ustrezne odgovore.</p>
               <p>To, kar si privošči minister v Državnemu zboru, je šlamastika, ne prvič, ampak je
               dokaz, kakšne ljudi ste imenovali na najodgovornejše funkcije v tej državi. Cel kup
               ministrov pride v Državni zbor, pa ne odgovarjajo – takrat, ko je na vrsti, ga ni.
               Sem prihajajo osebe, ki so nekompetentne, niso pooblaščene za dajanje odgovorov in
               zapravljajo čas samo zato, da je ta vladna stran zasedena in polna. Minister Jakič
               očitno nima pomembnejšega dela, kot je sedenje štiri ure v Državnemu zboru, pri
               točki, ki se ga ne tiče. Okej, očitno je še kdo v tisti dvoranici tam, ki je vladna v
               Državnemu zboru, in sonči noge in kaže noge, tako kot se je zgodilo kakšen dan ali
               dva nazaj.</p>
               <p>Tukaj pa predlagam, spoštovana predsedujoča, da povabite ministra in da pove dva
               odgovora, da obrazloži numerično dve stvari: Zakaj je dal 109 milijonov takrat, ko se
               je že vse vedelo, da bo zadeva propadla? Na osnovi česa je izbral postopek – ne
               stečaja, ampak nadzorovano likvidacijo. Na osnovi katerih finančnih kriterijev? Na
               osnovi katerih ekonometričnih podatkov? Na osnovi česa? Na pamet! Nam prodaja dogmo,
               da je to boljše. Jaz bi rad, da pove. Saldo, se pravi nadzorovanje likvidacije in
               stečaja, stroški tako in tako naprej, da potegnemo črto, da vidimo, ali je to res kar
               pravi ... / izklop mikrofona/</p>
            </sp>
            <sp xml:id="SDZ6-Redna-19-2013-11-20.sp157">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naj vam povem, da je minister dr. Čufer obveščen, vezano na vaš proceduralni predlog.
               Ko bo lahko, se nam bo pridružil v dvorani in seveda tudi, ko bo sam ocenil, tekom
               razprave podal odgovore. Mi je žal, verjetno niste bili v dvorani, ko nam je minister
               na nekaj zadev, tudi vaših poslanskih kolegov iz vaše poslanske skupine, odgovoril.</p>
               <p>Postopkovno ima gospod Jani Möderndorfer.</p>
            </sp>
            <sp xml:id="SDZ6-Redna-19-2013-11-20.sp158">

               <speaker>JANI MÖDERNDORFER (PS PS):</speaker>

               <p>Hvala lepa, predsedujoča.</p>
               <p>To uprizarjanje gospoda Tanka je seveda skrajno nesramno in nedostojno.</p>
               <p>Prvič, začel bom vsaj s tremi stvarmi. To, da si dovoli žaliti ministre in državne
               sekretarje, ki sedijo v Državnem zboru, tako kot so sedeli na vseh ostalih
               interpelacijah, tudi ko so bili iz vaših vrst ministri, si ta stran tega nikoli ni
               dovolila in nikoli ni tega počela ... Gospa Jerajeva, prosim, sedaj jaz govorim. Ko
               boste imeli besedo, boste pa vi govorili.</p>
               <p>Drugič, kar je zelo pomembno, je to, da je tudi gospod Gorenak, ko je imel
               interpelacijo tu, hodil ven, pa ga nihče ni nazaj pozival. Nihče ni klical, da mora
               tu sedeti neprekinjeno, ampak smo imeli normalen odnos, ki je pri interpelaciji vedno
               prisoten.</p>
               <p>Tretjič, tisto, kar se mi zdi pa zelo pomembno, to, da ste začeli pa minute šteti in
               da za vas so pomembne minute, ob tem ko ste že itak opredelili, da nočete ne
               sodelovati in da itak ne boste nič podprli, zraven se pa še norca delate; oprostite,
               to ni več dostojno tega Državnega zbora. In prosim, če imate vsaj toliko manire, da v
               okviru parlamentarne prakse, to, kar vam iz pozicije, ki jo imate, seveda, dopušča,
               da se do te mere tudi obnašate, ne pa da provocirate tam, kjer ni treba.</p>
               <p>Minister se bo priključil takrat, ko bo za to čas, ko se bo sam odločil. Na vas pa
               je, da se potem odločite, ali je to za vas dovolj ali ne. Tudi vstopil bo v razpravo
               po poslovniku kadar koli, ko se bo za to odločil in ne kadar boste vi to rekli. Hvala
               lepa.</p>
            </sp>
            <sp xml:id="SDZ6-Redna-19-2013-11-20.sp159">

               <speaker>PODPREDSENDICA RENATA BRUNSKOLE:</speaker>

               <p>Hvala lepa.</p>
               <p>Gospod Jože Tanko, vi imate postopkovni predlog? Prosim, če se držite postopkovnega
               predloga.</p>
            </sp>
            <sp xml:id="SDZ6-Redna-19-2013-11-20.sp160">

               <speaker>JOŽE TANKO (PS SDS):</speaker>

               <p>Hvala lepa, spoštovana predsedujoča!</p>
               <p>Razumem, da je vodja največje poslanske skupine v Državnem zboru tudi istočasno
               največje koalicijske poslanske skupine nekoliko nervozen. Tudi jaz bi bil, če bi bili
               naši ministri taki. Gospod Gorenak je, če ste ga že omenili, tu branil interpelacijo
               sam. Bili so ministri zraven, ni noben problem, ampak jo je branil interpelacijo in
               vam odgovarjal, tako da vam je na koncu čas ostal in ga niste niti porabili. Vendar
               najmanj, kar je, spoštovana predsedujoča, kar nam minister dolguje in ga sprašujemo
               že dolgih 11 ur, je pa to, po katerih kriterijih je model, ki ga je izbral, boljši od
               tistega, ki smo ga mi predlagali in bi radi za to izračun.</p>
               <p>Torej, v financah štejejo podatki, tudi bilanca proračuna je podatek, ima levo, desno
               stran in saldo na koncu. Tam vidimo, kam je treba iti po denar, ko so apetiti
               preveliki, in v tem proračunu so preveliki. Sprašujemo, na osnovi katerih podatkov je
               to ugodnejše – tega nismo uspeli dobiti – in sprašujemo, zakaj je maja meseca dal 109
               milijonov v dva projekta, v dve banki, ki sedaj propadata. Imel pa je revizijska
               poročila tudi za nazaj, kjer je bilo opozorjeno, da sta obe banki huda bolnika. Ali
               je to ministra kdo nategnil, po domače povedano, da je to storil? Ali je kdo prišel k
               njemu in mu naročil, da to stori? Ali so to naredili uslužbenci ministrstva mimo
               njega? Rabimo odgovor. Eden od teh dogodkov se je najbrž zgodil, da se je to
               naredilo. Ali mu je kdo prišel naročit in se ni mogel umakniti, ali je sam zavestno
               storil, ali pa so mu podtaknili in so to po pooblastilu podpisale neke druge osebe.
               Preprost odgovor, ki ga enajst ur ne moremo dobiti! Ne razumem, da ministrstvo,
               minister prikriva informacije o eni največjih blamaž v slovenskem bančnem sistemu. To
               je problem. Ne morete vi od nas pričakovati, kdor koli, ki pride s kakršno koli
               zahtevo sem, da bo od nas dobil neko biankomenico brez podatkov in brez
               argumentov.</p>
               <p>To, kar se tukaj dogaja pri obrambi te interpelacije, je točno to: brez argumentov jo
               branite, minister je pobegnil, ker je v težki godlji, ostali govorite pa o sociali,
               ki nima nobene zveze s to interpelacijo. Mi rabimo, če drugega ne, dva podatka, in
               sicer zakaj je ugodnejša varianta, ki jo je izbral in kdo mu je podtaknil 109
               milijonov.</p>
            </sp>
            <sp xml:id="SDZ6-Redna-19-2013-11-20.sp161">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod Tanko.</p>
               <p>Mislim, da bo minister zadeve uskladil tako, da bo prav. Naj pa tudi spomnim, da
               obstaja tudi že magnetogram njegovega odgovora, res spotom med sejo, kar nekaj
               kolegic in kolegov ni uspelo biti ravno takrat v dvorani, vendar je podal nekaj
               odgovorov.</p>
               <p>Gospod Jerko Čehovin ima besedo.</p>
            </sp>
            <sp xml:id="SDZ6-Redna-19-2013-11-20.sp162">

               <speaker>JERKO ČEHOVIN (PS PS):</speaker>

               <p>Hvala, gospa podpredsednica!</p>
               <p>Prisostvujemo eni najbolj dolgočasnih seans v Državnem zboru in moram reči, da se nič
               ne čudim, da ministra ni tukaj. Vidim pa, da je minister Jakič, ki ga verjetno
               pripravljate, verjetno suha vaja za naslednjo interpelacijo.</p>
               <p>Danes smo že marsikaj slišali in med drugim smo prišli do oziroma prišli do
               ugotovitve, da kadar tukaj obravnavamo podobne zadeve okrog bank, takrat se dogajajo
               na terenu določene preiskave. Glede na to, da sta danes dve preiskavi, ena na
               Štajerskem, druga na Primorskem, predlagam, da vložite še več interpelacij, ker s tem
               bomo zelo pospešili delovanje kriminalistične službe in zelo bomo poskušali razrešiti
               vse te nakopičene probleme. Če je to bil prispevek, ta interpelacija k temu, potem je
               edini pravzaprav rezultat te vaše želje. Danes sem ministru prej rekel, da ne se
               sekirati, ker ta interpelacija ni bila narejena danes ali včeraj, ta interpelacija je
               bila narejena tisti trenutek, ko si se odločil in dal soglasje mandatarki, da te je
               imenovala za ministra. Pa vseeno, ali bi bil ti dr. Uroš Čufer, ali dr. Čufer Uroš,
               ali je bil celo dr. Šoru Refuč. To je pač po agendi, ki jo ima največja opozicijska
               stranka, je to že vnaprej nekje usojeno, da bo prej ali slej prišel nekdo na
               interpelacijo.</p>
               <p>Glede argumentov je zelo težko odgovarjati, ker argumentov v tej interpelaciji ni.
               Polovico trditev na vprašanja, ki ste jih postavili, bi si lahko sami odgovorili,
               izhajajo namreč iz situacije na finančnem področju iz preteklih obdobji. Če se
               spomnimo, zadnjih deset let imamo približno v tej državi probleme s financami, z
               javnimi financami, od tega ste bili vsaj polovico, vsaj polovico te dobe na oblasti
               in ste imeli vse vzvode, da bi lahko postavili bolj zdrave temelje za delovanje
               celotnega finančnega sistema. To, kar dela minister Čufer, sedanje vlade, je pač
               reševanje nakopičenih problemov iz prejšnjih vlad, ki ste jih obilno pripomogli, da
               so se ustvarili. Hote ali nehote. Samo dve zadevi bom povedal.</p>
               <p>Prvič v času debelih krav je bilo vržena silna količina denarja v kompleten bančni
               sistem. 25 milijard se je takrat zadolžilo gospodarstvo. Vemo, kdo je bil takrat
               predsednik vlade, vemo, kdo je bil takrat minister za finance, vemo tudi, da je
               takratni minister za finance opozarjal svojo lastno vlado in svoje lastne poslance in
               pripravil tudi zakon o zavarovanju, po katerem si ne bi mogel več zavarovati kreditov
               na podlagi delnic tistih podjetij, ki se šele kupujejo. Zakaj ste to podaljšali za
               eno leto? Ta zakon bi moral stopiti v veljavo 1. januarja 2007, gospodje in gospe. Pa
               ste ga suspendirali za eno leto. In kdaj je bilo danih največ kreditov v obtok, tako
               imenovanih tajkunskih kreditov? Kdaj so bile te najbolj silne zgodbe okrog prevzema
               teh raznoraznih firm, ne samo prevzema s strani tistih, ki so vodili te firme, ampak
               tudi prevzema drugih firm ali konkurenčnih ali kakšnih tretjih? Skratka, ta denar ni
               bil porabljen za razvoj firm, za tehnološki napredek, ampak za prevzeme oziroma za
               tako imenovano lastniško konsolidacijo. To je bil vaš velik prispevek k zdravim
               financam, zelo velik.</p>
               <p>Druga stvar. Velik prispevek tudi takrat, ko niste bili v vladi, ko ste rušili od
               začetka sramežljive, potem bolj odločne predloge Pahorjeve vlade, če ne že direktno,
               pa ste vsaj indirektno honorirali vse tiste, ki so poskušali – in so tudi uspeli – na
               take ali drugačne načine zadeve preprečiti. Takrat so nastajale velike luknje, zato
               imamo danes invalidno reformo pokojninskega sistema, ki jo bomo morali spet
               popravljati, zato se pogovarjamo še zmeraj o trgu dela, zato imamo še zmeraj težave
               glede področja sive ekonomije in tako naprej. Takrat se je to preprečilo. To je bila
               tudi zasluga. Tudi takrat, ko niste bili na vladi, ste obilno pripomogli k temu, da
               so se zadeve tako in tako odvijale.</p>
               <p>Če preidem na obdobje ko ste prevzeli naslednjo vlado. Lansko leto okrog bank, ki so
               glavni očitek ministru, do konca maja sploh ni bilo govora v Državnem zboru. Sam sem
               najmanj trikrat opozoril prejšnjega ministra na Odboru za finance, da je potrebno
               dati odgovore glede na zahtevo Evropske centralne banke glede dokapitalizacije obeh
               sistemskih bank. In kaj se je zgodilo? Šele junija meseca se je prišlo, ker je bilo
               rečeno, da je konsolidacija javnih financ prioriteta in da banke bodo že prišle na
               vrsto, smo prišli do tako imenovane pogruntavščine – kako so že zapisali te
               obveznice? Jaz sem jim rekel, ne bodo Coco Chanel, ampak bodo CoCo Bell. In tako so
               tudi bile.</p>
               <p>S tem smo pravzaprav kaj naredili? Tisto, o čemer je bilo že danes govora, kar je
               gospa poslanka Ljubica Jelušič povedala: tri milijarde denarja, ki si ga je Križanič
               sposodil in ga vložil v bančni sistem za ohranjanje solventnosti, je bil del tega
               spremenjen potem v hibridni instrument; in še naprej – kaj se je tu zgodilo? Da smo v
               letošnjem letu dobili in še niso prikazani v zaključnem računu za lansko leto, smo
               jih dobili v letošnji proračun v višini 385 milijonov. Tako ste nam pustili takrat,
               ko se je vlada prevzemala, skoraj 900 milijonov luknje v proračunu. In potem
               govorite, da je bil vaš proračun realen, restriktiven, malo minusa imel! Ja, zmeraj
               opozarjate, da je treba daljše časovno obdobje gledati. V redu, ampak glejte ga tudi,
               kadar gre za nasprotno stran, ne samo kadar gre za vas.</p>
               <p>Potem ko smo sprejeli po takih in drugačnih zapletih te zakone okrog tako imenovane
               slabe banke – mimogrede, naše nasprotovanje ni šlo v smeri tega, da ne bi hoteli, da
               se to reši, ampak smo se spraševali, ali je ta instrument najbolj primeren. Ali ne bi
               lahko uporabili tudi kakšen drug instrument, kot je, recimo, lastninjenje ali kot je,
               recimo, neposredna dokapitalizacija bank na podlagi podatkov, ki bi jih morala dati
               tudi Banka Slovenije. No, ampak odločili smo se za slabo banko, čeprav vemo, da slabe
               banke običajno nastanejo na začetku finančne krize, ne pa proti koncu. Kljub temu pa
               se nekaj zelo pozabilo. V tem zakonu se enostavno ni predvidelo načina, kako se bodo
               slabe terjatve prenašale na tako imenovano slabo banko. Šele z Zakonom o bančništvu,
               ki ste mu nasprotovali in smo o njem morali ponovno odločati, smo dejansko postavili
               instrumente, na podlagi katerih se lahko ti prenosi, te transakcije sploh opravljajo.</p>
               <p>Danes je veliko ljudi govorilo, da nekdo ne zna brati. Očitno nekateri berete samo
               časopise, malo manj pa tiste zadeve, ki so bolj pomembne, se pravi, predvsem
               dokumente, zakone in zakonske rešitve. Pri Zakonu o dohodnini ste vsi vehementno
               trdili, kako je to naperjeno proti družinam, malim ljudem in tako dalje. Tisti, ki je
               naredil simulacijo učinkov tega zakona, pa ni treba, da je velik finančni
               strokovnjak, je zelo lahko ugotovil, da dve tretjini tega, kar zakon predvideva v
               višini 30 milijonov, se nanaša na tako imenovano ukinitev seniorske olajšave. To
               pomeni, da 20 milijonov tega bomo prispevali tisti, ki imamo več kot 65 let.
               Gospodje, 8 nas je v parlamentu takih. Nekaj malega bodo prispevali tudi tisti, ki
               jim je po sklepu Ustavnega sodišča, to so delavci, dnevni migranti, morali plačevati
               višjo dohodnino, vse ostalo je pa hipotetično, so pa predvideni učinki. In nikomur se
               nič ne zgodi, če se plače ne dvignejo. Če so plače enake, se nikomur dohodnina ne
               spremeni, razen tem kategorijam, kar sem zdaj povedal. Ampak koliko je bilo tega
               besedičenja, blebetanja, oprostite izrazu, v Državnem zboru, kako je to napad na
               družine, na male ljudi in tako dalje. Zato bi tudi rad, da bi se kdaj malo bolj
               strokovno poglobili in da bi malo tudi te stvari lepše znali prezentirati.</p>
               <p>Kar se pa tiče konkretno teh očitkov ministru. Povedal sem že prej, da na polovico
               vprašanj bi si lahko kar sami odgovorili, za eno četrtino vprašanj verjetno minister
               sploh ni pristojen, ker če bi se le dalo, bi vi interpelirali tudi guvernerja Banke
               Slovenije, kajti vsi dobro vemo, kako je prišlo do tega predloga, ki ga je sprejela
               Vlada, glede nadzorovane likvidacije obeh malih bank. Ta predlog je prišel na pobudo
               guvernerja Banke Slovenije in Vlada, pravzaprav je to njena funkcija, funkcija
               finančnega ministrstva, ministra in Vlade, v tem, da se zagotovijo za nemoteno
               delovanje tako imenovana državna jamstva, ki jih ne more zagotoviti Banka Slovenije.
               To je vsa ta zgodba. Zdaj pa, kaj je boljše, kaj je slabše, o tem smo govorili že
               septembra in sta minister in guverner povedala, da je stečaj slabša možnost. To sta
               povedala. Povedali so tudi vsi strokovnjaki, zato ker ta način omogoča tudi več
               manevrskega prostora za ohranitev zaupanja v banke kot institucije. Temeljna razlika
               med stečajem in nadzorovano likvidacijo je pa predvsem v tem, da banka v likvidaciji
               deluje naprej. Pogoji varčevanja, odplačevanja posojil, pravice in obveznosti
               komitentov se poravnavajo glede na pogodbene obveznosti. Poteka plačilni promet in
               vse ostalo. Likvidacija je postopna, omogoča večje prilagajanje, za nameček pa
               omogoča tudi lažje neomejeno jamstvo za vse varčevalce. Stečaj tega ne omogoča. Zato
               je tudi nevarnejši in veliko bolj tvegan, poleg tega pa bi stečaj udaril naenkrat. Z
               vso silo bi udaril in bi v dvajsetih dneh morali štiristo milijonov iz proračuna
               dati, zato da bi pokrili vse hranilne vloge, za katere jamči država.</p>
               <p>Torej, to kot poslušam ponovno v temu parlamentu, kako je to, to je zdaj čisto vaš
               pogled na stvar. Če se dva strokovna pogleda bojujeta – nič narobe, narobe pa je, če
               se obtožuje, da ima tisti, ki se ne strinja z vami, da ima neke pritlehne, zahrbtne
               in ne vem še kakšne namene. To je pa narobe. To pa niža diskurz javne razprave v tej
               državi, v temu parlamentu in poneumlja narod. To je vsa resnica.</p>
               <p>Da vam še nekaj povem; zdaj mi je tudi malo bolj jasno, zakaj vi ne odgovorite na
               vprašanje, čemu takšen stečaj, zakaj hiter stečaj. Samo po tem, kar sem včeraj v Delu
               in danes v Dnevniku prebral, mi je bolj jasno. Bolj jasno mi je, da je Sod pod
               vodstvom Marka Pogačnika – qui presente, bi rekli Italijani – kupoval obveznice brez
               soglasja Banke Slovenije, v letih 2007. To je tisto inkriminirano leto, v katerem je
               bilo največ lumparij v finančnem sektorju narejenih. Jasno, tudi stečaj bi pomenil
               lažjo možnost pometanja stvari pod preprogo. Veste in kadar očitate, tukaj so zdaj
               neki specialisti v Državnemu zboru, da drugim očitajo neke lumparije in neke nečedne
               zgodbe. Ampak, kdo se je že sestajal na avtocesti? Kdo je bil ta šef kabineta – ker
               danes smo slišali o enemu šefu kabineta, jaz povem še za enega drugega šefa, ki je
               bil tudi mlad, pa se je s Hildo Tovšak sestajal na avtocesti. Kaj sta se pogovarjala?
               O hruškah pa o tem, če bo dobra letina? Veste, vsaka stvar, vsaka palca ima dva
               konca.</p>
               <p>Zato, kadar gremo v tako nekontrolirano neko obtoževanje in obtožujemo ljudi za to,
               česar niso storili oziroma kaj so storili dobro, potem pomeni, da imamo res neke
               drugačne namere. Da želimo nekaj prekriti. In vi interpretirate tukaj prisotnega
               ministra, zato ker je delal na podlagi strokovnih meril. Tega še nisem videl. Že tako
               se bo vpisal v zgodovino, ker to je prvi finančni minister, ki je bil interpeliran za
               časa sprejemanja proračuna in Zakona o izvrševanju proračuna in pa Zakona o
               izvrševanju proračuna. Sicer mu bo ta ius primae noctis pripadal. Prvi minister!</p>
               <p>Tako dragi moji kolegi, imam občutek, da se ta interpelacija dela samo zaradi neke
               interpelacije, zaradi ustvarjanja nekega kaosa in zaradi tega, ker dejansko ne morete
               preboleti, da niste uspeli zadržati koalicije. Ni res, da sta Pozitivna Slovenija in
               SD krivi za to, da je padla vlada Janeza Janše. Mi nismo imeli dovolj glasov, da bi
               to storili, ampak vi ste izgubili tri od štirih koalicijskih partnerjev, zato je
               padla vlada, o tem govorite.</p>
               <p>Zdaj pa še glede tega famoznega kredita, o katerem ste prej govorili, da ni
               pojasnil, pa je – tisti, ki je pozorno ministra poslušal –, je vse pojasnil, razen da
               ni pojasnil, kar je pa logično, kar je pa tudi razumljivo in tudi v skladu s pogodbo,
               kdo je ta kupec. Če vam zdaj povem, zakaj je pomemben ta kredit? Ta kredit je bilo
               pomembno pridobiti zato, namenjen bo pa predvsem za sanacijo bančnega sistema, da
               bomo lahko takrat, ko bodo opravljeni stresni testi in ko bomo dobili to poročilo,
               nemudoma izvedli obe operaciji. To pomeni tudi čimprejšnjo dokapitalizacijo in v
               bistvu je to previdnostno posojilo, ki ga ima na zalogi, ga mora imeti za ohranjanje
               refinanciranja problemov, ki lahko nastanejo. Kar je pa pomembno na simbolni ravni,
               je pa pomembno zaradi tega, ker se je s tem kreditno dokazalo, da se lahko Slovenija
               vrne tudi na evrski trg in da se lahko zadolži tudi v evrih, da lahko izda normalne
               obveznice, ne pa, da se eventualno koketira in pač rešuje zadeve preko hedge skladov
               ali pa nekih skladov tveganega kapitala v Ameriki. Poleg politične stabilnosti daje
               to tudi zaupanje vlagateljem, potencialnim vlagateljem, ki bodo potrebni, ko bomo
               izvedli to operacijo. Torej, vsak dobronameren človek, zlasti pa tisti, ki se ukvarja
               s politiko, bi moral to potezo pozdraviti, ne jo pa inkriminirati. Da so pa pribitki
               na tovrstne obveznice višji, je pa popolnoma logično, saj mi smo imeli zaprt evrske
               ... Prejšnji minister Šušteršič se sploh ni mogel zadolžiti na evrskem trgu. A smo mi
               to pozabili? Zakaj je šel takrat v Ameriko? Takrat smo vsi pozdravljali in rekli,
               kakšen velik uspeh je bil, ko je dobil te desetletne obveznice po pribitku 5,7 %. To
               je pa res bil najvišji pribitek v zgodovini Slovenije. Zato resnično predlagam, da se
               začnemo pogovarjati bolj realno.</p>
               <p>In še ena stvar, tu pa le moram povedati, ker tukaj gre pa za vrhunsko manipulacijo.
               Kar se tiče Evropskega mehanizma za stabilnost, tako ESM, o katerem je bilo govora
               zadnje dni, in tudi prvak opozicije je zelo patetično ugotavljal, da bi pa Slovenija
               ja lahko uporabila ta instrument. Poglejte, saj pravite, da imate velike finančne
               strokovnjake znotraj svoje poslanske skupine, izven stranke. Mislim, da dobro veste,
               da je to mehanizem v nastajanju. To je mehanizem, ki bo predvidoma stopil v veljavo
               nekje v septembru naslednje leto. Tudi Slovenija je o tem že sklepala, smo tudi
               pristopili k temu in primerjave s tem pa s Španijo, sploh niso ustrezne. Španija ni
               dobila ESM. Ona je dobila poseben aranžma po F-sistemu, in je morala, dobro veste,
               kakšne ukrepe sprejeti. ESM v tem trenutku, ko še ni operativen, pomeni isto kot
               prihod trojke v Slovenijo. To je isto, to je enačaj. Ta trenutek, še enkrat
               ponavljam, in zato govorim, da je vrhunska manipulacija v tem, če govorite, da bi se
               lahko zadolžili po 0,25 in ne vem kakšnem. Res pa je, da ne ta vlada ne minister
               nista rekla, da se tudi Slovenija ne bo poslužila tega instrumenta, kadar bo postal
               operativen. Ker prednosti tudi tega so ne samo da ima nižje obresti, ampak tudi v
               tem, da ne gre v javni dolg, ampak zdaj, dokler pa ta mehanizem še ni vzpostavljen,
               pa gre v javni dolg, gospe in gospodje. Gre v javni dolg. In tisti, ki govori o tem,
               da je ta mehanizem dosegljiv in da pravzaprav minister noče, ker raje dobiva neke
               provizije – tako je bilo razumeti –, ne ve, kaj govori.</p>
               <p>Nisem za to, da v Državnem zboru govorimo kar vse vprek. In če je ženski del
               predlagateljev na nek način pogrešal ministra tukaj zaradi tega, ker ga rade vidijo,
               vidim, da ga tudi moški del pogreša – zato da na njem izživlja vse svoje frustracije.
               Pa ne bi zdaj več o tem govoril. Hvala lepa.</p>
            </sp>
            <sp xml:id="SDZ6-Redna-19-2013-11-20.sp163">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Repliko imata, prvi je dvigni prej roko gospod Krivec, potem mag. Pogačnik. Vendar ne
               vem. Magister Pogačnik je bil osebno imenovan.</p>
               <p>Izvolite, gospod Krivec.</p>
            </sp>
            <sp xml:id="SDZ6-Redna-19-2013-11-20.sp164">

               <speaker>DANIJEL KRIVEC (PS SDS):</speaker>

               <p>Hvala za besedo. Nisem bil osebno imenovan, ampak je bilo v množini kar precej
               stvari in sem se čutil vseeno dolžan, da nekatere stvari pojasnim.</p>
               <p>Gospod Čehovin je govoril tukaj o vsem in vsemu, vem, da mora pokriti čas, zato da
               ne bo delitve, vendar je bil kar malo netočen. Mislim da je sama intrepelacija
               osnovna praktično na dogodkih, ki so se dogodili v letošnjem letu. Mislim, da je
               gospod Čehovin napačno razumel, da govorimo o vsem in o ne vem kakšnem dolgem
               obdobju, kjer on ni prisostvoval in tako naprej. Interpelacija govori o Factor banki
               oziroma Probanki in o ukrepih, ki so se zgodili spomladi in poleti. Takrat je bil
               gospod Čehovin tudi v Državnem zboru in je tudi verjetno o nečem odločal. Glede na
               njegovo razpravo pa vidim, da imajo v tej vladi skoraj že dva ministra za finance,
               ker celo nekatere stvari pojasnjuje, ki jih niti sam minister ne ve, glede namena
               tega novega posojila. Včeraj sta predsednica Vlade in minister govorila o nekem
               namenu, gospod Čehovin govori že o tretjem namenu tega kredita, tako da se boste
               morali zmeniti, za kaj je tak kredit bil najet na zaprtem trgu, ne pa na odprtem
               trgu. Očitno vsi vemo, zakaj na zaprtem trgu, po današnji razpravi bo to še bolj
               jasno. Odprti trg pomeni, da je treba dati na plano vse bilance, da je treba
               pojasniti vse druge okoliščine, na zaprtem trgu se lahko pod mizo trguje in tudi
               obresti prilagaja in, jasno, tudi provizije in zato očitno so nekateri eksperti že iz
               preteklih časov.</p>
               <p>Druga zadeva, o kateri je bilo veliko govora, je pa dokapitalizacija Factor banke in
               Probanke, ki se je ravno tako zgodila v obdobju, ko sedite v tem parlamentu, in to v
               maju mesecu, in na katero še vedno čakamo odgovor. Vse bolj se mi dozdeva, da je
               dejansko ta dokapitalizacija očitno ušla mimo ministra za finance, zato je tudi v
               zadregi, kako bi to pojasnil. Kajti ugotovil je, da je, ko je sprejel ministrstvo, je
               imel v omari mrtvake in verjetno bi kot dober finančni strokovnjak težko dal mrtvaku
               neko podporo.</p>
               <p>Gospod Čehovih je tudi povedal, da je za sklep ali vso zgodbo okrog nadzorovane
               likvidacije odločil oziroma dal pobudo guverner banke. Tukaj se boste tudi morali
               zmeniti, kdo je glaven in odgovoren. Očitno želite krivdo za to, da se ni odločilo za
               stečaj ampak za nadzorovano likvidacijo, prevaliti na guvernerja banka. Tudi to prvič
               slišim in očitno gospod Čehovin ve več kot ministrstvo za finance. Mi želimo samo
               slišati, na osnovi kakšnih podatkov sta se oziroma se je odločilo o tem, da je
               nadzorovana likvidacija boljša od stečaja, in mislim, da je to čisto upravičeno. To
               bi lahko bilo na dveh papirjih analiza in tudi minister je povedal, da je bila
               medresorska komisija ustanovljena, ki je tehtala obe opciji, ki so jih imeli na mizi,
               in se odločila za manj slabo. Da se odločiš za nekaj, kar je manj slabega, verjetno
               moraš imeti neke podatke, ne rabiš se samo v eni gostilni usesti pa reči, kaj bom
               naredili. Ker če rečeš, da je manj slabo, moraš v naslednjem koraku tudi pokazati,
               kaj je boljša…</p>
            </sp>
            <sp xml:id="SDZ6-Redna-19-2013-11-20.sp165">

               <speaker>PODPREDSEDNICA RENATA BRUNSKOLE:</speaker>

               <p>Replika je bila …</p>
            </sp>
            <sp xml:id="SDZ6-Redna-19-2013-11-20.sp166">

               <speaker>DANIJEL KRIVEC (PS SDS):</speaker>

               <p>Ja, še ni minutka, še pol sekunde …</p>
               <p>Gospod Čehovin, res se je treba poslušati pa tudi prebrati interpelacijo in boste
               videli, da govorimo o stvareh, ki so se zgodile v tem mandatu in v času tudi vašega
               sedenja v Državnem zboru.</p>
            </sp>
            <sp xml:id="SDZ6-Redna-19-2013-11-20.sp167">

               <speaker>PODPREDSEDNICA RENATA BRUNSKOLE:</speaker>

               <p>Magister Marko Pogačnik, replika.</p>
            </sp>
            <sp xml:id="SDZ6-Redna-19-2013-11-20.sp168">

               <speaker>MAG. MARKO POGAČNIK (PS SDS):</speaker>

               <p>Predsedujoča, hvala za dano besedo.</p>
               <p>Samo pozval bi kolega Čehovina, da preden kaj komentira, da zadevo preveri, pa da jo
               prouči, Sod nikdar ne bi potreboval soglasja Banke Slovenije, kot ste vi rekli, za
               nakup teh obveznic. Teh obveznic je bilo izdanih za 60 milijonov, Sod jih je kupil za
               1 milijon, ni bilo s tem nič narobe. To je bilo v letu 2007, ko je Probanka veljala
               verjetno za eno izmed rastočih bank, tudi vse napovedi so bile pozitivno.</p>
               <p>Mislim, da je bi ta komentar neprimeren, sploh pa je bil zavajajoč.</p>
            </sp>
            <sp xml:id="SDZ6-Redna-19-2013-11-20.sp169">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Zvonko Černač kot predlagatelj.</p>
            </sp>
            <sp xml:id="SDZ6-Redna-19-2013-11-20.sp170">

               <speaker>ZVONKO ČERNAČ (PS SDS):</speaker>

               <p>Gospod Čehovin se na stečaj gotovo spozna. Vendar je potrebno pri stečaju
               razlikovati med primeri, ko je aktive več kot pasive. V takih primerih je tak stečaj
               gotovo slaba rešitev in škodljiv. V primerih, ko je te pasive več kot aktive, kjer je
               pa likvidacija slaba rešitev. Če prav razumem, ti dve banki nista bili kaj dosti
               vredni. Če bi ju, recimo, želel minister takrat, ko sta mu padli, kot je rekel, iz
               omare, prodati – ali bi dobil zanju en evro, če bi ju prodal z vsemi ostalimi
               bremeni? Verjetno ne. Ker če mora država jamčiti za milijardo 30 milijonov in če bo
               minimalen strošek nekaj manj kot pol milijarde, potem ti dve banki nista bili vredni
               praktično nič. Kljub temu da nista bili vredni nič, je minister dodatno naložil vanju
               maja meseca 108 milijonov evrov.</p>
               <p>Danes beremo, da potekajo neke policijske preiskave zaradi tega, ker naj bi nekdo
               želel prodati neke ničvredne delnice za 4,8 milijona evrov. Tukaj gre pa za bistveno
               višje zneske, ki se dogajajo pred očmi vseh nas – pa nič! Kdo naj bi plačal ta
               zapitek prvi? Verjetno ne država in davkoplačevalci, ampak nekdo drug, se pravi ti
               lastniki in vsi ostali. Temu smo nasprotovali in zaradi tega smo vložili
               interpelacijo zoper ministra. In mimogrede, vizavi tem preiskavam, pred leti, mislim,
               da je bilo to leta 2009, smo na seji Komisije za nadzor javnih financ ugotovili, da
               je državni sklad kupil za 6 milijonov evrov obveznic nekega zasebnega podjetja, ki
               sodi v interesno sfero gospoda Petana. Tiste obveznice niso bile vredne niti mogoče
               100 tisoč evrov. Ali je bila kakšna preiskava tam? So koga zaprli, priprli, komu kaj
               zaplenili? Nikomur! Toliko o verodostojnosti teh filmskih predstav za javnost, ki se
               dogajajo vzporedno s temi izrednimi sejami in ki so slabo ogledalo delovanja pravne
               države. Govorijo ravno o nasprotnem</p>
               <p>Gospod Čehovin se verjetno tudi malo stara in pozablja stvari za nazaj. Spomni se
               mogoče nekaterih blizu oziroma ravno obratno; tiste za nazaj se spomni, te, blizu pa
               pozablja. Kdo je bil tisti, ki je blokiral postopek pričetka sanacije bančnega
               sistema, če ne ravno Pozitivna Slovenija in Socialni demokrati? Lani. Kdo je bil
               tisti, ki je več kot pol leta odmaknil ta postopek in ta začetek, zaradi česar bo
               breme, ki ga bomo morali vsi skupaj plačati, bistveno večje, kot bi lahko bilo? Bivša
               opozicija na čelu z gospo Alenko Bratušek je bila tista, ko je do konca blokirala vse
               te odločitve, ustanovitev slabe banke in vse, kar je povezano s tem. Govorite o tem,
               da je bila pokojninska reforma slaba. Zakaj ste pa glasovali zanjo? Čehovin Jerko
               "za", 4. 12. 2012. Pljuvate v lastno skledo.</p>
               <p>Okoli 3,6 milijarde evrov, ki jih je najel nekdanji minister za finance Križanič in
               jih potem plasiral v banke, zato da so še lahko dihale naprej – če bi namesto tega
               takrat pristopil k ustanovitvi slabe banke v letu 2009, potem se danes o teh
               problemih gotovo ne bi pogovarjali. Gotovo bi imel danes minister za finance, pa mu s
               tem ne laskam, ampak bi imel lažje delo, gotovo. In verjetno bi mogoče ne sprejemal
               tako slabih odločitev, kljub temu pa sprejema slabe odločitve, in slabo je, da gre po
               poti gospoda Križaniča, ki je zelo odgovoren za stanje javnih financ, zaradi tega ker
               je velik del tega finančnega bremena nastalo ravno v njegovem obdobju, zaradi tega
               ker se je država enormno zadolževala, vendar še vedno bistveno počasneje, kot pa se
               zadolžuje zdaj pod tem ministrom, ...</p>
            </sp>
            <sp xml:id="SDZ6-Redna-19-2013-11-20.sp171">

               <speaker>PODPREDSEDNICA RENATA BRUNSKOLE:</speaker>

               <p>Predlagam, da ne govorite o prejšnjih ministrih, ker se ne morejo zdaj zagovarjati,
               jih ni tukaj.</p>
            </sp>
            <sp xml:id="SDZ6-Redna-19-2013-11-20.sp172">

               <speaker>ZVONKO ČERNAČ (PS SDS):</speaker>

               <p>... s tem da so zdaj pribitki oziroma višina teh obrestnih mer višja, kot je bila
               takrat. Mislim, da je vsem nam po tej predhodni razpravi, po moje, postalo popolnoma
               jasno, da gospod Čehovin podpira, da davkoplačevalci prednostno sanirajo dve privatni
               banki, in ne tisti, ki so ju oropali, da za to namenimo milijardo 30 milijonov evrov
               denarja. Na podlagi te njegove razprave lahko ugotovim, da se strinja tudi s tem, da
               je prav, da so si lastniki izplačali dividende, ne pa vložili ta denar v reševanje
               njihovih zasebnih bank. Se pravi, po tej razpravi je prav, da so potegnili vse, kar
               se je dalo potegniti ven iz teh bank, in ju prepustili v reševanje davkoplačevalcem,
               in prav je, da se zadolžujemo po 5 ali 6 % obrestni meri, narobe je, če bi se lahko
               po 1 ali 2, in tako naprej.</p>
               <p>To je problem, kajti tukaj ne gre samo za zagovarjanje enega ministra, ampak gre za
               zagovarjanje neke politike, javnofinančne politike države, ki je na dolgi rok
               nevzdržna in katere bremena bodo nosile bodoče generacije.</p>
            </sp>
            <sp xml:id="SDZ6-Redna-19-2013-11-20.sp173">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Postopkovno ima gospod Srečko Meh.</p>
            </sp>
            <sp xml:id="SDZ6-Redna-19-2013-11-20.sp174">

               <speaker>SREČKO MEH (PS SD):</speaker>

               <p>Gospa podpredsednica, nedopustno je, da gospod Černač govori tukaj omalovažujoče o
               nekom, da je že star in da pozablja … Nedopustno je, ne gre tako. Najmanj, kar bi
               lahko bilo pri tem primeru, je, da bi lahko zdaj nekdo rekel, da se obnaša
               pobalinsko, pa tega ne morem reči. Neodgovorno pa. Tako se ne govori, tukaj smo vsi
               poslanke in poslanci, mlajši in malo mlajši, zato še enkrat, to je nedopustno, zato
               prosim, da to preprečite. Hvala lepa.</p>
            </sp>
            <sp xml:id="SDZ6-Redna-19-2013-11-20.sp175">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Verjetno ste opazili, da sem gospoda Černača opozorila, da ne govori o nekom, ki ga
               ni tukaj.</p>
               <p>Repliko ima gospod Jerko Čehovin.</p>
            </sp>
            <sp xml:id="SDZ6-Redna-19-2013-11-20.sp176">

               <speaker>JERKO ČEHOVIN (PS PS):</speaker>

               <p>Imam repliko na predstavnika predlagatelja.</p>
               <p>Okrog tega ne bom, njegovih gerontoloških ugotovitev in tako dalje, ampak gospod
               Černač je mojster podtikanja kukavičjih jajc. Res! Iz tega se potem zgodijo te
               kukavice, se razletijo povsod. V parlamentu sem imel danes priokus, da se je splazil
               duh pokojnega Višinskega. Tukaj se obtožuje, se sodi in na koncu bi radi, da se še
               eksekucije delajo.</p>
               <p>Glede privatnih bank, še enkrat povem; stroka ne pozna ne privatnih ne ostalih bank
               in institucija slabe banke ne loči med zasebnimi in državnimi bankami. Vi tudi veste,
               zakaj so glavni pomisleki na tako imenovano slabo banko. In tudi celo gospod
               Šušteršič kot nekdanji minister je izjavil, je rekel: "Ne podpiram," to je bilo tri
               leta nazaj, "slabe banke, ker pomeni neupravičeno darilo privatnim lastnikom." V
               postopku sanacije bančnega sistema se sanirajo vse banke, ne glede na lastništvo; in
               to bi morali vedeti, ko govorite o tem. In še nekaj, ne rešujejo se banke; tiste
               banke, ki se likvidirajo, se ne rešujejo – kar se stalno govori, da se rešujejo. Se
               ne rešujejo, ampak se te banke nadzorovano peljejo v likvidacijo.</p>
               <p>Še nekaj glede tega, da so zaščiteni depoziti nad 100 tisoč. Vsi depoziti, tudi
               državni so, največji so bili državni. Zakaj pa ni bilo postavljeno vprašanje, kdo je
               pa prvi, ki je dal te depozite v ti dve banki.?! O tem se ne govori, samo zadnje, to,
               kar je bilo, zato da se je ohranila insolventnost teh bank, dokler se ni ugotovilo,
               da lastniki teh bank ne želijo, ali ne morejo, ali nočejo dokapitalizirati. Šele
               potem, ker je grozila nelikvidnost, nesolventnost in tudi s tem okužba celotnega
               bančnega sistema, se je Vlada na predlog medresorskih, da bom bolj precizen,
               medresorske skupine, ki je bila imenovana s strani Banke Slovenije in Vlade, odločila
               za to, za kar se je odločila. Še danes trdim, da je to pametnejše, boljše za
               Slovenijo in tudi takšen ukrep podpiram.</p>
            </sp>
            <sp xml:id="SDZ6-Redna-19-2013-11-20.sp177">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Marko Pogačnik, nisem razumela, na koga, ker gospod Čehovin je imel repliko in
               na njega ne morete ... / oglašanje iz dvorane/ Sedaj ne morete imeti; replike na
               repliko ni, lahko se prijavite na razpravo, ker gospod Jerko Čehovin je imel repliko
               na predlagatelja in repliko na replike žal ni. Prej pa ste dobili od mene besedo.</p>
               <p>Naslednji ima besedo gospod Franc Breznik ... / oglašanje iz dvorane/</p>
               <p>Izvolite, gospod Tanko.</p>
            </sp>
            <sp xml:id="SDZ6-Redna-19-2013-11-20.sp178">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Spoštovana predsedujoča, v 70. členu Poslovnika si lahko preberete zadnji stavek:
               "Replika na repliko ni dovoljena, razen če je predsedujoči ocenil, da so bile navedbe
               v repliki netočne." Gospod Pogačnik se sklicuje na točno ta stavek. Predlagam, da se
               v tem primeru predsedujoči odloči, da gospod Pogačnik dobi besedo.</p>
            </sp>
            <sp xml:id="SDZ6-Redna-19-2013-11-20.sp179">

               <speaker>PODPREDSEDNICA RENATA BRUNSKOLE:</speaker>

               <p>Glede na to, da v parlamentarni praksi replike na repliko ni bilo in ker jaz ne morem
               trditi kot predsedujoča, da sem ocenila, da so bile navedbe v repliki netočne, žal ne
               morem dati replike na repliko.</p>
               <p>Gospod Zvonko Černač kot predlagatelj? Izvolite.</p>
            </sp>
            <sp xml:id="SDZ6-Redna-19-2013-11-20.sp180">

               <speaker>ZVONKO ČERNAČ (PS SDS):</speaker>

               <p>Tudi jaz se staram, če bo kaj lažje, gospod Meh, tudi jaz sem nekaj pozabil povedati,
               pa bom zdaj izkoristil to priložnost.</p>
               <p>Gospod Čehovin je govoril tudi o tem, kdo naj bi bil odgovoren za to ekspanzijo
               kreditov v podjetjih v obdobju 2007, 2008. Govoril je o 25 milijardah in pri tem
               govoril o tem, da ima mehanizem za ustavitev oziroma za določanje obsega tega
               potenciala Vlada Republike Slovenije oziroma minister, ki je pristojen za finance.
               Nima ga! Seveda ga nima, Banka Slovenije ima ta mehanizem oziroma ta okvir – ga je
               imela takrat in ga ima danes. In kdo je bil takrat guverner, ko se je zgodila ta
               nenormalna rast po mnenju gospoda Čehovina? Gospod Gaspari, ki je kasneje postal v
               Pahorjevi vladi minister!</p>
               <p>Glede zakonodaje v času ministrovanja ministra Vizjaka, takrat je bila pa sprejeta
               zakonodaja, po kateri so te tajkunske glave pogledale končno izpod teh loncev. Ko so
               se tisti, ki so prikrivali te prevzeme, morali na podlagi te zakonodaje razkriti. In
               mi ne problematiziramo depozitov v času, ko sta banki normalno delovali v letu 2008,
               2009, ni problem tisto obdobje, problem so depoziti danes, v tistem obdobju, ko je
               bilo jasno, da jo je potrebno ukiniti. Minister je sam povedal, da je bilo jasno, da
               jo je potrebno ukiniti, kljub temu pa je maja namenil dodatno injekcijo v višini 109
               milijonov evrov kot depozit države vanjo.</p>
               <p>Gotovo je potrebno pristopiti k sanaciji bančnega sistema neodvisno na lastništvo,
               vendar pa mora biti pristop pošten in enakopraven do vseh. Mi trdimo, da je bil tukaj
               ubran privilegiran pristop, vendar ne z vidika interesov države in davkoplačevalcev,
               pač pa z vidika interesov tistih, ki nosijo največjo odgovornost, da sta ti dve banki
               zavozili.</p>
               <p>Pričakoval bi oziroma verodostojnost gospoda Meha pri teh intervencijah bi bila pa
               mnogo večja, če bi interveniral kakšni dve uri nazaj, ko je gospa Lejla Hercegovac
               dejala, citiram: "Mene res, gospod Jerovšek, skrbijo vaši možgani, mislim, da imate
               vtičnice vse prav, ampak so pomešane in niso na pravih mestih." In tako naprej.
               Takrat ni bilo intervencije gospoda Meha, zaradi tega je tudi vsaka njegova nadaljnja
               intervencija, ki se je zgodila ali pa se še bo zgodila, neverodostojna in nepotrebna.
           </p>
            </sp>
            <sp xml:id="SDZ6-Redna-19-2013-11-20.sp181">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa mag. Lejla Hercegovac imate repliko. Izvolite.</p>
            </sp>
            <sp xml:id="SDZ6-Redna-19-2013-11-20.sp182">

               <speaker>MAG. LEJLA HERCEGOVAC (PS PS):</speaker>

               <p>Hvala, spoštovana podpredsednica. Spoštovane poslanke in poslanci!</p>
               <p>Mislim, gospod Černač, da ni prav, da ponavljate stvari, ki niso vam izrečene. Če bi
               bili pravi kolegi in kolegice v Državnem zboru, bi svojega kolega Jerovška opozorili,
               da vsake besede ne obrača, da ne žali poslancev, enega po enega v Državnem zboru, vi
               pa to mirno gledate. Poglejte, enkrat mu tudi nekdo mora povedati, da ni prav, da
               tako dela. Mislim, da tudi vi enako mislite, ampak niste korektni.</p>
            </sp>
            <sp xml:id="SDZ6-Redna-19-2013-11-20.sp183">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Kot predlagatelj, gospod Zvonko Černač.</p>
            </sp>
            <sp xml:id="SDZ6-Redna-19-2013-11-20.sp184">

               <speaker>ZVONKO ČERNAČ (PS SDS):</speaker>

               <p>Ja, nekaj podobnega sem pričakoval, gospa Lejla Hercegovac. Ker se mu vi niste
               sposobni opravičiti za nedostojne besede, ki ste jih izrekli v Državnem zboru, se jaz
               gospodu Jerovšku opravičujem v vašem imenu za to, kar ste nedostojnega o njem malo
               prej govorili ...</p>
            </sp>
            <sp xml:id="SDZ6-Redna-19-2013-11-20.sp185">

               <speaker>PODPREDSEDNICA RENATA BRUNSKOLE:</speaker>

               <p>Samo malo. Predlagam, da se razprava nadaljuje brez žalitev, kdo je kaj sposoben in
               kdo ni.</p>
               <p>Mag. Lejla Hercegovac ima repliko.</p>
            </sp>
            <sp xml:id="SDZ6-Redna-19-2013-11-20.sp186">

               <speaker>MAG. LEJLA HERCEGOVAC (PS PS):</speaker>

               <p>Gospod Černač, niste dobro obveščeni. Vprašajte kolega Jerovška, o čem sva se midva
               pogovarjala. To pomeni, da nimate prave informacije.</p>
            </sp>
            <sp xml:id="SDZ6-Redna-19-2013-11-20.sp187">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sedaj pa ima razpravo gospod Franc Breznik, za njim naj se pripravi gospa Alenka
               Jeraj in potem gospod Franc Jurša.</p>
            </sp>
            <sp xml:id="SDZ6-Redna-19-2013-11-20.sp188">

               <speaker>FRANC BREZNIK (PS SDS):</speaker>

               <p>Hvala za besedo, gospa podpredsednica. Spoštovana ministra!</p>
               <p>Upam, da se boste danes z argumenti, da vas ne bo minister za obrambo branil z vsemi
               sredstvi – morda je to simbolično. Kolikor vem, je Slovenska vojska v zelo dobri
               kondiciji. Se kar bojim nastopati danes, ampak vseeno.</p>
               <p>Predstavil bom nekaj argumentov, za katere mislim, da so bistveni, pa tudi prosil
               bi, da se vrnemo nazaj v tržno gospodarstvo, v svet trga, v svet tistih ljudi, ki
               gledajo na nas iz kompletnega sveta in ki ocenjujejo našo ekonomsko politiko ene,
               druge ali tretje vlade. To je tisto, kar je pomembno, zaradi česar smo se danes tu
               zbrali, in tisto, zaradi česar smo sploh postavili to našo preljubo državo. To našo
               preljubo smo konstituirali na začetku 90. let samo zaradi tega, ker je prejšnja
               država močno kršila osnovne človekove pravice in temeljne svoboščine in ker
               državljani in državljanke prejšnje države niso imeli blaginje. 90 % ljudi je živelo
               dobesedno na pragu revščine v primerjavi s srednjeevropskimi državami in samo peščica
               je bilo tistih, ki so živeli v privilegijih bivšega udbokomunističnega sistema.</p>
               <p>Tisto, kar je pomembno, je pomembno, da tržno gospodarstvo deluje v popolni
               konkurenci. Tržno gospodarstvo ne more delovati izven popolne konkurence, ne more
               delovati v monopolih. Tržno gospodarstvo mora delovati v družbi odgovornih
               posameznikov in tržno gospodarstvo deluje tudi po principu pozitivne kadrovske
               selekcije. To so tisti temeljni biti, da lahko tržno gospodarstvo deluje. Slovenski
               narod se je odločil z veliko večino za to, da gre v kapitalizem, da gre v samostojno
               državo in da gre v tržnogospodarski sistem. To govorim danes zaradi tega, ker na
               tržnogospodarski sistem pač trg reagira. Vlada z ekonomsko politiko daje signale, z
               vsako izjavo, z vsakim dejanjem daje signale na trg. Tam se ljudje dnevno milijonkrat
               odločajo racionalno, mnogokrat neracionalno, zaradi tega tudi ekonomija kot takšna
               težko deluje po nekem principu naravoslovnih znanosti in to je tisti problem, ko mi
               teh velikih spremenljivk neke družbe ne moremo čisto predvideti, lahko jih v
               nekaterih zadevah predvidevamo. Trg se odziva na eno in drugo makroekonomsko politiko
               neke vlade, seveda z razmerami. V našem primeru, ko je naša suverenost, o kateri ste
               danes nekateri govorili, lahko rečem, delno ohromljena, zato ker si ta denar
               izposojamo, ker naš poračun ima manko, kot bi temu rekli, in zaradi tega trg reagira
               tako, kot reagira.</p>
               <p>Tisto, kar lahko očitamo ministru, torej o tistih dveh točkah, ki ste jih danes že
               na veliko razčlenjevali, torej predvsem, zakaj se je odločil za likvidacijo namesto
               stečaja dveh manjših tajkunskih bank, ki nista v slovenski sistemski banki, ki imata
               relativno malo varčevalcev, relativno mali fond. To je tisto, kar je osnovno
               vprašanje današnje teme. In, ali so to znamenja za trg; ali minister deluje pasivno,
               ali minister za finance, ki je v vsaki vladi eden najbolj pomembnih ministrov, deluje
               tudi na ostale ministre, ali ti ministri delujejo po nekaterih njegovih načelih in
               ali spodbuja neko ekonomsko politiko, ki bi bila za trge bolj uspešna.</p>
               <p>Predvsem je pomembno to, da ta vlada, pod tem vodstvom, ni izpeljala nobene resne
               strukturne reforme. Nagnjenja vseh tistih, ki govorijo, ki kritizirajo Slovenijo, so
               predvsem v smeri, da naši trendi kažejo, da pada konkurenčnost slovenskega
               gospodarstva. To je osnovna poanta ali pa osnovna anamneza slovenskega gospodarstva
               in to je tisto, kar je najbolj pomembno.</p>
               <p>Če pogledamo še enkrat, ker ministra prej ni bilo, ko je kolega Černač nekako kazal
               diagram pribitkov na slovenske obveznice, lahko vidimo točno to, kako trgi reagirajo.
               Upam, da minister pozna ta diagram; ta diagram – še enkrat, da ga ponazorim – kaže iz
               pribitkov, ki so bili skoraj blizu 7 %, ko je Janševa vlada v februarju 2012 prevzela
               vladanje. Ti pribitki so že v marcu 2012 padli na stopnjo nekaj nad 5 %, potem se je
               začelo tako imenovano blokiranje s strani takratne opozicije, predvsem je bila
               narejena tako imenovana referendumska blokada, blokada tudi sindikatov na ulicah,
               kjer ste blokirali skupaj tako imenovani obe rešitvi, torej rešitev slabe banke in
               rešitev Slovenskega državnega holdinga.</p>
               <p>Po tistem ko je Ustavno sodišče povedalo, da bi referenduma lahko pripeljala do
               neustavnosti, z naslednjimi argumenti, ti argumenti so pa bili predvsem, da je
               učinkovito izvajanje funkcij države, vključno z ustvarjanjem pogojev za razvoj
               gospodarskega sistema, uresničevanje človekovih pravic, zlasti pravic socialne
               varnosti in varstva dela ter pravic do svobodne gospodarske pobude. To pomeni,
               gospodarstvo je tisti temelj, ki daje močno ustavno večino za vse ustavne pravice v
               tako težkih razmerah za to državo. To je tisto, kar je povedalo Ustavno sodišče in
               tisto, kar ni povedala Slovenska demokratska stranka.</p>
               <p>Spoštovani gospod minister, poglejte, Slovenija se je obvezala, da bo v sklad ESM
               plača 342 milijonov evrov. Mi tega sklada do sedaj nismo izkoristili, torej
               zadolževanja po vrednosti 0,25 % nismo izkoristili. Moje vprašanje je še vedno: Zakaj
               smo se zadolžili za stopnjo nekaj manj kot 5 % na triletne obveznice? To je tisto
               temeljno vprašanje in to je tisti signal, ki nam kaže trg, da vlada, ki ne izpelje
               nobenega resnega reformnega programa v tako težkih okoliščinah, ima te pribitke na
               takšni stopnji. Pribitki v teh časih so za Avstrijo – 0,25 %, Nemčijo – 0,21 %,
               Bolgarijo – 1,2 %, celo za Romunijo, ki ni članica evro skupine in Hrvaško so nekaj
               nad 4 %.</p>
               <p>Torej to je ta nezaupnica in to kaže točno ta trend. Torej po "virantovanju", celo
               kaže na anomalijo, ki je ne morem sam niti približno verjeti, da je Janševa vlada, ki
               je delovala z omejenimi pooblastili, kot je nekoč izjavil sedanji predsednik
               Državnega zbora, imela manjši pribitek na slovenske državne obveznice kot vlada
               Alenke Bratušek.</p>
               <p>Ko je ta vlada pokazala tudi pasivnost, ki jo jaz očitam ministru, s katero je
               povzročil večjo materialno škodo, so ti pribitki prišli blizu vrha 7 % in ves čas
               varirali med cirka 6 do 6,5 %. To so ti trendi, ki kažejo, ki jih trg nakazuje, da ta
               vlada in ta ekonomska politika, da je zgrešena. Še celo vse tiste zadeve, ki jih
               peljete v prihodnost, srednjeročno prihodnost, pa kažejo še manjšo konkurenčnost
               slovenskega gospodarskega sistema. In to je tisto, kar je zastrašujoče, in to je
               tisto, kar bo jemalo vsem: upokojencem, vsem tistim vašim otrokom, vnukom in vsem
               tistim, ki bodo za nami nekako morali prebivati v tej naši skupni državi.</p>
               <p>Gospod minister, jaz vas prosim, da mi odgovorite na dve temeljni vprašanji. Prvič.
               Zakaj ste maja 2013 dokapitalizirali ali pa dali 100,9 milijona evrov depozitov v dve
               majhni tajkunski banki, ki ste ju nato spravili v likvidacijo namesto v stečaj? To je
               tisto temeljno vprašanje, ki se naj izkazuje Sam bi kot ekonomist razumel, če se bi
               to dogajalo z Novo Ljubljansko banko, bi še nekako razumel, gre za največjo sistemsko
               banko v Sloveniji in to bi nekako razumel, to bi bilo ekonomsko upravičeno. Ne bi pa
               razumel, zakaj braniti dve tajkunski banki.</p>
               <p>Poglejte, spoštovani gospod minister, verjamem, da ste sposoben človek, vedite pa,
               da pa ste pred Državnim zborom zaprisegli, da boste delovali v blaginjo te države po
               svojih najboljših načelih. Osebno pa verjamem, da so vaše sposobnosti boljše od
               sposobnosti gospoda Mencingerja, od sposobnosti gospoda Frana Štiblarja, Veljka
               Boleta in Maksa Tajnikarja. Ti ekonomisti slovenske ali pa beograjske ekonomske šole
               bodo šli na smetišče zgodovine kot neuspešni ekonomisti. Jaz verjamem, da je vaš
               ...</p>
            </sp>
            <sp xml:id="SDZ6-Redna-19-2013-11-20.sp189">

               <speaker>PODPREDSEDNICA RENATA BRUNSKOLE:</speaker>

               <p>Prosim za pozornost v dvorani. Se opravičujem, gospod Breznik ...</p>
            </sp>
            <sp xml:id="SDZ6-Redna-19-2013-11-20.sp190">

               <speaker>FRANC BREZNIK (PS SDS):</speaker>

               <p>... potencial, da ste prevzeli to odgovornost, ko ste tukaj zaprisegli, in da te
               politike tako imenovanega tovarišijskega kapitalizma Foruma 21 ne boste peljali
               naprej. To je tisto, kar bo ostalo onkraj mene kot poslanca in onkraj vas kot
               ministra za finance. To bo tisto, ko se bova pogovarjala čez deset let, vi mogoče
               pred svojimi študenti, lahko jim boste pojasnjevali, zakaj ste branili ta interes, to
               boste morali povedati za svojo vest. Ne danes meni, tega tudi ne pričakujem, ampak to
               je tisto, o čemer se bova pogovarjala kot ekonomista, kot kolega morda – jaz vas
               spoštujem, verjamem, da ne spadate v šolo ekonomistov, ki sem jih naštel – in to je
               tisto, kar bo. Verjamem, da se boste branili z argumenti.</p>
               <p>Na koncu bi povedal samo še en rek, ki je nekako znan: "Proračun mora biti usklajen,
               zakladnica ponovno napolnjena, javni dolg je treba zmanjšati, aroganco uradnikov
               nujno brzdati in pomoč tujim deželam znižati. Ljudje se morajo spet naučiti delati
               namesto živeti od državne podpore, sicer bo Rim bankrotiral." Cicero, 55 let pred
               našim štetjem. Upam, da če obstajajo neke zgodovinske okoliščine, zakaj so države
               izgubile suverenost in na koncu propadle, je skrito v vseh teh dogodkih.</p>
               <p>Spoštovani gospod minister, prepričan sem, da boste vse moje podatke nekako ovrgli,
               da mi boste povedali, da se motim in da je vaša rešitev bila optimalna v teh danih
               razmerah. Tisto, kar sem vam pa jaz povedal, pa je, da trg, ki deluje, trg in pribite
               desetletne obveznice, ki so temelj tržne ekonomije, ki so temelj zaupanja, tistih, ki
               nam posojajo denar, to je tisto, kar ni subjektivno, kar je objektivna okoliščina in
               objektiven argument tukaj v Državnemu zboru.</p>
               <p>Najlepša hvala in želim vam dosti sreče v prihodnosti.</p>
            </sp>
            <sp xml:id="SDZ6-Redna-19-2013-11-20.sp191">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.
                   Gospa Alenka Jeraj ima besedo naslednja. Prosim za red v dvorani ... 
               Potem ima gospod Franc Jurša in potem gospod Marko Pavlišič.
                   Izvolite, gospa Jerajeva. 
               
           </p>
            </sp>
            <sp xml:id="SDZ6-Redna-19-2013-11-20.sp192">

               <speaker>ALENKA JERAJ (PS SDS):</speaker>

               <p>Hvala lepa.</p>
               <p>Danes smo poslušali, da zapravljamo davkoplačevalski denar, da tratimo čas, zraven
               nam pa sicer priznavate, da imamo kot opozicija pravico, da vložimo interpelacijo,
               celo nekatere druge pravice, ki pritečejo demokraciji, imamo po vaše, imate pa drugi
               z demokracijo očitno probleme. To je naše delo, tisti ki se dolgočasite, ki se vam
               zdi, da tukaj izgubljate čas, pojdite delati kaj drugega, saj vas nihče ne sili, da
               ste poslanci, če mislite da je to tratenje časa.</p>
               <p>Govorimo o zelo pomembnih stvareh, seja in tudi interpelacija mora biti zato, da
               povemo, da nismo vsi isti, da nekateri mislimo da "puf na puf" ni rešitev za to
               državo, da ne moremo porabiti več, kot ustvarimo, ker bomo morali to enkrat plačati,
               ne samo mi, ampak tudi naši otroci.</p>
               <p>Zdaj je tudi jasno, zakaj ste bili nekateri tako goreče še lani proti fiskalnemu
               pravilu, proti omejevanju porabe, proti možnosti zapravljanja; zato ker tega ne
               znate, znate samo trošiti. Ko zmanjka, najamete kredit, kdo ga bo vrnil, pa ni več
               vaša stvar oziroma boste dolg prevalili preko kakšnega novega davka na državljanke in
               državljane ali pa se bomo zadolževali do bridkega konca, do bankrota, ko res ne bomo
               več suvereni in neodvisni.</p>
               <p>Iz evropskega mehanizma so sanirali banke v Španiji. Kolega Čehovin je rekel, da so
               imeli nek poseben tretma, najbrž bi ga lahko imeli tudi mi glede na to, v kakšni
               situaciji smo. So zadevo rešili, a sedaj Španija ni več suverena, je izgubila
               suverenost – gospod minister, vi ste o tem govorili, da ne bomo več suvereni pa tudi
               predsednica Vlade. Ne, ker vi ne želite poceni denarja, ker bi, to je povedala tudi
               premierka, to pomenilo tudi druge ukrepe. Seveda bi pomenilo konec zapravljanja,
               konec polnjenja žepov prijateljev kot na primer zdaj že bivšega ministra Stepišnika
               in njegovega podjetja, ki dobiva državne subvencije, torej denar od nas vseh, potem
               gredo pa v Istanbul na izlet, 72 zaposlenih, mogoče bi raje odpeljale
               davkoplačevalce, ki so jim dali za to.</p>
               <p>Oba sta rekla s premierko, da smo s tem, ko se zadolžujemo, takole na rezervo, to
               naredili zato, da dokažemo, da se še lahko zadolžujemo. Mislim, da bi bila prava pot,
               da bi sprejeli take ukrepe, da bi uravnotežili prihodke in odhodke in da bi se lahko
               hvalili s tem, da se nam ni treba več zadolževati. To bi bil pravi cilj, ne pa se
               hvaliti s tem, da se lahko še naprej zadolžujemo. Premierka je povedala, da ne
               potrebujemo denarja, vi ste povedali, da ga potrebujemo; celo več, povedali ste, da
               smo si ta denar, zadnjo milijardo in pol, spodobili za potrebe izvrševanja proračuna.
               Mislim, da se bi morali najprej dogovoriti, ali ga potrebujemo ali ga ne, da ne
               omenjamo tistega, da do aprila denarja ne potrebujemo, in vaših izjav v Vilni, da
               imamo polne račune denarja. Ne vem, kje je zdaj ta denar, da si ga moramo sposojati.
               Gospa Vraničar je v začetku oziroma sredi septembra rekla, da se Slovenija na trgu
               zdaj ne more več zadolžiti. Torej smo se morali zadolžiti na nek čuden način in o tem
               čudnem načinu in lastniku, ki nam je posodil denar, vas sprašujemo, na to nam ne
               želite odgovoriti. Izgovor, da smo na trgu – če bi želeli biti na trgu, potem bi
               naredili po odprtem postopku in verjamem, da tega ne morete narediti. Tako glede na
               besede gospe Vraničar. Poleg tega ste rekli, da smo se morali zadolžiti, ker ne vemo,
               kaj bo, kakšni bodo rezultati stresnih testov v bankah itn., obenem pa poslušamo, da
               se v državi cedita med in mleko, da je vse super, da smo na pravi poti, da se stvari
               obračajo, vse sama pozitiva. Torej, po tej logiki se bomo januarja in februarja lahko
               ceneje zadolževali, kot smo se danes, če smo tako dobri in če vi res povsod vidite v
               poročilih Evropske komisije same pozitivne napovedi. Bili so zelo kritični, nobenega
               odstopanja ni, nobenih zamud, zelo bomo morali paziti, kaj delamo in s takimi stvarmi
               se jaz ne bi hvalila.</p>
               <p>Če preidem na slabo banko in na gospoda Širclja. Minister je dal gospodu Širclju
               štirinajst dni, da se odloči, ali bo poslanec ali pa bo v slabi banki. Nato ga je pa
               po štirih dneh razrešil kot neizvršnega direktorja v slabi banki. Verjetno zato, da
               se ne bi napačno odločil in ostal v slabi banki, da bi nadzoroval, kaj se bo tam
               delalo. Da vam tudi Evropa ne zaupa, kaže tudi to, da oni delajo stresne teste, ker
               ne verjamejo temu, kar bi pripravili vi. In denar bo spet odtekal. Upajmo, da ne, da
               bodo tuji direktorji, ki so v slabi banki, pravim, gledali pod prste, če bi se želelo
               kaj takega. Smo pa prebrali v časopisu, da se lahko obeta tudi kaj drugega. Vemo, da
               slaba banka ni bila vaša opcija oziroma ste se morali ta način reševanja bank
               sprejeti. Vemo, da tisti, ki vam svetujejo ali pa kateri opciji pripadate,
               zagovarjajo ves čas dokapitalizacijo, ne pa iskanja krivcev in drugačne sanacije
               bank, kot smo ji že bili priča v tej državi in jo še danes plačujemo. Vaša današnja
               šefinja oziroma premierka je bila glavna pri tem, zbirala podpise in želela na vse
               načine preprečiti, da bi nastala slaba banka. Minister, v Večeru ste v intervjuju
               rekli, da vas najbolj moti polletna zamuda pri sanaciji bank. Zamujamo že mnogo več
               kot pol leta.</p>
               <p>Kot sem rekla, za zadnje obdobje je kriva sedanja premierka Alenka Bratušek, ki je
               kot opozicijska poslanka temu zelo nasprotovala. V SDS smo pa že leta 2009 predlagali
               takratnemu premierju Pahorju ustanovitev slabe banke. Ko smo prevzeli vodenje banke
               in imeli pač to moč, smo to želeli tudi narediti. Kot rečeno, je bilo v lanskem letu
               toliko polen pod nogami, da imamo slabo banko šele sedaj oziroma se šele sedaj
               postavlja.</p>
               <p>Sprašujemo vas tudi o tem, zakaj smo letos vložili več kot 100 milijonov v Probanko
               in Factor banko, nekateri kolegi so obtoževali gospoda Širclja, zakaj ni on kaj
               naredil – zato ker se je prej poslovil od tega mesta. 26. aprila ste vi dobili
               revizijo, takrat videli, v kakšnem stanju sta obe banki. Zakaj ju niste dali takrat v
               stečaj ali prisilno likvidacijo? Zakaj ste omogočili, da je gospod Rigelnik še nekaj
               milijonov potegnil ven? Rekli ste tudi, da ste razmišljali o tem, kako ti dve banki
               zapreti, da bo imelo gospodarstvo čim manj škode. Katero gospodarstvo? Tisto
               organizirano v Forumu 21? Namreč, v Probanki so bili zbrani v glavnem takšni, ki so v
               Forumu 21, enako tudi v Factor banki. Njeni lastniki so hkrati tudi njeni veliki
               dolžniki in ja, iz teh dveh bank so se kreditirali tajkunski prevzemi. Gospod Kordež
               je danes že v zaporu, zraven so še Trimo, Perutnina Ptuj, Avtotehna, Pivovarna Laško,
               Lovše, Zoran Janković, 11 milijonov je dolgoval Factor banki s svojim podjetjem. Sami
               prijatelji bivšega predsednika Kučana, ki so se sestajali na sestanki Foruma 21,
               mislim, da je tudi danes bil en dogodek Foruma 21. Danes so vsi ti gospodje in
               uspešni direktorji v bankrotu oziroma v stečaju ali pa do vratu zadolženi. Tajkunske
               kredite ves čas očitate Janševi vladi, čeprav smo že nekajkrat povedali, da kreditov
               ne daje predsednik vlade, torej Janša jih ni dajal, pač pa jih je dajal gospod
               Kramar, gospa Pajenkova v Probanki, nadzoroval pa jih je najprej gospod Gaspari kot
               guverner, kasneje pa gospod Kranjc. Nihče od teh ni opravil dobro svojega dela, ampak
               kakšen drug guverner takrat ne bi prišel skozi sito takratnega predsednika republike,
               zato prav veliko izbire nismo imeli. Če ni naredil svojega posla, tako kot bi ga
               moral, je prav, da za to tudi odgovarja.</p>
               <p>Gospod Čehovin, ste rekli, da moramo mi kaj prečitati. Tudi vi bi morali kaj
               prečitati iz tistega časa. Namreč, takrat smo spremenili Zakon o prevzemih, ko so
               morali javno objaviti prevzemne pogodbe, ko se je javno obelodanilo zaradi spremembe
               zakona, da ti gospodje kar z delnicami, katerih lastniki še niso, garantirajo za
               kredit, ki so ga najeli za nakup teh delnic. Takrat se niso rodili tajkuni, pač pa so
               se takrat obelodanili, zato ker smo spremenili zakonodajo. Je bilo pa treba še
               marsikaj spremeniti na kakšnem mestu direktorja agencije za pranje denarja, urada za
               pranje denarja, Urada za varstvo konkurence in tako naprej, je bilo treba najprej
               nekaj ljudi zamenjati, ker tisti, ki so bili tam, so bili tam zato, da se nič ni
               ugotovilo.</p>
               <p>Minister, rekli ste, da ste morali to narediti pri Factor banki in Probanki, da
               ohranimo gospodarstvo. Mi smo dobili od direktorja Ptujskih pekarn in slaščičarn s 60
               zaposlenimi in 3,5 milijona evrov ustvarjenega letnega prometa, da jim je Probanka,
               ki je od septembra v procesu likvidacije, zablokirala vse poslovne račune. Imajo rez
               terjatev, kredit 1,1 milijona, skratka, zdaj imajo zablokirane vse račune in najbrž
               se bo teh 60 novih ljudi znašlo na zavodu za zaposlovanje. Če ste si tako
               predstavljali reševanje gospodarstva in pomoč gospodarstvu, ste se slabo
               odločili.</p>
               <p>Ponovila bi vprašanje, ki ga je povedal, mislim da že kolega Pukšič in še kdo: ali
               vam je svetoval stric Jože Mencinger ali pa vas je morda poklical Drago Isajlovič? Ta
               je po nekaterih podatkih tudi leta 2009 poklical takratnega ministra Križaniča, ki je
               najel kredit in nato iz tistega kredita vložil v Probanko in Factor banko več kot 200
               milijonov. Vi delate enako. Če je to rešitev in če bomo na ta način karkoli rešili,
               je to samo vaše mišljenje, naše pač ne. Letos ste ponovno, smo vzeli kredit, da smo
               dali 100, več kot 100 milijonov v ti dve banki, ko ste od 26. aprila vedeli, da sta
               obsojeni na propad, in niste reagirali tako, kot bi kot minister morali, tako kot ste
               prisegli, da boste delali v dobro države in državljanov. To zagotovo ni v dobro
               državljanov, kar ste naredili. Saj bo prišel trenutek, ko bo treba položiti račune in
               ko boste morali pojasniti, kaj se je dogajalo; mogoče ne nam, morda pa kdaj kakšnim
               kriminalistom ali sodiščem, ker verjamem, da bomo v tej državi enkrat vzpostavili
               pravni sistem, ki bo deloval, ker tokrat se sanacija bank ali pa reševanje bank ne bo
               končalo, kot se je prva, ko so se krivci za bančno luknjo poskrili, nato pa ponovno
               zasedli položaj v bankah in zato smo ponovno tam, kjer smo. Sedaj ne samo mi, ampak
               tudi javnost, državljani želijo izvedeti, kdo so krivci za situacijo, in zaradi
               napačnih odločitev boste morda med njimi tudi vi.</p>
               <p>Kot rečeno; to, kar ste naredili in zato vas tudi interpeliramo, ni delo v dobro
               države in državljanom.</p>
            </sp>
            <sp xml:id="SDZ6-Redna-19-2013-11-20.sp193">

               <speaker>PODPREDSEDNICA RENATA BRUNSKOLE:</speaker>

               <p>Izvolite, postopkovno mag. Majda Potrata.</p>
            </sp>
            <sp xml:id="SDZ6-Redna-19-2013-11-20.sp194">

               <speaker>MAG. MAJDA POTRATA (PS SD):</speaker>

               <p>Hvala lepa, gospa podpredsednica.</p>
               <p>Menim, da je treba reagirati na raven javne besede, ki smo ji bili ravnokar
               priča.</p>
               <p>V tem nastopu je bilo zelo veliko žalitev ljudi, ki jih danes ni v tej dvorani, ne
               bom naštevala vseh, ampak da se za rektorja Ljubljanske univerze, uglednega
               ekonomista, ne glede na to, ali z njegovimi teorijami soglašamo ali ne soglašamo,
               uporabljajo take oznake, ki nimajo z njegovo strokovnostjo nič opraviti, zato če ima
               predsednik stranke gospe Jeraj težave s sestričnami, pa še s tem, da ga ni mogoče v
               tej državi najti na naslovu in mu dostaviti pošte, je to njihov problem. Ampak, da
               tako žalijo ljudi, ki jih ni v tej dvorani – že poprej je gospod Breznik zaničljivo
               govoril o ministrih –, presega vse meje. Nemogoče je soglašati, da je resno delo
               zvezano z žalitvami in omajanim dostojanstvom ljudi, zlasti tistih, ki jih ni
               tukaj.</p>
               <p>Bi pa v tem primeru rekla tudi, da je glede na raven te interpelacije in obrazlaganj
               interpelacije minister dr. Uroš Čufer govoril še bistveno preveč zaradi tega, ker
               vsak njegov stavek je bil dvakrat pregriznjen in zaobrnjen.</p>
               <p>Če govorimo zdaj o nekem spodobnem, koristnem in v prid države in državljanom
               namenjenem delu, potem se dajmo tudi temu primerno vesti, ne pa da tisti, ki žalijo,
               potem od drugega dela zahtevajo celo opravičila.</p>
               <p>Prosila bi vas, da bi pazili, ker nekateri govorijo res zelo hitro in toliko žalitev
               natrosijo, da je nemogoče na vse reagirati. Hvala.</p>
            </sp>
            <sp xml:id="SDZ6-Redna-19-2013-11-20.sp195">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, mag. Potrata.</p>
               <p>Se strinjam z vami in sedaj javno opozarjam vse poslanke in poslance, da se držijo
               Poslovnika Državnega zbora in razpravljajo v skladu s poslovnikom. Torej korektno,
               brez žalitev in omenjanj ljudi, ki jih ni tukaj in se tudi ne morejo potem tega
               braniti.</p>
               <p>Postopkovno želi gospod Jože Tanko. Imate besedo.</p>
            </sp>
            <sp xml:id="SDZ6-Redna-19-2013-11-20.sp196">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Jaz bi vas tudi opozoril, da ko je gospa Potrata predlagala, da ne bi navajali
               ljudi, ki jih ni tukaj, samo opozarjam, da tudi gospoda Janše in njegovih sestričen
               ni tukaj, pa ste v svoji argumentaciji to pograbili in uporabili za postopkovni
               predlog. Prosil bi, da če že delate tako kvalitetne argumentacije, kot jih delate,
               tudi vi ne obešajte in argumentirate s tistim, česar ni, tako da ste pri tem
               dosledni.</p>
               <p>Drugo, kar pa namenjam vam, spoštovana predsedujoča, pa je, ali lahko potem
               uporabljamo pri razpravi v Državnem zboru citate oseb, ki jih ni, ker to je tudi del
               dela poslancev Državnega zbora. Zdaj tu gospoda Mencingerja, kot vidim, ne bomo smeli
               več citirati pri njegovih izjavah in komentarjih, pri njegovih zgodovinskih izjavah.
               Nekatere so ponarodele, čudim se samo še, da ni padla kakšna Nobelova nagrada za
               ekonomijo in tako naprej.</p>
               <p>Rad bi potem, da predsedujoči pojasni, kako bo vodil sejo. Hvala lepa.</p>
            </sp>
            <sp xml:id="SDZ6-Redna-19-2013-11-20.sp197">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod Tanko.</p>
               <p>Prav je, da razpravljamo brez žalitev. Kar se tiče enega od zadnjih citatov, je tudi
               gospod Černač kot predlagatelj imel in ga absolutno nisem ustavila, da kaj ne bi bilo
               v redu z njegovim citatom.</p>
               <p>Gospod Franc Jurša ima besedo. Za njim gospod Marko Pavlišič in potem gospod Jože
               Tanko.</p>
            </sp>
            <sp xml:id="SDZ6-Redna-19-2013-11-20.sp198">

               <speaker>FRANC JURŠA (PS DeSUS):</speaker>

               <p>Hvala lepa, podpredsednica. Lep pozdrav ministrom, ministrici, državni sekretarki in
               seveda kolegicam in kolegom!</p>
               <p>Ne bom obračunaval, niti pel hvale; ne bom postavljal vprašanj, bom pa opozarjal.
               Minister, res ste redkobesedni, ampak to vam ne štejem za slabo kot ministru za
               finance. Res pa je, da vam štejem eno zadevo za slabo. Včasih ste bistveno prehitri,
               predvsem mislim, ko javnosti sporočite neko zadevo, katere niste predhodni uskladili
               vsaj s koalicijskimi partnerji. To pa bi v prihodnosti vam kazalo popraviti. Ampak,
               vi se boste ali ne boste držali mojega opozorila, to je vaše vprašanje.</p>
               <p>Tudi tokrat, ko sem v predstavitvi stališča poslanske skupine govoril, ne bom
               govoril o direktnem vprašanju, ki je navedeno v interpelaciji, je pa z njo na nek
               način povezano. Za nas je dejansko v naši poslanski skupini, kakor tudi v
               Demokratični stranki upokojencev, v tem trenutku top tema ali pa prvorazredna tema,
               če hočete, povezana tudi z Ministrstvom za finance. Zato bom danes tukaj o tej zadevi
               govoril.</p>
               <p>Da je Kad samostojna in pravna oseba, smo dejansko dogovorili pred enim letom in
               zapisano je v obstoječem zakonu, da SDH ne sme razpolagati s kapitalsko naložbo v
               Kadu, da Kad opravlja naloge, določene v skladu s pokojninsko zakonodajo, da ima Kad
               v svojem nadzornem svetu zagotovljeno članstvo iz vrst organizacije upokojencev, da
               se premoženje Kada lahko uporabi le za namene, določene z zakonom, ki ureja
               pokojninsko in invalidsko zavarovanje, da se plače in dobiček ne morejo uporabiti za
               razdelitev delničarjem, da Kad nakaže ZPIZ vsako 50 milijonov do 30. septembra
               primarno za usklajevanje pokojnin, kljub temu da tega usklajevanja tudi v preteklosti
               že nekaj let nismo delali in smo se odpovedali temu oziroma so se upokojenci temu
               odpovedali v prihodnjih dveh letih. Da poleg tega nakazila 50 milijonov SDH za
               zagotavljanje dodatnih sredstev ZPIZ nakaže 10 %, ki jih dobi SDH iz naslova prodaje
               kapitalskih naložb. Zelo pomembna pridobitev!</p>
               <p>Gospod minister mi smo zadovoljni s to rešitvijo in za nas spremembe zakona ni treba,
               v kolikor niste pripravljeni poslušati naše poslanske skupine, naše stranke,
               sindikatov, Zveze društev upokojencev in še nekaterih, ki želimo dati k temu svoj
               prispevek. Vi želite z novelo generaciji, ki je to ustvarila, tudi določene stvari
               odvzeti. Da bi Kad izgubil svojo upravno samostojnost, namesto tega se predlaga
               ločena evidenca premoženja, razveljavijo se določila o tem, da mora SDH za
               zagotavljanje dodatnih sredstev za pokojninsko blagajno Kadu nakazati 10 odstotkov
               vrednosti kupnine, ki jo SDH dobi od prodaje kapitalskih naložb, ki so opredeljene
               kot premoženje SDH. Ohrani se sicer določilo, da mora SDH nakazati vsako leto do 30
               septembra petdeset milijonov SPIZ, vendar ni določena namembnost porabe za
               usklajevanje pokojnin. To pa je ključnega pomena in seveda s takšno dikcijo se mi ne
               moremo strinjati. Zakaj mi nasprotujemo predlogu finančnega ministrstva? Minister,
               pozabili ste oziroma pozabljate, verjetno pa ste tudi premladi, da bi vedeli, čemu je
               bil Kad leta 1991 sploh ustanovljen. Pa naj vas spomnim. Namen Kapitalske družbe je
               zagotoviti dolgoročno finančno vzdržnost pokojninske blagajne in s tem javnost in
               stabilnost sedanjih bodočih pokojnin; varnost stabilnost sedanjih in bodočih
               pokojnin.</p>
               <p>Minister je kot kompromisni predlog namesto samostojne pravne osebe ponudil ločeno
               evidentirano premoženje Kada in SDH. Vendar to ne daje nobenih pravnih garancij za
               vrnitev premoženja Kada in njihovo namensko uporabo. Obstaja namreč velika
               verjetnost, da bi se premoženje Kada utopilo v neki večji pravni osebi in bi tako
               rekoč izginilo. Obveze drugih pripojenih družb, zadostuje samo Sod, so tako visoke,
               da v hipu pogoltnejo Kadovo milijardo premoženja.</p>
               <p>Absolutno nasprotujemo ideji ministra, da SDH kot univerzalni pravni naslednik stopi
               v vse pravice in obveznosti Kada, kar bi lahko prosto po Prešernu pomenilo, da
               razpolaga s pokojninskim premoženjem, teoretično pa lahko tudi neodplačno ga odsvoji.
               Predlog zakona mu tega namreč ne prepoveduje. Kot univerzalni pravni naslednik
               Kadovega premoženja bi bil samo SDH upravičen do donosa iz upravljanja tega
               premoženja. Z idejo te pripojitve pa ministrovem prepričanju, ker Kad ne bi več
               obstajal, je padlo v vodo tudi težko izpogajana 10-odstotna kupnina iz kapitalskih
               naložb države, namenjena za zagotavljanje dodatnih sredstev v pokojninski blagajni.
               In minister pričakuje, da bomo njegovo mačehovsko ravnanje do generacij, ki so
               dejansko postavile na noge samostojno Sloveniji in se z delom odpovedale marsičemu,
               da bi to zadevo podprli. Te zadeve enostavno in preprosto ni moč z naše strani
               podpreti!</p>
               <p>Zato še enkrat javno, tukaj v Dvorani državnega zbora, predlagam: pustite Kad pri
               miru! Po ZPIZ je dolžnost vlade ustanoviti demografski razvojni sklad, ki naj bi bil
               namenjen prav temu, čemur je danes namenjen Kad, seveda dodatno še z drugimi
               finančnimi injekcijami. Predsednica Vlade nam konkretnega odgovora na postavljeno
               vprašanje ni podala, prepričani pa smo, da je Kad vsaj eden od možnih virov
               financiranja tega sklada. Zato še enkrat: pustite sklad oziroma Kad pri miru do
               ustanovitve demografskega razvojnega sklada!</p>
               <p>Res da so razlogi, ki sem jih navedel bolj usmerjeni v prid interpelacije, čeprav
               predlagatelji interpelacije te problematike niso izpostavili, zato tudi mi ministra
               ne bomo interpelirali. Smo pa izkoristili to možnost in priložnost, da smo opozorili
               na pereči problem, s katerim se srečujemo danes, jutri in v temu času. Hvala
               lepa.</p>
            </sp>
            <sp xml:id="SDZ6-Redna-19-2013-11-20.sp199">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Marko Pavlišič, za njim gospod Tanko in gospa Maša Kociper.</p>
            </sp>
            <sp xml:id="SDZ6-Redna-19-2013-11-20.sp200">

               <speaker>MARKO PAVLIŠIČ (PS DL):</speaker>

               <p>Hvala za besedo. Spoštovana ministrica, spoštovana ministra, spoštovana državna
               sekretarka, spoštovane kolegice in spoštovani kolegi!</p>
               <p>Ministru se očita podelitev neomejenega državnega poroštva, pri čemer je iz sklepov,
               povezanih z nadzorovanjem prenehanja poslovanja dveh bank, popolnoma jasen zgornji
               znesek državnega poroštva. Ocenjena je bila tudi predvidena končna cena tega posega.
               Obtožba je torej popolnoma neutemeljena že v samem izhodišču, nato pa se nadaljuje z
               retoriko, ki odslikuje uporabo vseh pravnih in političnih sredstev za dosego ciljev,
               ki pa so zunaj tako prava kot tudi razumne politike. Predlagatelji interpelacije
               omenjajo, da če bi celoten bančni sistem sanirali na enak način, bi na
               davkoplačevalce prišel strošek 14 milijard evrov. Razumem, da predlagatelji s tem
               želijo upravičiti pomanjkanje poguma, da bi ta problem rešili sami pred prihodom
               vlade, ki ta pogum premore. Seveda pa ob tem ne morem spregledati ključne vloge
               guvernerja Banke Slovenije, skupaj s finančnim ministrom imamo odločno dvojico, ki je
               ni strah sprejemati ustrezne rešitve na primeren način. Ob tej temi ne moremo mimo
               tistega, ki nam, hočeš ali nočeš, kroji tudi našo usodo. Gre za Evropsko unijo, kamor
               smo, tega ne smemo pozabiti, vstopili z referendumom s skoraj 90-odstotno večino.
               Zato je prav, da izkoristimo vso pomoč, ki nam je na voljo in jo tudi plačujemo tako
               strokovno kot tudi finančno, in ne preslišimo njihovih nasvetov ter mnenj. Omenjena
               akcija v dveh bankah ...</p>
            </sp>
            <sp xml:id="SDZ6-Redna-19-2013-11-20.sp201">

               <speaker>PODPREDSEDNICA RENATA BRUNSKOLE:</speaker>

               <p>Prosim za red v dvorani, da lahko gospod Pavlišič pove.</p>
            </sp>
            <sp xml:id="SDZ6-Redna-19-2013-11-20.sp202">

               <speaker>MARKO PAVLIŠIČ (PS DL):</speaker>

               <p>... in omenjena akcija v dveh bankah je bila v sodelovanju z ustreznimi
               institucijami Evropske unije. In tudi po tem so bile danes ocene, da je bila izbrana
               pot pravilna. Smo pa o tej temi že imeli precej dolgo parlamentarno debato in jo
               imamo ponovno. Da smo si na jasnem, več časa kot je na voljo, lažje in bolj temeljito
               lahko tisti z ustreznim vplivom v banki poskrbi za svoje interese. Predlagatelji
               interpelacije ministru v isti sapi očitajo, da so nekateri iz bank v postopku že
               pobrali ven, kar so pač lahko, in nato tudi, da bi moral še počakati vsaj do konca
               stresnih testov. Minister je tako po mnenju predlagateljev interpelacije hkrati
               prepočasen in prehiter. Zanimivo, očitno se predlagatelj ne more odločiti, pa je
               pobral kar obe varianti.</p>
               <p>To seveda lahko razumemo predvsem kot dejstvo, da predlagatelji niso zadovoljni s
               tem, ker se je zgodilo, pri čemer jih razumem. Tudi sam nisem zadovoljen, da nam
               banke propadajo in da gospodarska aktivno upada. Ampak premorem pa toliko razuma, da
               zato ne bom krivil tistega, ki je prvi naredil to, kar je bilo potrebno narediti, in
               pokazal na golega cesarja oziroma jasno povedal, da bank, ki ne poslujejo dobro, ne
               potrebujemo. Verjamem pa, da tudi minister Čufer razume, da je pač primerna tarča za
               trenutne potreba opozicije in tega pretirano ne zameri. Če bo ta debata na koncu
               pripomogla vsaj k temu, da se bo predlagatelj lahko odločil, ali je bil minister
               prehiter ali prepočasen, si bom rekel: "Splačalo se je, vsaj nekaj smo dosegli."
               Moram pa pohvaliti tudi predlagatelja za nov pristop. Do sedaj ni bilo v navadi, da
               bi bile interpelacije ministru konstruktivne, da se hkrati predlaga tudi nov
               minister. To ocenjujem kot zanimivo idejo, morda vredno razmisleka, pa ne le zaradi
               kvalitete predlaganega kandidata dr. Janeza Šušteršiča, katerega kolumne še vedno rad
               preberem, čeprav niso ravno prijazne do naše vlade. Prav je, da nam postavlja
               ogledalo, precej kvalitetnejše kot pa ga dobimo tukaj v tej hiši. In nekateri to
               cenimo. O ideji konstruktivne interpelacije ministra pa kdaj drugič, v okviru
               kakšnega drugega zakona.</p>
               <p>Pa da se vrnem nazaj k vsebini interpelacije. Ministrstvo za finance je po vodstvom
               ministra Čuferja opravila vse, kar je potrebno, da sedaj druge, za to pristojne
               institucije svoje delo opravijo do konca. Podobno kot je bilo že zaključeno delo v
               primerih, kot so Merkur, Vegrad, Istrabenz ali gradbeni baroni. Zadovoljni bomo, ko
               se bosta temu spisku pridružila tudi Probanka in Factor banka. Počasnost sanacije
               bančnega sistema nam ni v čast, zato pa smo toliko bolj lahko zadovoljni s samim
               načinom, da se pred tem opravi zunanja ocena, skupaj s stresnimi testi, je garancija,
               da ne bomo znova ponovili zgodb o nacionalizaciji ali dokapitalizacijah, pa naj bodo
               navaden ali CoCo oblike. Da bomo enkrat za vselej pozdravili ta gnojni tur slovenske
               družbe in se izognili ponovnim dokapitalizacijam v breme davkoplačevalcev, kar se je
               nazadnje zgodilo pod prejšnjo vlado. To je seveda le prvi korak. Drugi je
               nevmešavanje politike v samo delovanje banke, kar pa se lahko zgodi le z izstopom
               države kot lastnika. Kolikor vem, minister Čufer to idejo odločno podpira.</p>
               <p>Minister Čufer s svojimi rešitvami hodi po robu, ampak do tega roba Slovenije ni
               spravil on. Gre za posledico in ne vzrok. Minister nam je pripravil že kar nekaj
               zakonskih rešitev, ki jasno kažejo na to, v kakšni situaciji imamo državo. Naj omenim
               le repo posle, Zakon o finančnem zavarovanjih, Zakon o bankah pa še kaj bi se našlo.
               Ampak minister Čufer pri tem ni nekaj posebnega. Spomnimo se, recimo, CoCo obveznic
               ali dokončne nacionalizacije Nove Ljubljanske banke. Tudi to je bila hoja po robu.
               Smo v finančno zelo zahtevnih časih in država potrebuje širok izbor instrumentov, da
               se na to v primernem trenutku izbere optimalna rešitev. Minister Čufer se v teh
               primerih izkazal tako s svojo strokovnostjo kot tudi s svojo odločnostjo.
               Predlagatelj nam je na hitro pokazal graf, ki pa so ga pozabili dati med gradivo za
               interpelacijo. Tako sem si naredil nekaj zabeležk. Po mnenju predlagatelja so
               pribitki na obveznice začeli v sredini lanskega leta naraščati zaradi delovanja
               takratne opozicije. In glej ga zlomka, kot po naključju se je to dogajalo tudi letos
               v tistem obdobju, ko je opozicija napovedala uporabo vseh pravnih in političnih
               sredstev. Zdaj le njim znan cilj; cilj, ki pa žal viša ceno zadolževanja vsem
               državljanom. Če bi na grafu označili tudi, kdaj se je zadolžila prejšnja vlada,
               verjamem, da tega grafa sploh ne bi prikazali. Zadolžitev pod prejšnjo vlado je bila
               namreč opravljena blizu vrha. Pa tega sedaj ne očitam. Razlogi za to so namreč malce
               drugačni, ampak o tem kdaj drugič. Omenjeno je bilo tudi "virantovanje" kot posrečeno
               izpeljanko kurentovanja, ki je vsekakor nekaj pozitivnega; preganja zimo in prinaša
               pomlad, odganja skrbi in prinaša upanje, za razliko od pijančevanja, ki prinaša zgolj
               glavobol.</p>
               <p>Naj omenim še zadolževanje. Pošteno bi bilo pokazati neto zenske zadolževanja. Velik
               del, včasih celo večina, je namreč namenjena temu, da se pokriva minule dolgove, ki v
               nekem letu pač zapadejo, izhajajo pa pet, deset ali celo petnajst let nazaj. Sicer pa
               nobena zadolžitev ni dobra novica, vendar tukaj finančni minister mora slediti
               sprejetemu proračunu, ki ga sprejmemo tukaj, v Državnem zboru. To je njegovo delo,
               delo ministra za finance Republike Slovenije. Po navadi se ministre razrešuje, ker
               svojega dela ne opravljajo ali ga opravljajo slabo, ne pa zato, ker ga opravlja
               strokovno, odločno in učinkovito. Minister Uroš Čufer ga opravlja točno tako:
               strokovno, odločno in učinkovito.</p>
               <p>Pa da se vrnem na sam začetek. Rojstvo ministra Čuferja ni bilo niti lahko niti
               kratko. Nekateri mediji so že govorili o farsi, ampak po teh sedmih ali osmih mesecih
               lahko ocenim, da se je splačalo počakati. Slovenija ima enega najboljših finančnih
               ministrov do sedaj in enega boljših ministrov sploh. Naj tako tudi ostane. Hvala.
           </p>
            </sp>
            <sp xml:id="SDZ6-Redna-19-2013-11-20.sp203">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jože Tanko. Gospod Černač, vi kot predlagatelj želite?</p>
               <p>Izvolite, gospod Černač.</p>
            </sp>
            <sp xml:id="SDZ6-Redna-19-2013-11-20.sp204">

               <speaker>ZVONKO ČERNAČ (PS SDS):</speaker>

               <p>Samo nekaj besed o tem dobrem finančnem ministru.</p>
               <p>Prej sem pokazal ogledalo tega dobrega ministra. To ogledalo so javnofinančni
               podatki. Nekateri so bili omenjeni. Eden izmed teh zelo pomembnih je gotovo tudi
               pribitek na slovenske obveznice in na tem grafu je bilo zelo jasno pokazano, kdaj so
               ti pribitki pričeli rasti. Januarja 2013, to je točka "virantovanja", vam dobro
               znana, to je točka, ko ste žrtvovali boljšega ministra za finance, kot ga imamo
               danes, dr. Janeza Šušteršiča, zato da ste ostali v vladi. To je bila pač vaša tiha
               interpelacija. Zaradi tega dvomim, da bi ga sedaj, če bi do zamenjave prišlo,
               podprli. Od tukaj naprej, seveda, so začeli ti pribitki strmo rasti. S tem nima
               opozicija ničesar. Opozicija, sedanja opozicija, te vlade seveda ni podprla. Je pa
               mogoče tudi na podlagi te razprave zaključiti, da tudi gospod Marko Pavlišič podpira
               to politiko ministra za finance, ki smo ji priča danes: politiko močnega, dragega
               zadolževanja, politiko plačevanja visokih obresti, 5 oziroma 6 %, ki gredo v glavnem
               špekulativnemu kapitalu, politiko sanacije bank na način, da rabote bančnih tajkunov
               v prvi vrsti ne plačajo tisti, ki so jih povzročili, pač pa davkoplačevalci,
               politiko, da za dve minorni bančici z majhnim deležem, na bančnem trgu nepomembni v
               smislu celotnega slovenskega bančnega sistema država nameni milijardo 30 milijonov
               evrov poroštev. Skratka, to je tudi po mnenju gospoda Pavlišiča, pravilna politika.
               Mi menimo, da ne. Ne nazadnje tudi bilančni podatki, podatki o poslovanju bank
               kažejo, da je ta politika slaba, petkrat višje so izgube v slovenskih bankah v prvih
               devetih mesecih letošnjega leta kot v istem obdobju lani. Bistveno je skrčen obseg
               kreditnega potenciala, kar vse duši gospodarstvo, zaradi tega tudi ni tega
               gospodarskega napredka, zaradi tega smo ena redkih držav, ki bomo šele v letu 2015
               izšli iz recesije oziroma ne ena redkih, edina država, edina točka na tem evropskem
               zemljevidu, vse ostale bodo pozitivno gospodarsko rast dosegle že v prihodnjem
               letu.</p>
            </sp>
            <sp xml:id="SDZ6-Redna-19-2013-11-20.sp205">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jože Tanko.</p>
            </sp>
            <sp xml:id="SDZ6-Redna-19-2013-11-20.sp206">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Zdaj ko se dogajajo sklepne razprave, pač lahko naredimo bilanco dneva. Vložili smo
               interpelacijo proti ministru Čuferju. Minister ne odgovarja, beži, pravzaprav plaha
               ptica med ministri, ampak je ta interpelacija pravzaprav doživela nek stranski
               učinek, kajti odstopil je minister Stepišnik.</p>
               <p>Glede na to, da tudi na tistem področju gospodarstva ni bilo storjenega nič
               pomembnega, se pravi, da se je zelo arogantno zavrnilo tudi ukrepe, ki jih je na
               izziv predsednice Vlade predlagalo gospodarstvo, in to z zelo grobimi besedami, tako
               na strani Vlade kot na strani koalicijskih poslancev, pač je ta odstop nek blagodejni
               korak. Edini, ki je iz tistega nabora ukrepov Kisik za gospodarstvo dobil kisik, je
               gospod Stepišnik, ki je sam sebi za odpravnino dodelil približno 380 tisoč evrov
               odpravnine svojega ministrstva in kandidira še na novi razpis. Kar koli se bo zgodilo
               pri iskanju tega ministrstva, mislimo, to je tudi eden od kolegov napisal na twit, da
               bi bila najboljša kandidatka gospa Alenka Pavlič, sicer bodo vse drugo mokre
               sanje.</p>
               <p>Veliko je bilo govora o tem, da je minister Čufer že potem, ko je bil seznanjen s
               slabima revizijskima poročiloma za obe banki, v ti dve banki vložil približno mesec
               dni kasneje 109 milijonov evrov. Minister ni pojasnil, ali je to storil
               samoiniciativno, ali je bil v to prisiljen, ali pa je to storil kdo mimo njega, ne da
               bi on to vedel. Pomembna informacija bi bila to in pričakujemo pojasnilo. Ta znesek
               109 milijonov evrov je izgubljen in da vas samo spomnim, koliko naporov ste vložili,
               da ste v tem državnem zboru preko postopka izpeljali določene zakone, ki so jemali –
               zakon o dohodnini 30 milijonov evrov in je zajel praktično vse plače, gospa državna
               sekretarka je dejala, tudi minimalno in je res. Oslabili ste vse davčne olajšave,
               uvedli in povišali prispevke brezposelnih za zdravstveno zavarovanje in tako naprej.
               Tu je z levo roko odletelo v dve banki s težavami, ki sta sedaj v nadzorovani
               likvidaciji, 109 milijonov evrov.</p>
               <p>Naj samo spomnim, to je približno toliko, kot ta država nameni za štipendije za celo
               leto. 109 milijonov evrov je približno letni štipendijski fond te države in nihče med
               koalicijskimi poslanci ni trenil, ko smo vprašali, ali je to res ali ni res in ali je
               ta denar izgubljen ali ni. Po našem mnenju je izgubljen. Mislim, da je šlo pri temu
               dejanju, ko se je dolil denar v obe banki, za diverzijo v javnih financah, in to
               diverzijo, ki je bila namenjena tistim izbranim v teh dveh bankah. Po sklepu,
               odločitvi vlade, ministra, so to postali nova skupina privilegiranih, bodo davek za
               to plačali davkoplačevalci oziroma vsi tisti, ki ste jim že v teh nekaj kratkih
               mesecih odkar ste na vladi, sneli, znižali, subvencije, jih dodatno obremenili, jim
               podražili karte za dijaške in študentske prevoze in tako naprej. To je davek na način
               dela vlade Alenke Bratušek.</p>
               <p>Ne čudim se, da tu ministra skoraj nismo videli, videli smo vse ostale. Gospod Jakič
               je danes za to vladno mizo trikrat toliko časa, kot je bil minister, proti kateremu
               je vložena interpelacija, trikrat toliko časa ...</p>
            </sp>
            <sp xml:id="SDZ6-Redna-19-2013-11-20.sp207">

               <speaker>PODPREDSEDNICA RENATA BRUNSKOLE:</speaker>

               <p>... Gospod Tanko, prosim, da se osredotočite na interpelacijo.</p>
            </sp>
            <sp xml:id="SDZ6-Redna-19-2013-11-20.sp208">

               <speaker>JOŽE TANKO (PS SDS):</speaker>

               <p>Ja, o čem pa govorim, gospa?! O čem? ...</p>
            </sp>
            <sp xml:id="SDZ6-Redna-19-2013-11-20.sp209">

               <speaker>PODPREDSEDNICA RENATA BRUNSKOLE:</speaker>

               <p>...O gospodu Jakiču ...</p>
            </sp>
            <sp xml:id="SDZ6-Redna-19-2013-11-20.sp210">

               <speaker>JOŽE TANKO (PS SDS):</speaker>

               <p>... Govorim o interpelaciji in o tem, koliko časa je prebil z nami minister, proti
               kateremu je vložena interpelacija. Mislim, da sem korektno opozoril, da je minister
               Jakič tu 3-krat toliko časa prebil na vladni strani kot tisti, proti kateremu je
               vložena interpelacija. Mislim, da bi bilo odgovorno od ministra, da bi pojasnil, kaj
               se je zgodilo in zakaj se je zgodilo to, kar se je zgodilo s temi 109 milijoni evrov
               meseca maja. Če ni toliko možaka, da bi to pojasnil poslancem Državnega zbora, potem
               je nekaj z ministrom, ki zaseda to funkcijo, narobe.</p>
               <p>Prav tako bi bilo potrebno pojasnilo oziroma predložiti poslancem Državnega zbora
               izračun za eno in drugo varianto, ki jih je imel minister na razpolago. Imel je dve,
               se pravi nadzor, likvidacijo ali stečaj. Povedal sem že v stališču poslanske skupine,
               da nobena od teh dveh izbir ni dobra, je slaba, vendar smo pričakovali tako na
               razpravi septembra kot tudi pri interpelaciji in tudi v odgovoru na interpelacijo in
               tudi danes ali vsaj danes podatke o tem, katera odločitev je za Slovenijo ugodnejša
               oziroma sprejemljivejša. Ne morem verjeti, da minister, ki ima očitno dobro ekipo
               sodelavcev in tudi zelo bogato kadrovsko opremljeno ministrstvo, ni bil sposoben
               predložiti Državnemu zboru izračuna. Zakaj se skriva pred poslanci Državnega zbora,
               katera odločitev je finančno uspešnejša? Tam bi lahko minister dodatno obrazložil vse
               tiste druge razloge, ki bi lahko pripomogli k temu, da ne bi izbrali finančno
               ugodnejše variante, ampak minister govori samo o nekih razlogih, ki naj bi jih k temu
               napeljali, ne da pa nobenih podatkov. Kako vi od nas pričakujete, na osnovi tega, kar
               sem že do zdaj povedal, da bi mi tej izjavi ministra verjeli kar tako, na pamet. Prav
               tako ni pojasnil, zakaj se je dopustilo, da potem ko je Vlada, ko je minister odobril
               109 milijonov za ti dve banki, prišlo do delitve dividend, če se je vedelo, da sta ti
               dve banki v stečaju oziroma zreli za stečaj oziroma za likvidacijo. Naj vas spomnim,
               leta 2009 je gospod Kramar dobil milijon iz Nove Ljubljanske banke in takrat ste
               sedanji koalicijski poslanci vložili poseben zakon, kjer ste ta njegov milijon
               obremenili z dodatno davčno stopnjo. Gospod Trofenik je bil predlagatelj, kolegi, ki
               jih tu pred sabo gledam, so pri tem aktivno sodelovali in izglasovali zakon in s te
               ukrepali proti temu, takrat ste dejali "nehigiensko izplačanemu milijonu". Gospod
               Herman Rigelnik ...</p>
            </sp>
            <sp xml:id="SDZ6-Redna-19-2013-11-20.sp211">

               <speaker>PODPREDSEDNICA RENATA BRUNSKOLE:</speaker>

               <p>Prosim, gospod Tanko, da se osredotočite na interpelacijo zoper ministra Čuferja.
               Govorite o imenih ljudi, ki jih ni tukaj, da bi vam zadeve pojasnili.</p>
            </sp>
            <sp xml:id="SDZ6-Redna-19-2013-11-20.sp212">

               <speaker>JOŽE TANKO (PS SDS):</speaker>

               <p>Poglejte, vi očitno niste prebrali interpelacije. Vse to, o čemer govorim, je
               napisano v besedilu interpelacije. Pričakujem od tistega, ki vodi sejo, da prebere
               materijo, o kateri govorimo.</p>
               <p>Gospod Herman Rigelnik je dobil, potem ko je minister dal 109 milijonov v te dve
               banki, skoraj 7 milijonov evrov dividend. To se pravi za sedem Kramarjev. Zanima me,
               kaj bo sedaj storila ta ista koalicija, da bi dobila nazaj teh neupravičeno
               izplačanih 7 milijonov evrov dividend iz očitno neuspešnega poslovanja njegove banke.
               Kaj boste storili? Kako bo minister zaščitil vložek v te dve banki? Kaj boste storili
               koalicijski poslanci v tem primeru? Kaj boste storili? Pri Kramarju, sedemkrat nižjem
               znesku gospoda Kramarja, ki ga je dobil, kot razumemo, kot nagrado, ste vložili
               poseben zakon. Sedaj, ko govorimo o gospodu Rigelniku, niti ideje, niti ne vem česar,
               da bi se kar koli na tem področju ukrepalo!</p>
               <p>Zanima me, v čem je ta prednost nadzorovane likvidacija boljša od stečaja. V
               nadzorovani likvidaciji, to je postopek, pri katerem banka posluje, bodo pač tisti,
               ki bodo v teh izrednih upravah odločali o novih terjatvah, o novih obveznostih,
               nastajale bodo nove luknje, nove dubioze, lahko se bo nadaljevalo odtekanje denarja
               iz teh dveh bank in posledica tega bo nov predlog, nova zahteva za dokapitalizacijo
               oziroma za nov denar, da se bo to pokrivalo. V postopku nadzorovanja likvidacije se
               ne bo v naslednjih petih letih ugotovilo stanja terjatev in obveznosti, ker je
               postopek tak in tak naprej.</p>
               <p>Skratka, minister se je odločil za neko rešitev, ki omogoča samo paralelno
               poslovanje teh dveh bank zraven bančnega sistema. V čem je prednost tega, da sta ti
               dve banki zraven sistemskih bank in bank, ki so pod nadzorom stresnih testov? V čem
               je dodana vrednost tega koncepta in tega modela? V čem je dodana vrednost tega, da
               nimamo enotnega bančnega sistema, da bo ta del funkcioniral sui generis, ostalo pa po
               nekih drugih pravilih? Mislim, da je to, kar se je zgodilo v tej nadzorovani
               likvidaciji, pravzaprav načrtno izigravanje tudi pravil Evropske unije, tudi principa
               poslovanja, tudi izigravanje enotnega nadzora nad bančnim poslovanjem. To bo teklo
               kar takole mimo, potem se bodo spremljale razne sheme dokapitalizacije in bog si ga
               vedi, kaj še vse drugega, na koncu pa nekaj jastrebov, ki bo čakalo, kdaj bo kaj
               priteklo iz tega sistema ven.</p>
               <p>Mislim, da nismo tako bogata država, da bi si lahko privoščili tako ekscesno
               rešitev, kot je v tem primeru. Niti ena država, si kakšne take rešitve pri tako nizki
               stopni odgovornosti in pri tako nizki stopnji varnosti, kot jo imamo varčevalci v
               slovenskem bančnem sistemu, tega najbrž ne bi privoščila. Mislim, da smo varčevalci v
               slovenskih bankah izredno izpostavljeni. Nekaterim se zagotovijo nadstandardne
               rešitve, tudi zavaruje in poplača njihova vloga, ki je nad dogovorjenim ali pa
               predpisanim zakonskim limitom, drugi pač bodo imeli lahko svoja pričakovanja največ
               do višine, ki jima predpisuje zakon. Zakaj je takšno ravnanje, da imamo prvovrstne in
               drugovrstne komitente v enotnem – če je še enoten – bančni sistem? Zakaj so komitenti
               Factor banke in Probanke v ugodnejšem položaju kot komitenti vseh drugih bank?</p>
               <p>Gospod minister je povedal, da mu je rešitev predlagala komisija, ki je nastala na
               osnovi zakona o slabi banki. Ta komisija je sestavljena tako – osemčlanska je sicer
               –, da ima v njej veliko večino vladna stranka. Se pravi, izmed osmih članov te
               komisije tri predlaga Banka Slovenije, pet Vlada, od tega tri minister za finance in
               njegov človek tudi vodi to komisijo in ima tudi odločilen glas v tej komisiji v
               primeru uravnoteženega glasovanja.</p>
               <p>Torej, to, kar se je s tem predlogom zgodilo, zagotovo ne moremo reči, da je šlo za
               nek strokoven predlog, ampak je šlo za politično odločitev. Če bi šlo za strokovni
               predlog in če bi izbrana varianta gospoda ministra Čuferja bila boljša od stečaja,
               potem sem prepričan, da bi tukaj imeli ekspoze oziroma argumentacijo za takšno
               odločitev. Nič od tega nismo dobili poslanci na mizo, kar je velik razlog za sume, da
               s tem postopkom nekaj ni v redu.</p>
               <p>Razumem tudi težavo ministra, da ne govori, da tudi tisto, kar je bilo pojasnjeno,
               se je nanašalo v bistvu na neko dodatno razpravo, ki je bila zunaj obsega
               interpelacije, tudi ta zadolžitev, mimogrede, ki je prišla kakšen dan ali dva nazaj,
               je pravzaprav nepotrebna zadolžitev. V obrazložitvi je minister povedal vse naše
               obveznosti do konca leta 2014, ampak mi ne potrebujemo sedaj denarja za oktober 2014,
               do aprila 2014 je depozitov dovolj, še 20. septembra jih je bilo dovolj. To je bila
               izjava gospoda ministra v New Yorku za Wall Street Journal. Sedaj pa plačujemo in
               najemamo drage kredite po najvišjih dnevnih cenah. Dražjega se ni dalo dobiti tisti
               dan. Zanimivo je, da mnoge države, naše sosede, afriške države, južnoameriške države,
               ki niso v nobenem stabilnem finančnem območju, nimajo trdne valute, dobivajo kredite
               po bistveno ugodnejših cenah, po 20, 30, 50 % nižje obrestne mere. Povsem nelogično
               je, da se z nekim, bom rekel, ravnanjem povzroči zavestno škodo v tej državi. Zakaj
               bi dali, ne vem, 50t ali 70 ali 100 milijonov nekim posojevalcem denarja, če tega ne
               potrebujemo? V čem je prednost tega, da ste to storili? Tega ne moremo oceniti
               drugače kot to, da se greste neke prvovrstno razsipništvo. To je razsipništvo. Tudi,
               če bi imeli na razpolago – in imamo na razpolago – denar iz mehanizma stabilnosti po
               zelo nizkih obrestnih merah, najbrž je razumsko, da bi se država, Vlada, minister
               odločili, da bi pristopili do tega mehanizma in okoristili tisto, kar je na
               razpolago, saj sicer v ta sklad najbrž samo vplačujemo. Ta denar, ki bi ga na tak
               način dobili, po teh nizkih obrestnih merah, bi najbrž lahko koristno uporabili in
               vse te pravne zakonske podlage, ki smo jih sprejeli v teh zadnjih dveh, treh mesecih,
               bi bile več ali manj nepotrebne. Nepotrebne!</p>
               <p>Ne razumem Vlade, zakaj dela državljane tako nesvobodne, da jim bo pobrala zadnji
               denar, da se jim bo usedla na premoženje, če kakšne obveznosti do države ne bo mogla
               izpolniti, tam pa ne zagrabi ponujene priložnosti in zato bi bilo potrebno zelo malo
               storiti, zelo malo storiti. Malo porezati peruti, apetite po javnem sektorju in morda
               še kje, ne veliko, in bi zlahka izpolnjevali vse te obveznosti, ki so pred nami.</p>
               <p>Kot rečeno, minister, popolno razočaranje, nobenih odgovorov, nobenih argumentacij,
               podobno kot pri proračunu, podobno kot pri drugih ključnih zadevah.</p>
               <p>Skratka interpelacija je več kot upravičena. Hvala lepa.</p>
            </sp>
            <sp xml:id="SDZ6-Redna-19-2013-11-20.sp213">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa</p>
               <p>Gospa Maša Kociper ima besedo.</p>
            </sp>
            <sp xml:id="SDZ6-Redna-19-2013-11-20.sp214">

               <speaker>MAŠA KOCIPER (PS PS):</speaker>

               <p>Hvala lepa, predsedujoča.</p>
               <p>Težko je biti zadnja razpravljavka po skoraj trinajst urah razpravljajočih in te
               razprave; ampak naj tistim davkoplačevalcem in državljanom, ki pošiljajo sporočila o
               tem, kako brezplodno je to početje danes, takoj na začetku povem, da to početje, ki
               smo mu bili danes priča in zaradi katerega je šel cel delovni dane enemu najbolj
               obremenjenih ministrov v težki finančni krizi, ni posledica želja ali volje vladajoče
               koalicije, ampak ponovno želja opozicije, ki nas že dneve in dneve sili, da tukaj
               razpravljamo o povsem nepotrebnih rečeh.</p>
               <p>Vlogo opozicije sem nekoč razumela kot nadzor in kontrolo. V konkretnem primeru je
               ni mogoče razumeti drugače kot destrukcijo in blokado, kajti po trinajstih urah
               razprave je mogoče ugotoviti samo to, da je ta interpelacija popolnoma nepotrebna,
               neargumentirana in nesmiselna. Ima samo en namen, to je namen političnega
               obračunavanja in to je razvidno iz tega, da kljub vsem odgovorom, ki so bili dobljeni
               s strani ministra tako v pisnem sporočilu kot danes na seji, s tem nikakor niste bili
               zadovoljni. Kot že mnogokrat poprej, ste iz predala ali žepa zopet potegnili stare
               zgodbe in stare zamere od Foruma 21, Kramerja in vseh ostalih lastnikov ali
               direktorjev bank in obračunavali z nami, kot da smo mi tukaj v Pozitivni Sloveniji in
               ostali v koaliciji krivi za popolnoma vse težave te države.</p>
               <p>Pojdimo nazaj k interpelaciji. Kaj je v bistvu osrednja točka te interpelacije?
               Osrednja točka je razrešitev vašega poslanca, gospoda Širclja, z besedami predsednice
               Vlade, najmanj neokusno. Zakaj je gospod Šircelj s funkcije državnega sekretarja v
               zadnji vladi gospoda Janše postal hkrati tudi direktor, sicer neizvršilni, v slabi
               banki, ne vemo. Da pa nam očitate, da smo ga s te funkcije razrešili, kljub temu da
               je bilo takšno mnenje Službe Vlade za zakonodajo in KPK, pa je res čudno. In da to
               očitate ministru, ki pri tem ni ravnal niti malo politično, pa bi lahko. Če je
               resnica ta, da je bil gospod Šircelj imenovan s funkcije državnega sekretarja na to
               funkcijo zato, da bi bilo sodelovanje med Ministrstvom za finance in slabo banko
               boljše, potem menda razumete, da Ministrstvo za finance ni moglo sodelovati z najbolj
               kritičnim opozicijskim poslancem, če smo že pri političnih imenovanjih; ampak to
               sploh ni bistveno. Bistveno je to, da ste vi to imenovanje imenovali za nezakonito,
               protizakonito, pri čemer sploh nihče ne ve, da bi ga kdor koli, niti gospod
               Šircelj,ne priznaval. Kolikor vem, se ni pritožil na odločbo, in kolikor vem, v tej
               državi nezakonitost in protizakonitost še vedno določajo samo sodišča.</p>
               <p>Tako moram tudi sama reči, da sem presenečena, da si je gospod Šircelj kot poslanec,
               dolgoletni državni sekretar dopustil to sramoto, da danes razpravljamo o tem, ali je
               bil res upravičen poleg poslanske plače opravljati še eno funkcijo in dobivati iz
               tega naslova še 2 tisoč evrov mesečno. Vsi tisti, ki opravljamo poslansko funkcijo
               resno in odgovorno in jaz se imam za tako, ugotavljamo, da komaj zmoremo opravljanje
               te funkcije. Ta funkcija je pomembna funkcija, smo izvoljeni s strani volivcev,
               zaupana nam je neka odgovornost in kdor jo želi odgovarjati resno, mora v to vložiti
               ustrezno količino časa, volje, znanja in dela. Gospod Šircelj je očitno, kot je
               ugotovil kolega Möderndorfer, res superman. Poleg te funkcije z lahkoto opravlja še
               funkcijo v najbolj izpostavljenem podjetju, to je slabi banki.</p>
               <p>Na to čudno zgodbo razrešitve gospoda Širclja ste potem nekoliko na silo pripeli še
               likvidacijo obeh bank. Naj zopet naše poslušalce, če kdo že ni obupal, spomnim, da
               smo prav na to temo prav na vašo pobudo izgubili že cel dan, ko smo razpravljali
               izključno o teh dveh vprašanjih. In bom ponovila še enkrat: likvidacija bank je
               posledica preteklih napak. Govorim o Factor banki in Probanki. Kot je povedal
               minister, okostnjaki so padli iz njegove omare. V letih 2007 do 2013 je bilo za obe
               banki izdanih 62 posebnih ukrepov in v šestih primerih je bilo potrebno neka dejanja
               prijaviti organom pregona. Sprašujem se, zakaj vaša vlada ni takrat naredila tega,
               kar bi bilo potrebno, na način, na katerega bi ona smatrala, da je ustrezen? Nova
               vlada in novi guverner sta pač presodila, da je to najustreznejši način. Ampak
               poslanci SDS ste zopet bolj pametni kot Banka Slovenije in Ministrstvo za finance. Po
               vnaprej predvideni proceduri, ob ocenjevanju vseh tveganj je bila sprejeta takšna
               odločitev, da se gre v nadzorovano likvidacijo in takšno odločitev je potrdila
               Evropska komisija in Evropska banka.</p>
               <p>Kakšni so bili razlogi, je bilo na takratni seji zelo podrobno razloženo. Dr.
               Jazbec, guverner, je povedal, da sta banki zašli v likvidnostne težave, ki so se v
               zadnjih mesecih stopnjevale do te točke, da bi kakršno koli prepuščanje teh bank
               trgov lahko povzročilo nepredvidljive posledice za celoten bančni sistem in predvsem
               za finančno stabilnost. Zato so pri odločanju o kontroliranem prenehanju upoštevali
               naslednje tri vidike: finančna stabilnost, varnost vlog varčevalcev in stroškovni
               vidik, nikakor pa interesnega vidika, kot jim ves čas skuša vsiliti opozicija. Tega
               vidika Banka Slovenija kot centralni regulator in nadzornik bančnega sistema ne želi
               in nikoli ne bo upoštevala, kot je povedal guverner Jazbec. Lepo je razložil, tako on
               kot minister, zakaj je bila ta odločitev boljša od stečaja. Stečaj je vedno neka
               nepredvidljiva situacija, je povedal. V tej banki je bilo skupaj 631 vlog
               varčevalcev, od tega je bilo 631 milijonov vlog varčevalcev, od tega je bilo 400
               milijonov vlog fizičnih oseb in malih pravnih oseb, ostalih vlog pa je bilo v razliki
               do 631 milijonov. V povprečju so imeli mali varčevalci depozit v vlogi 11 tisoč
               evrov. Če bi bile te vloge izgubljene, bi prišlo do velike panike na trgu in bi lahko
               imeli velike posledice tudi v drugih bankah. Ostale vloge, ki so predstavljale vloge
               nad 100 tisoč evrov, pa so bile zanemarljivo majhne in bi njihova odprava pomenila
               likvidnostni krč za velik del teh podjetij. Glede na to je bila sprejeta po mojem
               mnenju edina pametna in možna odločitev, ki sta jo, kot rečeno, potrdila tudi
               Evropska komisija in Evropska centralna banka. Pa še to: tudi v skladu s tem dejanjem
               so bili ustrezni postopki glede pregona kaznivih dejanj, ki bi se morda lahko zgodila
               v teh bankah, posredovani naprej in zahtevano je bilo, da na njih odreagirajo organi
               pregona.</p>
               <p>Potem ste danes v to interpelacijo vključili še zadolžitev. Ugotovili ste, da je
               nesorazmerna, da je predraga, izrekli kup žalitev glede ministra, glede koalicije in
               tako naprej. Zopet vas sprašujem: Zakaj nam ne pustite, da kot vladajoča koalicija v
               tem trenutku opravimo svojo vlogo? Zakaj nam vsiljujete svoje teze? Finančni minister
               se je v konkretni situaciji pač odločil tako, kot se je. Odločil se je pa zato, ker
               kot veste, ta država še nekaj časa ne bo mogla shajati brez zadolževanja, če bo
               želela izvajati svoje zakonske in druge obveznosti. Morda bi se vi odločili za kakšen
               drug sklad, ampak s tem drugim skladom ali drugo obliko pomoči, kakor koli že to
               imenujemo, bi prišle resne in stroge zahteve, ki bi močno posegle v našo socialno
               državo, v javni sektor, kot ga poznamo, tudi v pokojnine. In to je res nekaj, kar je
               stranka SDS ves čas želela storiti. Zato verjamem, da bi se vi odločili za ta
               mehanizem. Mi se pač nismo. Nam se zdijo te vrednote pomembne. S tem zadolževanjem
               tudi ta vlada, ki ima šele osem mesecev, rešuje stare napake. Kot je bilo že večkrat
               povedano, največje število slabih kreditov je bilo v tej državi danih v letih 2006,
               2007, tudi 2008. Zadolževanje je bilo zelo veliko že v prvi vladi Janeza Janše, nato
               v vladi Boruta Pahorja in zopet v vladi Janeza Janše. Kdor je mislil, da bo po osmih
               mesecih vlade Alenke Bratušek zadolževanja konec, ...</p>
            </sp>
            <sp xml:id="SDZ6-Redna-19-2013-11-20.sp215">

               <speaker>PODPREDSEDNICA RENATA BRUNSKOLE:</speaker>

               <p>Prosim za red v dvorani.</p>
            </sp>
            <sp xml:id="SDZ6-Redna-19-2013-11-20.sp216">

               <speaker>MAŠA KOCIPER (PS PS):</speaker>

               <p>... se je verjetno zmotil. V tistih letih prve vlade vašega predsednika je bil,
               nekateri temu rečejo, ubit tudi sloj uspešnih menedžerjev in nadomestili so jih
               drugi, ki so nato opravili tranzicijske privatizacije, tajkunske jim rečejo nekateri,
               in tudi zato smo danes tukaj, kjer smo.</p>
               <p>Če smo že pri tem, dolg se ne povečuje tako veliko v nominalni vrednosti, ampak se
               povečuje statistično, in to zlasti zaradi padca BDP. Tudi padec BDP je nekaj, za kar
               ne more biti kriva naša vlada. Kajti, če si že kažemo razpredelnice, bom jaz še
               enkrat pokazala tole. Od tukaj do rdeče tabele imamo vašo vlado, vlado Janeza Janše.
               Ko smo prevzeli vladanje, smo bili na 4,7 % pod nulo gospodarske rasti. Samo v tem
               vmesnem obdobju smo prišli – sicer še vedno – na minus 1,7 %. To so številke, o
               katerih se lahko pogovarjamo. In kakor koli nočete slišati, prejšnji petek je prišlo
               do velikega preobrata. Sprejet je bil proračun, dana je bila zaupnica vladi Alenke
               Bratušek in tako Evropska komisija kot tudi druge institucije v Evropi so povedale,
               da ...</p>
            </sp>
            <sp xml:id="SDZ6-Redna-19-2013-11-20.sp217">

               <speaker>PODPREDSEDNICA RENATA BRUNSKOLE:</speaker>

               <p>Prosim za pozornost.</p>
            </sp>
            <sp xml:id="SDZ6-Redna-19-2013-11-20.sp218">

               <speaker>MAŠA KOCIPER (PS PS):</speaker>

               <p>... To je huda bolečina, podpredsednica, poslušati take besede resnice.</p>
               <p>Zaključila bom s tem, da bodite korektni, pustite naši vladi, našim ministrom
               možnost, da sprejemajo odločitve, za katere mislijo, da so najprimernejše in ki jih,
               zatrjujem vam in zagotavljam, sprejemamo ob najboljši veri, da delamo v dobro države
               in državljanov. Dr. Uroš Čufer je po mojem eden najsposobnejših ministrov v tej vladi
               in pomeni točno to, kar volivci želijo: nov, neomadeževan mlad obraz s čisto
               preteklostjo. Ima izjemne strokovne reference ravno na področju bančništva, kjer jih
               v tem hipu najbolj potrebujemo. Skupaj z guvernerjem Jazbecem in predsednico Vlade
               Alenko Bratušek tvorijo trojico novih neomadeževanih obrazov, ki bodo to državo
               popeljali v boljše, lepše čase; in ta vzpon se je že začel. To vi vidite, in to vas
               boli, zato trosite neresnice, laži, žalite in delate vse drugo, ker je v vaši navadi.
               Ni res veliko tega, kar je bilo danes povedanega! Pozitivne Slovenije in te
               osemmesečne koalicije ne morete kriviti še za nobeno napako. Zakon o SDH ni bil
               sprejet, zato ker je Pozitivna Slovenija nasprotovala nekaterim konceptom, zlasti
               netransparentnosti, ki jo je vseboval vaš zakon. Po vašem zakonu se z zakonom o SDH
               ne bi uporabljal Zakon o javnem naročanju, ne bi se uporabljal Zakon o dostopu do
               informacij javnega značaja in po vaši verziji tudi ne bi Računsko sodišče moglo
               nadzorovati SDH. Vse to in nekateri statusni problemi so problemi, ki se še sedaj
               rešujejo in zaradi teh problemov smo SDH konceptu, ki ga je pripravila vaša vlada,
               ugovarjali.</p>
               <p>Kar se pa slabe banke tiče, pa prosim, nehajte ponavljati laži, da smo z blokado –
               koalicija, Pozitivna Slovenija – onemogočili, da bi ta banka zaživela prej. Ni res!
               Povem petdesetič, ker ste petdesetič povedali narobe! Res smo vložili zahtevo za
               referendum, vendar naši podpisi niso bili priznani zato, ker so bili fotokopirani.
               Zaradi tega ta vložitev podpisa ni niti za en dan zadržala izvajanja slabe banke.</p>
               <p>Skratka, zaključujem s tem, da smo bili priča še eni neplodni in dolgi razpravi,
               nekonstruktivni, kakor koli že hočete vi trditi drugače, razpravi na nizkem nivoju in
               razpravi, ki ni dala prav nobenega rezultata. In to, verjamem, je za ljudi težko
               gledati. Hvala.</p>
            </sp>
            <sp xml:id="SDZ6-Redna-19-2013-11-20.sp219">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sedaj je na vrsti kot predlagatelj gospod Zvonko Černač.</p>
            </sp>
            <sp xml:id="SDZ6-Redna-19-2013-11-20.sp220">

               <speaker>ZVONKO ČERNAČ (PS SDS):</speaker>

               <p>Če bi celotno današnjo razpravo merili po tej zadnji razpravi, bi mogoče še lahko
               pritrdili gospe Maši Kociper, vendar je ne bomo. Mislim, da je bilo v tej razpravi
               marsikaj povedanega, žal pa bolj malo odgovorjenega. Treba je poudariti, da predvsem
               na ta nova vprašanja, ki so bila danes izpostavljena in ki so bila zelo pomembna, ni
               bilo odgovorov. Ni bilo odgovora na eno izmed zelo pomembnih vprašanj, zakaj je
               minister v klinično mrtvo banko plasiral dodatno finančno injekcijo državnega denarja
               maja meseca letos v višini 108 milijonov evrov.</p>
               <p>Pri obratu trendov v gospodarstvu gre seveda za nek proces, ki se odvija na malo
               daljše časovno obdobje, kot bi mogoče pričakovali oziroma si želeli. To je nekaj
               podobnega kot pri investicijskih ciklih. Tisti glavni učinki pri investicijah,
               predvsem večjih, se poznajo šele v naslednjem mandatu ministra. Se pravi, delo
               njegovega predhodnika je vidno v naslednjem mandatu in nekaj podobnega je tudi tukaj.
               Ti trendi so se začeli obračati na gospodarskem področju v pozitivno smer predvsem
               zaradi tega, ker so bili v času druge Janševe vlade sprejeti nekateri reformni
               ukrepi. In če jih v Pozitivni Sloveniji in pri Socialnih demokratih lani drugi
               polovici leta ne bi blokirali, predvsem govorim o slabi banki pa SDH, potem bi bil ta
               pozitivni cikel glede gospodarske rasti letos že bistveno večji. In gotovo Slovenija
               ne bi bila edina država, ki bo v letu 2014 beležila negativno gospodarsko rast
               oziroma je ne bo imela, bo imela recesijo.</p>
               <p>Tako da hvaliti se zdaj in kititi s to empirijo je najmanj, kar je, nekorektno in
               nedostojno. Kajti nič od tega, kar je sprejela vlada Alenke Bratušek, ne gre v smeri
               pospeševanja gospodarske rasti. Vsi ukrepi gredo v smeri oteževanja tega procesa,
               tako glede višjih davkov kot glede ostalih ukrepov, ki so bili sprejeti in ki
               otežujejo gospodarske aktivnosti. V času druge Janševe vlade je bila sprejeta
               pokojninska delovnopravna reforma, bila so sprejeta znižanja davkov na posameznih
               segmentih, bili so sprejeti še številni drugi ukrepi in še veliko več bi jih bilo
               seveda treba sprejeti in računali smo, da se bo ta politika v temu mandatu
               nadaljevala in do neke mere se tudi je, potem se je pa ta proces ustavil.</p>
               <p>Zaradi tega seveda so se ti trendi v letošnjem letu začeli obračati v drugo smer in
               ta padec ni več tako izrazit, kot je bil. Predvsem pa smo računali, da se bo tudi
               investicijska aktivnost države v letošnjem letu ohranila vsaj na takšni točki, kot je
               bila predvidena s prvotnim proračunom, predvsem pa da se bo ohranila v naslednjih
               dveh letih, ker dostopamo ne samo do iztekajočih dveh let predhodne finančne
               perspektive, ampak prihajamo tudi v novo finančno perspektivo 2014–2020. Smiselno bi
               bilo čim prej izkoristiti ta potencial, ki je na voljo, zaradi tega, da te krizne
               razmere in ta negativni trend na področju gospodarske rasti čim prej obrnemo v
               pozitivno smer. Vlada Alenke Bratušek se je ob finančni politiki, ki jo vodi minister
               za finance dr. Uroš Čufer, odločila drugače in je bistveno zmanjšala investicijsko
               aktivnost v letu 2015. Nekateri sistemi bodo zaradi tega jačali in ne bodo mogli
               izvajati niti osnovnih funkcij, veste, da bo 52 projektov na enem izmed med področij
               ustavljenih, nastali bodo dodatni stroški.</p>
               <p>Zanima je trditev, da javni dolg ne narašča nominalno, ampak samo statistično. Moram
               reči, da je ta trditev vredna tiste o dveh krogcih, ali gre eden v drugega ali ne.
               Prej sem pokazal, kako je s tem. Realno narašča, realno. In to bo treba tudi plačati
               in vrniti; in to ne z majhnimi obrestmi! Povedal sem tudi, kje je začel ta dolg
               naraščati in zakaj smo sedaj na 23 milijardah evrov pri tem javnem dolgu. Ob koncu
               prve Janševe vlade smo bili pa na 8 milijardah evrov in da bomo konec naslednjega
               leta po tej dinamiki ...</p>
            </sp>
            <sp xml:id="SDZ6-Redna-19-2013-11-20.sp221">

               <speaker>PODPREDSEDNICA RENATA BRUNSKOLE:</speaker>

               <p>... prosim za pozornost.</p>
            </sp>
            <sp xml:id="SDZ6-Redna-19-2013-11-20.sp222">

               <speaker>ZVONKO ČERNAČ (PS SDS):</speaker>

               <p>... na 30 milijardah evrov.Do leta 2004 je javni dolg znašal 7 milijard te države, v
               času prve Janševe vlade se je povečal za cirka milijardo evrov in v treh letih
               Pahorjeve vlade za 8 milijard evrov pa pol. Torej, v teh letih se je poveča za toliko
               kot v celi naši zgodovini samostojne države od leta 1990 do 2004. Toliko o
               sposobnosti takratnega ministra za finance in o tem, kam je ta minister namenjen.</p>
               <p>Potem se je država, kljub temu da je bila v težkih razmerah, v letu 2012 zadolžila za
               manj, kot bi se lahko; za manj, za 1 milijon 660 milijonov. To se pravi, zadolževanje
               je pričelo upadati. Predviden primanjkljaj je druga Janševa vlada z rebalansom
               skrčila, ne povečala. S predvidene 2 milijarde 300 milijonov evrov, kot ga je
               načrtovala Pahorjeva vlada, na milijardo 100, ki je bil tudi tako realiziran. Vlada
               Alenke Bratušek, ko je letos prišla, je predvideni primanjkljaj v višini približno
               milijard in 100 za letošnje leto ocenila kot nerealnega in ga povečala za 500
               milijonov na milijarda 600, kar bo tudi realizirano, glede na to, da danes beremo, da
               smo tam že na številki milijardo 411. Letos se bo ta javni dolg povečal za preko 4
               milijarde – vidite stolpec, je bistveno višji kot vsi ti tukaj. In v letu 2014 je
               predvideno 4 milijard 800 samo iz enega naslova. Tukaj v tej številki niso vključene
               obveznice za sanacijo bank v višini dveh milijard in ne za ostale posege na
               dolžniškem vrednostnem papirju in vse ostalo, kar je predvideno v sprejetem zakonu
               oziroma proračunu.</p>
               <p>Tako se nič ne povečuje statistično, realno se povečuje in to je problem. Problem
               tega ministra je, da ni povedal, kako in na kakšen način bo ta država v prihodnje
               odplačevala oziroma servisirala ta dolg, kajti že naslednje leto bo samo za to
               potrebno nameniti milijardo evrov letno – leta 2008 300 milijonov. Ob predvidenih
               gospodarskih gibanjih za naprej je to velik problem – da ne govorim o teh slabih
               kreditih, kdaj so nastali, kdo je za to odgovoren. Ponovno in zadnjič: Banka
               Slovenije je tista, ki je določala te okvirje, in guverner Banke Slovenije takratni
               Gaspari je v obdobju 2006–2008 najbolj odgovoren za to področje, vendar pa je bil
               nagrajen z ministrskim mestom v Pahorjevi vladi v mandatu 2009–2011.</p>
               <p>Povprečne vloge v teh dveh bankah, ki jih bomo sanirali z davkoplačevalskim
               denarjem, so znašale 11 tisoč evrov in če bi bile izgubljene, bi nastala panika, je
               bilo rečeno. Gospa Kociper, zakon jamči do 100 tisoč evrov, ne do 11 tisoč evrov. Vse
               vloge do 100 tisoč evrov so zajamčene in varovane, ne glede na to, na kakšen način
               banka preneha poslovati, in nobena panika ne bi zaradi tega nastala! Seveda bi pa
               nastala panika pri nekaterih drugih, če ne bi bil tak model sprejet, kot je bil.
               Predvsem pri tistih, ki so očitno z vplivom, ki ga imajo, uspeli doseči, da je bil ta
               model ukinitve teh dveh lupin sprejet, kot je bil, in so s tem na eni strani v
               največji meri ohranili svoje premoženje in še depozite pravočasno potegnili ven. Tudi
               tisti, ki niso bili potegnjeni ven, so 100 % varovani.</p>
               <p>Iz več razlogov je bil ta način, ki je bil izbran, neprimeren in zaradi tega je bila
               ta interpelacija utemeljena ravno na predlogu za podelitev državnega poroštva v
               višini milijarde 30 milijonov evrov pri likvidaciji Probanke in Factor banke, s čimer
               se bremen neodgovornega in škodljivega klientelističnega gospodarjenja v teh dveh
               privatnih bankah neposredno nalaga na ramena slovenskih davkoplačevalcev, kar
               posledično pomeni, da bomo državljani preko višjih davkov plačali kredite, ki so jih
               najeli, ne pa tudi vrnili, bančni tajkuni, ki prihajajo v glavnem z leve politične
               provenience. To drži!</p>
               <p>Poglejte en primer tega kadrovskega kolobarjenja, veliko jih je. Ne bi končali do
               jutri, če naštejemo vse. Tudi zdaj je bilo izpostavljeno, da smo izpostavili
               Kramarja. Nismo mi izpostavili Kramarja. Gospoda Kramarja je izpostavila premierka
               tukaj, v Državnem zboru danes dopoldan, ko je rekla, da smo mi kadrovali v največji
               državni banki Novi LB in da smo mi odgovori za te stvari. Predsednik uprave Nove LB v
               obdobju 1. februar 2008 do 1. februar 2009 je bil gospod Kramar. Kdo mu je podpisal
               pogodbo? Državni sekretar takratnega ministrstva za finance, tudi v nekaterih
               obdobjih tesen sodelavec gospoda Ropa, Anton Žunič, ki je bil predsednik nadzornega
               sveta!</p>
            </sp>
            <sp xml:id="SDZ6-Redna-19-2013-11-20.sp223">

               <speaker>PODPREDSEDNICA RENATA BRUNSKOLE:</speaker>

               <p>Gospod Černač, osredotočite se na interpelacijo.</p>
            </sp>
            <sp xml:id="SDZ6-Redna-19-2013-11-20.sp224">

               <speaker>ZVONKO ČERNAČ (PS SDS):</speaker>

               <p>Točno to počnem.</p>
               <p>Kje je ta gospod Anton Žunič nadaljeval svojo profesionalno kariero? Bil je vodja
               sektorja za obvladovanje tveganj v Factor banki! V tej banki, za katero bodo
               davkoplačevalci plačali zapitke. Isti gospod. In minister, o katerem govorimo danes,
               gospod Uroš Čufer, prihaja z visokega položaja enega izmed direktorjev največje
               državne banke, kjer bo ta bančna luknja verjetno petkrat večja kot v teh dveh bankah.
               Petkrat večja! In kdo bo ponovno plačal ta zapitek, vas vprašam? Direktorji, člani
               uprav, nadzorni sveti v teh bankah ali ponovno davkoplačevalci? Na ta način, kot je
               tukaj predlagan, očitno ponovno davkoplačevalci. In zakaj se moramo posledično
               zadolževati? Ali res za pokojnine in socialne transfere? Za to se moramo zadolževati!
               Za poplačila teh bančno tajkunksih rabot v preteklosti in v posmeh temu se danes
               dogaja neka preiskava zaradi domnevnega oškodovanja, ker so se nekateri pogovarjali,
               da bodo neke delnice prodali v višini 5 milijonov evrov, ki naj bi bile vredne nič.
               Tukaj pa govorimo o desetinah, stotinah milijonov evrov! Stotinah milijonov evrov!
               Pred očmi celotne javnosti, ki jih bodo pokrili davkoplačevalci – pa ni nič! Nobenega
               elementa za protipravno ravnanje, nobenega kaznivega dejanja, nobenemu se ne zgodi
               plomba premoženja. Ničesar! Zgodi pa se odločitev ministra za finance, posledično
               Vlade in vseh ostalih, za sanacijo teh bančno tajkunskih raboto.</p>
               <p>Zaradi tega smo vložili interpelacijo in v manjšem delu tudi zaradi protipravne
               razrešitve enega od štirih neizvršnih direktorjev tako imenovane slabe banke, ker je
               bila ta storjena v nasprotju z osmim odstavkom, 8. člena zakona o tako imenovani
               slabi banki, ker tega konflikta interesov ni bilo. Ni bilo! Upravni odbor in
               neizvršni direktorji ne nadzorujejo banke, ampak ima nadzorno funkcijo po 3. členu
               tega zakona ministrstvo, pristojno za finance. In očitek je bil samo o tej
               protipravnosti, vendar je tu manjši del in nebistven v tej celotni zgodbi, ko
               govorimo o interpelaciji zoper ministra za finance dr. Uroša Čuferja. Če smo čisto
               pošteni, je danes tukaj v dodatni obrazložitvi sami priznal, da je predlagal, da se
               da gospodu Širclju rok, tako kot bi moralo biti v skladu z zakonom, da se odloči,
               katero od teh dveh funkcij bo še nadalje opravljal, in je bil potem očitno z ne vem
               strani česa preglasovan.</p>
               <p>Če so to nepotrebne reči – za nekatere očitno so dejansko nepotrebne reči. Mislim, da
               so to zelo pomembne reči, od katerih je odvisno, ali bo ta država v bodoče še
               socialno pravična, ali bo še sposobna zagotavljati denar za pokojnine, ali bo še
               sposobna zagotavljati denar za socialne transferje, ali bo sposobna opravljati vse
               tiste storitve, ki jih mora kot socialna država, in ali ne bodo te odločitve privedle
               do tega, da bodo tisti, ki prihajajo za nami in to ne samo ena generacija, ampak več
               njih, prisiljeni skozi desetletja poplačevati to, kar se dogaja zdaj danes in se bo
               dogajalo v naslednjih dveh letih.</p>
               <p>Zaradi tega je ta razprava še kako utemeljena in prav bi bilo, da bi na koncu le
               slišali odgovor ministra, ali namerava spremeniti to politiko zadolževanja, ki jo
               trenutno izvaja, ali namerava kaj storiti na tem, da se država v prihodnje ne bo
               zadolževala na tak način, kot se je zdaj nazadnje, preko noči, z enim vlagateljem, ki
               je še vedno fantomski, ali bo kaj storjeno na tem, da bo to breme, ki ga
               davkoplačevalci namenjajo za odplačilo obresti, v prihodnje nižje.</p>
            </sp>
            <sp xml:id="SDZ6-Redna-19-2013-11-20.sp225">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati.</p>
               <p>Izvolite, gospod Černač, postopkovno.</p>
            </sp>
            <sp xml:id="SDZ6-Redna-19-2013-11-20.sp226">

               <speaker>ZVONKO ČERNAČ (PS SDS):</speaker>

               <p>Glejte, spoštovana predsedujoča!</p>
               <p>Tukaj imam seznam predvidenih razprav, v katerem piše: Alojzij Potočnik, namesto
               njega je razpravljala gospa Maša Kociper, potem pa piše minister in nazadnje
               predlagatelj. In jaz sem, jaz ... Trenutek. K razpravi sem se prijavil pred razpravo
               ministra, pričakoval sem, da bo razpravljal še minister, če pa minister ne bo
               razpravljal, potem pa jaz razprave kot predlagatelj še nisem zaključil.</p>
            </sp>
            <sp xml:id="SDZ6-Redna-19-2013-11-20.sp227">

               <speaker>PODPREDSEDNICA RENATA BRUNSKOLE:</speaker>

               <p>Spoštovani gospod Černač!</p>
               <p>Ničesar niste v tej smeri izkazali, da bi kakor koli imela občutek, da pričakujete,
               da bo še beseda ministra. Čas je ostal, in zaradi tega lahko razporedimo čas in se
               boste prijavili.</p>
               <p>Izvolite, gospod Černač.</p>
            </sp>
            <sp xml:id="SDZ6-Redna-19-2013-11-20.sp228">

               <speaker>ZVONKO ČERNAČ (PS SDS):</speaker>

               <p>Glejte, še enkrat. Prebral sem vam seznam predvidenih razpravljavcev, povedal sem,
               da pričakujemo od ministra, da bo na ta vprašanja odgovoril, pričakoval sem, da bo v
               skladu s seznamom, ki ga imamo pred seboj, tudi na ta vprašanja odgovoril, ker pa
               tega ni storil, bom pa jaz svojo razpravo v okviru časa, ki mi je preostal, kot
               predlagatelj nadaljeval, ker vi niste vprašali ministra, ali želi na koncu besedo ali
               ne.</p>
            </sp>
            <sp xml:id="SDZ6-Redna-19-2013-11-20.sp229">

               <speaker>PODPREDSEDNICA RENATA BRUNSKOLE:</speaker>

               <p>Spoštovani gospod Černač, verjemite, da sem ga vprašala.</p>
               <p>Izvolite, gospod Pukšič, imate postopkovno, za njim gospod Jani Möderndorfer.</p>
            </sp>
            <sp xml:id="SDZ6-Redna-19-2013-11-20.sp230">

               <speaker>FRANC PUKŠIČ (PS SLS):</speaker>

               <p>Hvala lepa, gospa podpredsednica.</p>
               <p>Predlagam, da v skladu z veljavnim poslovnikom to odpeljemo do konca, ni potrebe
               zdaj, da bi dvigovali temperaturo. Če ste ga vprašali, ste ga vprašali tako, da
               poslanke in poslanci tega niso slišali, ... / oglašanje iz dvorane/ ... zato je v
               skladu s poslovnikom tako, kot tukaj piše, torej predlagatelj – kadar koli, zadnji je
               minister Uroš Čufer. Če ga boste vprašali in bo rekel, da ne želi besede, potem je še
               vedno lahko predlagatelj, ker to možnost ima, če se bo odrekel temu, potem pa je čas
               delitve časa.</p>
               <p>Prosil bi vas, da spoštuje poslovnik in delate v skladu s poslovnikom. Hvala
               lepa.</p>
            </sp>
            <sp xml:id="SDZ6-Redna-19-2013-11-20.sp231">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naj povem, spoštovani gospod Pukšič. Trudimo se vsi predsedujoči Državnega zbora, da
               delamo po poslovniku. Tudi jaz. Gospa Maša Kociper je imela besedo, za njim sem dala
               besedo gospodu Zvonku Černaču. Gospod minister je imel možnost, če bi želel besedo,
               in ker se ni odločil, zatorej je bil gospod Černač na vrsti.</p>
               <p>Sedaj ima postopkovni gospod Jani Möderndorfer.</p>
            </sp>
            <sp xml:id="SDZ6-Redna-19-2013-11-20.sp232">

               <speaker>JANI MÖDERNDORFER (PS PS):</speaker>

               <p>Hvala lepa, predsedujoča.</p>
               <p>Da bom podkrepil, da ste pravilno ravnali, vas spomnim, po tem poslovniku smo imeli v
               tem mandatu že eno interpelacijo pri gospodu sedanjemu poslancu gospodu Vinku
               Gorenaku in bila je popolnoma enaka situacija. Da vam osvežim spomin.</p>
               <p>Ko je vodil takratni podpredsednik gospod Presečnik sejo, je na moje izrecno
               vprašanje, če bom lahko kasneje kot predlagatelj, kje sem v imenu predlagatelja
               interpelacije vstopal v razpravo, če bom lahko kasneje še imel besedo. Rekel je, da
               seveda, boste prišli do besede. In ko je ministra vprašal za razpravo, mu je dal
               besedo za zaključno razpravo in na koncu se je odločil, da razprave ni več. Rekel je,
               da zdaj gre po delitvi časa, ker ste vi imeli besedo pred ministrom in je niste
               izkoristili do konca in zadeva se je zgodila popolnoma enako. Potem je prišlo do same
               delitve časa in ste si razdelili moj čas, ki mi je ostal, tako kot si bomo zdaj mi
               vašega.</p>
               <p>Zato je, seveda v skladu s poslovnikom, zdaj tisti čas, ko pridemo do delite.
               Zagotovo verjamem, ker se boste prijavil k besedi, boste imeli čas in lahko boste še
               izkoristili tisto, kar vam bo ostalo. Hvala.</p>
            </sp>
            <sp xml:id="SDZ6-Redna-19-2013-11-20.sp233">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Glede na to, da je čas ostal, kot sem že prej povedala, izvolite gospod Tanko.
               Postopkovno imate?</p>
            </sp>
            <sp xml:id="SDZ6-Redna-19-2013-11-20.sp234">

               <speaker>JOŽE TANKO (PS SDS):</speaker>

               <p>Hvala lepa. Spoštovana predsedujoča!</p>
               <p>V tej fazi kaj drugega ni pričakovati. Poglejte, predlagatelj gospod Černač se lahko
               javi za katerim koli razpravljavcem v Državnem zboru. Za katerim koli. In to je tudi
               počel. Takrat, ko je ocenil, da je bilo treba opraviti razpravo v imenu
               predlagatelja, je to storil. Tudi za gospo Kociper. Dolžnost predsedujočega, ki vodi
               sejo, pa je, da tako kot vpraša vsakega izmed teh tukaj napisanih, uradno, formalno
               tudi ministra, ali želi besedo. Če minister ne želi, vpraša še predlagatelja po tem
               spisku, ali želi besedo. Tega niste storili. Predlagam, da vrnete razpravo nazaj, tja
               za razpravo gospoda Černača, in pozovete ministra, ali želi besedo, tako da bomo tudi
               mi vedeli, kaj se dogaja v Državnem zboru, ki sodelujemo pri seji, in seveda tudi
               predlagatelj, ki je tisti, ki ima še razpravo. Saj ne gre drugače. Če ste vsakega
               izmed teh po spisku pozvali, ali bo razpravljal ali ne, in ste ga napovedali, če se
               ni odjavil, potem velja napoved tudi za ministra na koncu in za predlagatelja čisto
               na koncu. Tak je bil hišni red do sedaj. Predlagam, da na tak način tudi to sejo
               zaključimo. Potem pa, ko so izčrpane razprave ministra in predlagatelja, potem je pa
               tudi delitev časa. To pa drži. Ampak preskočili ste pa dve osebi. Hvala lepa.</p>
            </sp>
            <sp xml:id="SDZ6-Redna-19-2013-11-20.sp235">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naj povem, da vsakega, tudi iz vaše poslanske – samo malo, da obrazložim –, tudi iz
               vaše poslanske skupine vaši strokovni sodelavci pridejo našim strokovnim sodelavcem
               odjaviti določene osebe ali prestaviti termin razprave. En primer bom povedala, upam,
               da mi ne bo moja kolegica zamerila. Primer, gospa Ljudmila Novak je razpravljala bolj
               na začetku, zatorej je potem kasneje nisem še enkrat pozvala, ampak je bila prečrtana
               in nisem omenila, aha, gospa Novak je razpravljala že prej. Ali nekdo drug, recimo iz
               poslanske skupine Pozitivne Slovenije gospod Darko Jazbec, ki se je odjavil – ga
               nisem omenila. Gospod Čufer, ker je izrazil sam željo oziroma odločitev, da ne bo
               razpravljal, zatorej ga nisem omenila. In nič novega nisem naredila, čisto nič.</p>
               <p>Postopkovno ima gospod Samo Bevk.</p>
            </sp>
            <sp xml:id="SDZ6-Redna-19-2013-11-20.sp236">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica.</p>
               <p>Vsi, ki ste zdaj zlorabljali poslovnik, bi vas rad opozoril, da upoštevate 282. člen
               Poslovnika Državnega zbora, ki ima štiri odstavke in natančno določa, kdo razlaga
               poslovnik. Med sejo razlaga poslovnik predsedujoči Državnemu zboru, zunaj seje daje
               razlago poslovnika pristojna komisija. Komisija lahko po potrebi zaprosi za mnenje
               Zakonodajno-pravno službo in če še to ni dovolj, potem lahko komisija zaprosi in da
               na dnevni red Državnega zbora tudi tako, da se Državni zbor sestane in sprejme
               avtentično razlago poslovnika po postopku, ki je s tem poslovnikom predviden za
               avtentično razlago zakona.</p>
               <p>Predlagatelj zadeve se lahko kadar koli javi, ne glede na vrstni red razpravljavcev
               in to enako možnost ima tudi minister, tako da predsedujoči ni nujno oziroma sploh ni
               potrebe, da vsakokrat sprašuje po vsakem razpravljavcu tako predlagatelja zadeve kot
               ministra, ali želi razpravljati ali ne želi razpravljati. Kajti potem bi morali po
               vsakem razpravljavcu vprašati tako predlagatelja: "Gospod Černač, želite
               razpravljati?" "Gospod Čufer, želite razpravljati?" To bi bilo nekako čudno.</p>
               <p>Prosim, da upoštevate 282. člen Poslovnika Državnega zbora, kajti med samo sejo
               poslovnik razlaga predsedujoči. Imate pa še tri druge možnosti, da, bi rekel, si
               razjasnite to zadevo, pred katero sedaj stojimo.</p>
            </sp>
            <sp xml:id="SDZ6-Redna-19-2013-11-20.sp237">

               <speaker>PODPREDSEDNICA RENATA BRUNSKOLE:</speaker>

               <p>Najlepša, hvala gospod Samo Bevk.</p>
               <p>Upoštevali bomo 282. člen Poslovnika Državnega zbora. Sem že prebrala, da ste vsi
               prijavljeni razpravljavci, ki ste želeli, dobili besedo in ker čas, določen za
               razpravo, še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati. Torej, želim odpreti prijavo. Prej se je že
               prijavil gospod Pukšič, potem gospod Černač, še prej … Oprostite, gospod Kavtičnik,
               bili ste pred gospodom Pukšičem, potem pa še gospod Frangež.</p>
            </sp>
            <sp xml:id="SDZ6-Redna-19-2013-11-20.sp238">

               <speaker>JOŽEF KAVTIČNIK (PS PS):</speaker>

               <p>Hvala lepa, predsedujoča.</p>
               <p>Tudi sam sem želel predlagati ta postopkovni predlog, da se ne upošteva 282. člena,
               kajti zdi se mi normalno, da predsedujoča ne more reči predlagatelju: "Gospod Černač,
               ali želite za seboj še enkrat govoriti?" Hvala.</p>
            </sp>
            <sp xml:id="SDZ6-Redna-19-2013-11-20.sp239">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ravno na to sem tudi jaz mislila.
                   Izvolite, gospod Pukšič. 
               
           </p>
            </sp>
            <sp xml:id="SDZ6-Redna-19-2013-11-20.sp240">

               <speaker>FRANC PUKŠIČ (PS SLS):</speaker>

               <p>Gospa predsedujoča, do točke, ko ste razlagali poslovnik, da je predlagatelj imel
               besedo, med tistim časom vas je minister obvestil, tako ali drugače, da ne želi več
               besede – tega predlagatelj seveda ni vedel. Pravilno bi bilo, da ko je predlagatelj
               končal s predstavitvijo, da bi mu povedali, da minister ne želi besede in če je on
               zaključil, boste čas delili. Te možnosti predlagatelju niste dali. Mislim, da je
               tukaj bila postopkovna napaka, enostavno jo je popraviti; enostavno tako, da daste
               predlagatelju še besedo in seveda to je zadnja njegova, ker se je minister odpovedal
               besedi, potem pa preostali čas delite.</p>
               <p>Sem prepričan, da bi bilo tako prav, vendar vi ste predsedujoči in vi poslovnik
               razlagate, kar je res; imamo pa seveda poslanke in poslanci pravico, če smatramo, da
               nekaj ni v skladu s poslovnikom, da to na postopkovni način opozorimo. Hvala.</p>
            </sp>
            <sp xml:id="SDZ6-Redna-19-2013-11-20.sp241">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naj vam povem, da preden je razpravljal gospod Jože Tanko, je gospod minister izrazil
               svojo voljo, torej, da ne bo razpravljal.</p>
               <p>Izvolite, gospod Han.</p>
            </sp>
            <sp xml:id="SDZ6-Redna-19-2013-11-20.sp242">

               <speaker>MATJAŽ HAN (PS SD):</speaker>

               <p>Spoštovani, spoštovane! Dragi ministri in ministrice!</p>
               <p>Trinajst ur! Trinajst ur sedimo v tej okrogli dvorani in zdaj se zapletamo s temi
               proceduralnimi procedurami in smo eden bolj pameten od drugega. Vsi pa vemo, da ne
               bomo spremenili tistega, kar ste se vi namenili, koalicija pa bo izglasovala to, da
               bo gospod Čufer naprej minister.</p>
               <p>Predlagam gentlemanski dogovor, da vzamemo 5 minut pavze vsi skupaj, da se mogoče
               vodje poslanskih skupin v teh petih minutah pa vendarle dogovorimo, da končamo to
               sejo na nek dostojanstven način, ker si vsi skupaj to želimo. V imenu Poslanske
               skupine Socialnih demokratov prosim za 5 minut pavze.</p>
            </sp>
            <sp xml:id="SDZ6-Redna-19-2013-11-20.sp243">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sprejemam vaš postopkovni predlog in vas obveščam, da nadaljujemo sejo ob 23.00.</p>
               <stage>(Seja je bila prekinjena ob 22.55 in se je nadaljevala ob 23.05.)</stage>
            </sp>
            <sp xml:id="SDZ6-Redna-19-2013-11-20.sp244">

               <speaker>PREDSEDNIK JANKO VEBER:</speaker>

               <p>Spoštovane kolegice in kolegi, nadaljujemo z delom.</p>
               <p>Ker je gospod Matjaž Han predlagal odmor za posvetovanje sprašujem, če želi besedo,
               da predstavi dogovor.</p>
               <p>Izvolite, Matjaž Han, imate besedo.</p>
            </sp>
            <sp xml:id="SDZ6-Redna-19-2013-11-20.sp245">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Res sem zahteval proceduralni predlog. Dogovor je pa bil na ravni vodij poslanskih
               skupin na nek način gentlemanski, da predlagatelj vendarle še dobi nekaj časa, ki mu
               je sicer ostal in obrazloži svoje videnje na to sejo in svoj pogled. Potem imamo še
               naprej nekatere procedure, ki jih moramo izpeljati. Vendar z gospodom Tankom smo se
               dogovorili nekatere zadeve in jaz mu verjamem. Sedaj bomo pa videli, kako dolgo bo ta
               seja trajala. Mislim, da smo naredili, da se bo ta seja na koncu končala
               dostojanstveno.</p>
            </sp>
            <sp xml:id="SDZ6-Redna-19-2013-11-20.sp246">

               <speaker>PREDSEDNIK JANKO VEBER:</speaker>

               <p>Postopkovno, gospod Möderndorfer.</p>
            </sp>
            <sp xml:id="SDZ6-Redna-19-2013-11-20.sp247">

               <speaker>JANI MÖDERNDORFER (PS PS):</speaker>

               <p>Bom zelo kratek. Tam za mizo smo imeli vodje poslanskih skupin dogovor. Danes bom
               videl, ali kdo sploh še drži besedo. Bom zelo pozoren. Hvala lepa.</p>
            </sp>
            <sp xml:id="SDZ6-Redna-19-2013-11-20.sp248">

               <speaker>PREDSEDNIK JANKO VEBER:</speaker>

               <p>Gospod Bevk, postopkovno.</p>
            </sp>
            <sp xml:id="SDZ6-Redna-19-2013-11-20.sp249">

               <speaker>SAMO BEVK (PS SD):</speaker>

               <p>Hvala za besedo, gospod predsednik. Spoštovani zbor!</p>
               <p>V izogib podobnim situacijam, kot so bile sedaj, bom na podlagi drugega odstavka 282.
               člena Poslovnika Državnega zbora poslovniški komisiji dal pobudo za razlago prvega
               odstavka 68. člena Poslovnika, ki govori prav o prijavi časa in vrstnem redu
               razpravljavcev na Državnem zboru oziroma če to ne bo dovolj, pa predlagal tudi
               dopolnitev Poslovnika v zvezi s to zadevo.</p>
               <p>Prosim, da bi nocoj lepo in v miru končali to sejo. Hvala lepa.</p>
            </sp>
            <sp xml:id="SDZ6-Redna-19-2013-11-20.sp250">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>V skladu z dogovorom dajem besedo predlagatelju gospodu Černaču.</p>
            </sp>
            <sp xml:id="SDZ6-Redna-19-2013-11-20.sp251">

               <speaker>ZVONKO ČERNAČ (PS SDS):</speaker>

               <p>Hvala lepa.</p>
               <p>Mislim, da je bil ta zaplet popolnoma nepotreben. Potreboval sem še kakšnih pet
               minut, da zaključim tisto, kar smo predlagatelji imeli namen povedati, in tudi
               izhajal sem iz tega seznama, ki ga imamo tukaj vsi pred seboj, kjer piše: Maša
               Kociper, minister, predlagatelj. Po razpravi Maše Kociper sem se prijavil in sem
               računal, da bo minister na tisto, kar smo ga spraševali, tudi odgovoril in v tej
               smeri je šla tudi moja razprava.</p>
               <p>Mi smo danes v okviru odgovorov na interpelacijo poslušali nekaj uvodnih misli okrog
               desete ure s strani ministra, nekaj dodatnih obrazložitev, ki niti niso vsa v celoti
               odgovorila na vprašanja, ki smo jih v okviru interpelacije izpostavljali. Potem so
               bila v okviru dodatne obrazložitve pa tudi v razpravi posameznih poslank in poslancev
               izpostavljena še nekatera druga vprašanja v zvezi s to interpelacijo. Tudi na ta
               dodatna vprašanja ni bilo odgovorov. Zaradi tega še zadnjič sprašujem ministra o tem,
               zakaj, na podlagi kakšnih analiz, na podlagi kakšnih argumentov je bila sprejeta
               odločitev o tem, da se za dve banki, za kateri je bila že v aprilu mesecu podana
               ocena, da sta klinično mrtvi in da ju bo treba zapreti, da je ta isti minister maja
               meseca vanjo plasiral 108 milijonov dodatnih evrov za zagotavljanje njune likvidnosti
               in da tega v istem obdobju niso storili lastniki teh bank, torej tisti prvi
               odgovorni, ki bi morali skrbeti za svojo lastnino, niso več verjeli v to, da je te
               banke še mogoče obdržati pri življenju, država pa je zasebnima bankama pomagala, da
               sta na umeten način ostali pri življenju še čez poletje, kar je omogočilo,da so si
               nekateri lastniki v tem vmesnem času izplačali iz podjetij, ki so bili lastniki teh
               dveh bank, še dividende. Gospod Herman Rigelnik, recimo, v višini 6 milijonov 900
               tisoč evrov. Tega odgovora na to vprašanje, zakaj je bila ta odločitev sprejeta,
               nismo dobili. Država je namreč vrednost depozitov v teh dveh bankah v mesecu maju
               povečala z 209 milijonov 400 tisoč na 318 milijonov 300 tisoč evrov.</p>
               <p>Nadalje nismo slišali odgovora na vprašanje, kdo je kupec te milijarde in 500
               milijonov evrov obveznice. Rečeno je bilo s strani ministra, enkrat pozno popoldne,
               nekje okrog pol šeste, ko se je drugič in zadnjič priglasil k besedi, da bomo to
               izvedeli preko luksemburške borze, tam naj bi bili ti podatki prihodnji teden
               objavljeni. Tukaj je parlament, tukaj je Državni zbor, tukaj je v bistvu ljudstvo –
               če parafraziramo. In temu ljudstvu je ta minister odgovoril in to ljudstvo je želelo
               slišati, kdo je bil kupec te obveznice za milijardo in pol, kakšna je bila provizija
               pri izdaji te obveznice, kdo jo je prejel, ali je res ta kupec dobil diskonta v
               višini 6 milijonov evrov v trenutku izdaje in tako naprej. Skratka, vse te
               podrobnosti, ki nas zanimajo toliko bolj, ker ta kotacija ni bila po tako nizki
               obrestni meri. 4,84 nas uvršča tam nekje med Romunijo in Bocvano. In veseli bi bili,
               če bi bili lahko v družbi tistih držav, za katere je premierka dopoldne dejala, da
               več ne sodimo v ta okvir – Portugalska je bila omenjena in tako naprej. Nismo. Daleč
               od tega smo.</p>
               <p>Bilo je postavljenih še vrsto drugih vprašanj, ki jih ne bi ponavljal. Skratka,
               nekih odgovorov o tem, zakaj se je minister odločil, da vodi javnofinančno politiko,
               ki na dolgi rok onemogoča zapiranje javnofinančnih bremen – breme odplačevanja
               prenaša na naslednje generacije, slišali smo, da bomo za obresti v prihodnjem letu
               namenjali že milijarde evrov –, danes nismo dobili.</p>
               <p>Skratka, da zaključim. Minister je ob prisegi prisegel, da bo spoštoval ustavni red,
               da bo ravnal po svoji vesti in da bo z vsemi močmi deloval za blaginjo Slovenijo.
               Celotno njegovo ravnanje nakazuje k temu, da ne spoštuje te prisege, ki jo je dal ob
               imenovanju na položaj ministra za finance; namesto da bi z vsemi močmi deloval za
               blaginjo Slovenje, z vsemi močmi deluje za interese vplivnih posameznikov, za
               interese tistih, ki so dogovorni za velikanske luknje v bančnem sistemu na eni strani
               in na drugi strani za interese špekulativnega kapitala. Minister za finance, dr. Uroš
               Čufer sprejema in podpira ukrepe, ki dodatno bremenijo davkoplačevalke in
               davkoplačevalce. Predlaga in sprejema ukrepe in odločitve, ki niso v interesu
               državljanov, pač pa posameznih interesnih skupini in ki slabijo našo suverenost, Vse
               to pa so ravnanja, ki so daleč od prisege, ki jo je minister dal ob imenovanju na ta
               položaj. Minister je seveda odgovoren za ravnanja, ki so opisana v interpelaciji, od
               katerih so nekatera tudi protipravna po našem mnenju, predvsem pa so v škodo državi
               in državljanom, in je za ta ravnanja objektivno in subjektivno odgovoren.</p>
               <p>Iz teh razlogov, po našem mnenju minister za finance dr. Uroš Čufer ne more več
               odgovorno opravljati javne funkcije na način, da bi ga javnost sprejemal kot skrbnika
               in varuha javnih financ, torej nekoga, ki deluje v interesu te države in državljanov,
               in zaradi vsega navedenega, predlagamo, da ta Državni zbor sprejme sklep o razrešitvi
               dr. Uroša Čuferja s funkcije ministra za finance. Hvala lepa.</p>
            </sp>
            <sp xml:id="SDZ6-Redna-19-2013-11-20.sp252">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glede na to, da smo v fazi razdelitve časa, minister lahko v tem okviru dobi besedo,
               če bo izrazil interes da govori. Če se ne boste prijavili k razdelitvi časa, bo
               minister edini, ki bo govoril v tej fazi, če pa se boste prijavili, pa bo minister
               lahko dobil besedo na koncu, ko vsi prijavljeni, bom rekel, za maksimalno 5 minut
               opravite razpravo. potem če minister izrazi interes v tej fazi, ko vas pozovem za
               razpravo, govori na koncu. Če pa se ne priglasite k dodatnemu času, pa lahko minister
               govori takoj in se potem seja zaključi z glasovanjem.</p>
               <p>Prosim? Torej, smo pri razdelitvi časa v skladu s prvim odstavkom 71. člena
               Poslovnika Državnega zbora in še enkrat sprašujem: "Minister, želite razpravljati?"
               Ne.</p>
               <p>Vse ostale pa vabim k prijavil, da vidim, koliko vas je zainteresiranih za
               razdelitev preostalega časa. Prijavljenih 52, 3 minute ima vsak ... Prosim? Je zdaj
               točen izračun? Ja. 2 minuti in 38 sekund ima vsak razpravljavec na razpolago,
               prijavljenih pa je 52. S tem da opozarjam, da se minister ni priglasil k razpravi in
               mu tudi ne bom mogel dati na koncu besede. Tako, da ne bo pomislekov glede poteka.</p>
               <p>Prehajamo na razprave. Najprej dajem besedo gospodu Zvonku Černaču.</p>
            </sp>
            <sp xml:id="SDZ6-Redna-19-2013-11-20.sp253">

               <speaker>ZVONKO ČERNAČ (PS SDS):</speaker>

               <p>Hvala lepa za besedo.</p>
               <p>Ugotavljam, da odgovorov na ta vprašanja, ki so bila izpostavljena, žal ne bomo
               dobili. Kot smo slišali, bomo nekatere odgovore prebrali v mednarodnih publikacijah,
               kar je na nek način poniževalno do Državnega zbora, moram reči. Mislim, da bi vsak
               kolikor toliko odgovoren minister moral odgovarjati na vprašanja v Državnem zboru. V
               kazenskih postopkih se po navadi tisti najhujši kriminalci branijo z molkom, tako da
               upam, da ta asociacija ne bo po zaključku te razprave prevladala.</p>
               <p>Danes smo govorili o resnih temah, govorili smo o tem, ali bo ta država po sprejetih
               odločitvah ministra za finance tako v zvezi s sanacijo teh dveh zasebnih bank, kjer
               ne bodo največjega bremena po vrstnem redu, tako kot bi moralo biti, nosili lastniki,
               člani uprav nadzornih svetov, depozitarji z več kot 100 tisoč evrov; skratka tisti,
               ki so v največji meri odgovorni za poslovanje teh bank, pač pa v prvi vrsti
               davkoplačevalci in posledično zaradi odločitev, ki jih ta ravnanja terjajo, se pravi
               zaradi sanacije teh bank in vseh ostalih bank, ki jo bo še treba izvršiti v
               prihodnje, bo treba opraviti dodatno zadolževanje države z izdajo obveznic za
               sanacijo teh obveznosti. Obresti za te zadolžitve po trenutnih stopnjah, po katerih
               se zadolžuje država na ravni 5 do 6 %, pa pomenijo neko finančno spiralo, ki je
               država s tako nizkim obsegom bruto domačega proizvoda in s tako nizko stopnjo
               gospodarske rasti oziroma s celo napovedano recesijo v letu 2014 enostavno ne bo
               zmogla, ne da bi bilo potrebno za to sprejeti radikalne ukrepe. Prišli bomo v
               situacijo, ko za sprejem zelo bolečih ukrepov ne bo potrebna nikakršna trojka, pač pa
               bo te ukrepe očitno sprejemala štirka, vlada Alenke Bratušek v sestavi štirih strank
               – nekatere že sprejema in bolijo. Bolijo predvsem gospodarstvo, bolijo prebivalstvo,
               bolijo tiste, ki niso nič imeli pri tem, da so se posamezni bančno-politični tajkuni
               okoristili.</p>
               <p>Iz tega razloga smo seveda predlagali, da se taka politika spremeni, sprememba
               takšne politike je mogoče, če se zamenja minister, ki je odgovoren za to področje, in
               iz tega razloga tudi predlog za razrešitev ministra za finance, ker vodi na en način
               škodljivo politiko, na drugi strani pa je opravil tudi nekatera ravnanja, ki so bila
               protipravna.</p>
            </sp>
            <sp xml:id="SDZ6-Redna-19-2013-11-20.sp254">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Srečko Meh, pripravi se Jože Tanko.</p>
            </sp>
            <sp xml:id="SDZ6-Redna-19-2013-11-20.sp255">

               <speaker>SREČKO MEH (PS SD):</speaker>

               <p>Hvala lepa.</p>
               <p>Interpelacije ne bom podprl. Kdor je želel poslušati, je slišal prav vse odgovore,
               jih je razumel, o teh smo veliko govorili tudi v preteklosti in vsa vprašanja so bila
               odgovorjena toliko, kot je razumnemu človeku dovolj. Narobe je – pravzaprav nič ni
               narobe z ministrom, marsikaj je narobe z vlagatelji interpelacije. Odločitev o
               prisilni likvidaciji ali stečaju je minister natančno razložil, kako je prišlo do te
               odločitve. Razrešitev neizvršnega direktorja gospoda Širclja je pravzaprav čisto v
               zadnjem planu, pa se mi zdi, da sta bili obe točki zelo enakovredni. In govorili smo
               o vsem, samo ne o tem, o čemer je bilo govora, tudi o vsej zgodovini in vsem, kar se
               je dogajalo.</p>
               <p>Tako se mi zdi, da bi veliko bolje bilo govoriti o tem, kaj bomo naredili od jutri
               naprej. Še enkrat naj ponovim tisto, kar sem danes enkrat že povedal; vsa sredstva so
               dovoljena za to, da dosežemo svoj cilj, da dosežete svoj cilj. Vsa sredstva in vse,
               kar koli je pomembno, tudi s prekinitvami in nočnimi sejami, zato da bi ustvarili
               izredno vzdušje. Pa naj povem še enkrat, ni izrednega stanja, ni potrebe za takšne
               seje in lahko bi delali normalno. To, da pa smo danes tukaj sedeli mi, pa niti ni
               tako velike škode – bi rekel marsikdo od državljank in državljanov.</p>
               <p>Torej, interpelacije ne bom podprl.</p>
            </sp>
            <sp xml:id="SDZ6-Redna-19-2013-11-20.sp256">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jože Tanko.</p>
            </sp>
            <sp xml:id="SDZ6-Redna-19-2013-11-20.sp257">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>No, v Državni zbor se je zavlekel nek čuden vzorec dela Vlade v odnosu do Državnega
               zbora. Mislim, da se še v tej parlamentarni zgodovini ni zgodilo, da bi minister tako
               malo časa porabil za to, da bi poslancem pojasnil in odgovarjal na vprašanja, kljub
               temu da je imel obilico časa na razpolago. Na izrecna vprašanja, zakaj je bilo
               vloženo 109 milijonov samo nekaj mesecev pred nadzorovano likvidacijo in samo v ti
               dve banki, s čimer se je omogočilo, da so se nekateri delničarji poplačali z
               dividendami za dobičke po teh bankah iz poslovanja, v resnici je bila pa izguba, se
               pravi, minister tega sploh ni pojasnil.</p>
               <p>Prav tako nismo dobili nobenega pojasnila, zakaj je izbrani način boljši od stečaja.
               Mislim, da bi moral kdor koli se odloča med dvema variantama, ti dve varianti
               finančno ovrednotiti, obdelati tudi z drugimi kriteriji in potem, če se to od njega
               zahteva, pojasni tistim, ki so do teh informacij upravičeni, zakaj je bila takšna
               odločitev. Mi nismo dobili ne v odgovoru ministra, ne v pisnem odgovoru na
               interpelacijo, ne v razpravi o bančnem sistemu pravzaprav nobenega odgovora na
               vprašanja, ki so potem bila temelj te interpelacije. 109 milijonov evrov je več kot
               ta država nameni letno za štipendije. Je več kot je teh intervencij v sociali, mnogo
               več, za 17 ali 20 milijonov evrov, če se spomnite pri proračunu, ki ga je predlagala
               Janševa vlada, je stalo 3 tisoč 500 študentov okrog Državnega zbora in kot velik
               dosežek ste takrat slavili, da se je to vneslo v proračun. Danes se pogovarjamo o
               znesku, ki je približno petkrat, šestkrat večji, pa niti ne trza nihče, celo
               pokrivate ministra, da se na tak, bom rekel, neprimeren način z molkom brani, kot da
               smo pri kakšni inkviziciji.</p>
               <p>Skratka, interpelacijo bom podprl, zato ker želim, da imamo pred seboj ministra, ki
               bo odgovoren in ki bo znal nam poslancem tudi kaj pojasniti. Ta minister očitno tega
               ne zna.</p>
            </sp>
            <sp xml:id="SDZ6-Redna-19-2013-11-20.sp258">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Mirko Brulc, pripravi naj se Marjana Kotnik Poropat.</p>
               <p>Izvolite, gospod Brulc.</p>
            </sp>
            <sp xml:id="SDZ6-Redna-19-2013-11-20.sp259">

               <speaker>MIRKO BRULC (PS SD):</speaker>

               <p>Hvala lepa.</p>
               <p>Torej, minister Čufer se obnaša kot pravi zakladničar. Gostobesednost in govorjenje v
               prazno ni njegova vrlina in marsikdo od nas bi se lahko od njega tudi učil in bi bilo
               dobro. Danes sem marsikaj izvedel o Forumu 21, o SD itd., kar nisem prej vedel. Za to
               se vam zahvaljujem. Bilo je nekaj tudi strokovnih razprav, bilo je pa flancarije, da
               vam ne povem, koliko ur.</p>
               <p>Še nekaj. pod vlado Janeza Janše sem bil v Komisiji za nadzor javnih financ. Bili
               smo v tihi sobi in je minister Šušteršič prišel v tiho sobo in je rekel: "O nekih
               zadevah ne bom povedal." Kaj se pa zdaj čudite, da vam bo tukaj minister odgovarjal
               na vse vaše pritlehne in tudi druga vprašanja? Ponavljam, bila so tudi strokovna,
               bilo je pa ogromno drugega. Jaz bom glasoval proti interpelaciji ministra. Hvala.
           </p>
            </sp>
            <sp xml:id="SDZ6-Redna-19-2013-11-20.sp260">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Marjana Kotnik Poropat, pripravi naj se mag. Andrej Vizjak.</p>
            </sp>
            <sp xml:id="SDZ6-Redna-19-2013-11-20.sp261">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo. Spoštovani!</p>
               <p>Danes je bilo že večkrat povedano, da je ta interpelacija vložena po nepotrebnem, da
               je vložena v neprimernem času, torej v času, ko ima minister in Ministrstvo za
               finance največ dela. Ne bom spominjala na vse zakone, ki so jih pripravili, na
               proračuna itn., pač pa bi spomnila ponovno na to, da je bila interpelacija vložena
               zaradi dveh zadev; zaradi podelitve poroštva pri nadzorovani likvidaciji Probanke in
               Factor banke in zaradi razrešitve mag. Andreja Širclja z mesta neizvršnega
               direktorja. Jaz bi se predvsem na to drugo zadevo – ker pač mi je to bolj poznano,
               ker sem po poklicu pravnica in se ne bi v finančne zadeve toliko spuščala. Skratka,
               menim, da je bila ta razrešitev utemeljena in da bi gospod Šircelj moral ta odstop že
               sam opraviti prej, ker se je moral zavedati, da ta funkcija neizvršnega direktorja in
               funkcija poslanca v Državnem zboru nista združljivi in da se je treba odločiti za
               opravljanje ene ali druge funkcije.</p>
               <p>Predsednica Vlade je tukaj danes zjutraj povedala, da zaupa ministru, da dela dobro,
               da naloge opravlja vestno in pošteno. Jaz bi se temu pridružila, kolikor pač poznam
               delo ministra, mislim, da so te besede tiste prave. Torej ocenjujem, da je minister
               dr. Uroš Čufer odgovoren in da za očitana dejanja ni podlage, da je torej
               interpelacija neutemeljena, zato bom glasovala proti njegovi razrešitvi. Hvala lepa.
           </p>
            </sp>
            <sp xml:id="SDZ6-Redna-19-2013-11-20.sp262">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima mag. Andrej Vizjak, pripravi pa se mag. Marko Pogačnik.</p>
               <p>Izvolite gospod Vizjak.</p>
            </sp>
            <sp xml:id="SDZ6-Redna-19-2013-11-20.sp263">

               <speaker>MAG. ANDREJ VIZJAK (PS SDS):</speaker>

               <p>Hvala lepa za besedo.</p>
               <p>Oglašam se danes prvič. Minister Čufer z Vlado se je po moji oceni odločil za napačni
               način sanacije slovenskega bančnega sistema, vendar to ni edina stvar. Današnja
               razprava je odprla še marsikatero drugo problematično in nevralgično točko delovanja
               te vlade.</p>
               <p>Opozoril bom na eno, ki se mi zdi najbolj problematična in na katero smo danes lahko
               slišali opozorila tudi na vrhu gospodarstva na Brdu. To je to, da smo pri
               uravnoteženju javnih financ pomanjkljivo spoštovali oziroma je Vlada pomanjkljivo
               spoštovala svoje lastne zaveze v reformnem programu oziroma v programu stabilnosti in
               je premalo naredila pri ukrepih za uravnoteženje javnih financ na odhodkovni strani.
               Tu je bila relativno tolerantna do nekaterih tudi privilegiranih skupin in ne
               nazadnje do širšega javnega sektorja. Mislim, da bi lahko Vlada izkoristila to krizo
               in ne nazadnje tudi eno benevolenco številih socialnih skupin za to, da se naš javni
               sektor nekoliko očisti, tudi navlak iz preteklosti in nepotrebnih stroškov. Ta vlada
               je namesto te priložnosti raje posegla po prihodkovni strani z dvigovanjem davkov,
               kar dodatno mori gospodarsko iniciativo. Mislim, da je to slaba, pravzaprav lahko
               rečem trudi samomorilska politika na gospodarskem in finančnem področju in gospod
               Čufer je gotovo pomembno soodgovoren za takšno politiko.</p>
               <p>Ko sem vprašal danes tudi predstavnika Evropske komisije za mnenje, kako to, da so
               pravzaprav glede na ocene proračuna to logiko spregledali, je pač rekel, da se oni
               sploh s strukturo proračuna kaj veliko ukvarjali niso, temveč da so pogledali dosego
               ciljev – cilj je pod 3 % primanjkljaja – in kakšna je struktura, je seveda drugo
               vprašanje in da je to naša interna stvar.</p>
               <p>Skrbi tudi to, kajti prihodkovni del se, po moji oceni, ne bo realiziral in zato bo
               treba zarezati v investicije, da se bo dosegel ta fiskalni cilj pod 3 % BDP, čeprav
               verjetno bodo to res tudi to "mokre sanje" te vlade. To se pravi, da bo primanjkljaj
               pod 3 %.</p>
               <p>Torej, to so, po moje, elementi, ki so prav tako pomembni kot številni očitki iz te
               interpelacije, da takšna politika finančnega ministra in te vlade ni vzdržna, ne
               srednjeročno, kaj šele dolgoročno in da to pomeni velik problem za javne finance.
           </p>
            </sp>
            <sp xml:id="SDZ6-Redna-19-2013-11-20.sp264">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima mag. Marko Pogačnik, pripravi naj se gospod Danijel Krivec.</p>
            </sp>
            <sp xml:id="SDZ6-Redna-19-2013-11-20.sp265">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo!</p>
               <p>Na glavnino vprašanj, ki so bila danes zastavljena ministru dr. Čuferju, ni
               odgovorov. To se mi zdi zelo problematično. Ni odgovoril, zakaj je Ministrstvo za
               finance vložilo po mesecu maju več kot 100 milijonov evrov depozitov v Probanko in
               Factor banko, če vemo, da so že aprila revizorji obeh bank prižgali tako imenovano
               rdečo luč in da so vedeli, da to podjetje ne more nadaljevati kot delujoče podjetje.
               Nismo dobili odgovora, kaj se pričakuje, kakšna bo odločitev Evropske komisije, ki je
               dala samo začasno odločbo, da se gre v to likvidacijo. Kaj če bo prišlo do stečaja?
               Kakšne bodo te posledice? Najbolj zaskrbljujoče ja pa seveda zadolževanje ministra
               dr. Čuferja na zaprtem trgu po ekstremno visokih obrestnih merah. Zadolževanje na
               zaprtem trgu pomeni za vsako državo, da je v hudi finančni stiski in da nujno
               potrebuje denar – eno milijardo in pol. Ni povedal, na kakšen način in kdo in za kaj
               se bo denar potreboval. Predsednica Vlade razlaga, da se denarja ne potrebuje, med
               besedami pa minister za finance pove, da ga potrebuje za izvrševanje proračuna.
               Najbolj v 17 minutah, v katerih je odgovarjal, je dejansko minister za finance nam
               zastavljal vprašanje, kakšna je cena obresti na neodvisnost in suverenost Slovenije.
               Ta je pa malo huda! Vprašajmo se, zakaj ne uporabljamo evropskega reševalnega
               mehanizma. Davkoplačevalci smo v to dali 342 milijonov evrov denarja. Španija ga je
               lepo izkoristila po nizkih obrestnih merah. Španija je še vedno suverena država,
               športniki Španije še vedno nastopajo pod špansko zastavo, BDP se jim povečuje in niso
               jim dali ne vem kakšnih hudih zavez – prestrukturiranje in nadzor nad bančnim
               sistemom. Prestrukturiranje in nadzor nad bančnim sistemom. Zakaj ne izkoristite
               sklada ESM, če smo že davkoplačevalci noter dali 342 milijonov evrov? Vi pa se
               zadolžujete na zaprtih trgih po ekstremno visokih obrestnih merah.</p>
               <p>Interpelacijo zoper finančnega ministra bom podprl.</p>
            </sp>
            <sp xml:id="SDZ6-Redna-19-2013-11-20.sp266">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Danijel Krivec, pripravi se gospod Franc Breznik.</p>
               <p>Izvolite, gospod Krivec.</p>
            </sp>
            <sp xml:id="SDZ6-Redna-19-2013-11-20.sp267">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsednik.</p>
               <p>Tudi sam sem v razpravi povedal, da se bom odločil na osnovi odgovorov ministra o
               tem, ali podprem interpelacijo ali ne. Na žalost mi je odgovoril, vendar je odgovoril
               na ta način, da je bil večinoma tiho oziroma nedorečen, zato sem si dobil iz tega
               njegovega nastopa odgovore. Očitno, za dokapitalizacijo v maju mesecu ni vedel in je
               bila opravljena mimo njega, zato tudi težko komentira in težko razlaga.</p>
               <p>Drugič. Zakaj in kako je bila izbrana nadzorovana likvidacija namesto stečaja?
               Spraševali smo, na osnovi kakšnih merodajnih informacij oziroma kakšnega izračuna je
               bila posamezna izbira izvedena, se pravi, nadzorovana likvidacija namesto stečaja.
               Tudi tu je minister na nek način odgovoril, da takšne primerjave praktično ni bilo
               narejene, ampak so se odločili, očitno politično, da rešujejo 0,5 % komitentov,
               lastnikov, ki so seveda bolj vplivni kot drugi del teh vlagateljev, teh je 35 tisoč,
               oziroma 99,5 %. Se pravi, minister je skozi celotno razpravo danes na nek način
               odgovarjal, odgovoril je tudi na nek način, zakaj smo se zadolževali v prejšnjem
               tednu na zaprtem trgu, ne pa na odprtem trgu. Tudi tam je na nek način s svojim
               molkom dal odgovor, ne samo na to, zakaj in kako, ampak jasno je, da si na odprti trg
               ta država v tem trenutku ne upa, kajti v tem primeru bi morala pokazati svoje bilance
               in tudi svoj obraz glede obvez do Evropske unije, glede uravnoteženja javnih financ,
               glede ukrepov, ki jih izvaja. Na zaprtem trgu pa je jasno, da je stvar ponudbe in
               povpraševanja, na nek način pod roko, zato so tudi obresti temu primerne. Verjetno
               bomo čez kakšne mesece ali tudi še prej tudi izvedeli, kakšne so bile provizije, kdo
               jih je dobil in tako naprej in se bo verjetno enako zgodilo kot pri opozarjanju v
               primeru gospodarskega ministra, ko ste tudi tako vehementno zagovarjali, da je vse v
               redu in vse prav, vendar se na koncu izkaže, da marsikatera stvar, ki jo tako
               vehementno zagovarjate, se na koncu pokaže kot problematična.</p>
               <p>Ta interpelacija je vseeno odgovorila na veliko vprašanj, ki so bila postavljena,
               tudi s tem, da minister ni odgovarjal.</p>
            </sp>
            <sp xml:id="SDZ6-Redna-19-2013-11-20.sp268">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Franc Breznik, pripravi pa se dr. Vinko Gorenak.</p>
               <p>Izvolite, gospod Breznik.</p>
            </sp>
            <sp xml:id="SDZ6-Redna-19-2013-11-20.sp269">

               <speaker>FRANC BREZNIK (PS SDS):</speaker>

               <p>Hvala za besedo.</p>
               <p>Na žalost ministra za finance ne vidim tukaj, postavil sem mu tudi nekaj normalnih
               vprašanj, seveda pa prvi odgovor tega, kar mu lahko očitam, je predvsem ta
               pasivnost.</p>
               <p>Mislim, da sem danes v svoji razpravi analiziral tok dogajanj na tujih finančnih
               trgih, predvsem v pribitkih 10-letnih obveznic. Pokazal sem mu stanje začetka druge
               Janševe vlade in predvsem stanje delovanja 8 mesecev vlade Alenke Bratušek. Vse
               tisto, kar v tržnem gospodarstvu šteje, so predvsem finančni trgi, kako vlagatelji
               verujejo v neko državo, kako verujejo v neko politiko neke države. In če pravite, da
               je politika igra, je politika igra tudi z večjimi vsotami.</p>
               <p>Finančni minister je zaprisegel pred Državnim zborom, predvsem v smeri, da bo deloval
               po svojih najboljših zmožnostih predvsem za blaginjo državljank in državljanov. To
               državo smo nekako konstituirali zaradi tega, da bi dvignili blaginjo državljanov in
               državljank, to je bila tista najbolj pomembna odločitev, odločili smo se za tržno
               gospodarstvo in odločili smo se, da pokažemo vso svojo prednost, ki ima slovenski
               narod v dolgi zgodovini, ko je živel v oplajanju z drugimi najbolj pomembnimi
               kulturami, narodi in kjer smo živeli vsaj nekaj časa z neko protestantsko etiko in
               verjamem, da ima ta narod, če ima priložnost, ima tudi lahko tudi neko prihodnost.</p>
               <p>Danes me je minister za finance, moram priznati, razočaral, razočaral me je
               predvsem, da ni postavil nekih tehtnih argumentov, zakaj se je odločil za politiko,
               zakaj podpira totalen zasuk ekonomske politike, ko je politika Janševe vlade v
               zadnjih nekaj mesecev pokazala neverjeten zdrs teh osnovnih pribitkov, celo na raven
               4,2 %, kar je bil v teh razmerah v naši državi, ko je konkurenčnost slovenskega
               gospodarstva relativno šibka, zelo dober dosežek. Zato moram priznati, da branjenje z
               molkom, slabo argumentiranje so pa tisti temelji današnje večurne razprave, ki kažejo
               na neko slabo vest ministra. Še enkrat bi prosil, če ima možnost danes, da mi
               odgovori na vsa tista temeljna vprašanja, zakaj je takšna sanacija teh dveh manjših
               tajkunskih bank. Razumel bi, če bi se to dogajalo z Novo Ljubljansko banko, da bi se
               lahko sesedel bančni sistem, in zakaj takšna smer zasuka ekonomske politike. Zakaj
               takšna njegova pasivnost, ko bi moral nekako reagirati tudi v okviru drugih
               ministrstev za neko boljšo ekonomsko politiko.</p>
               <p>To so temeljna vprašanja danes za ministra, na katera je moral odgovoriti in na to
               ni odgovori.</p>
            </sp>
            <sp xml:id="SDZ6-Redna-19-2013-11-20.sp270">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima dr. Vinko Gorenak, pripravi pa se dr. Ljubica Jelušič.</p>
            </sp>
            <sp xml:id="SDZ6-Redna-19-2013-11-20.sp271">

               <speaker>DR. VINKO GORENAK (PS SDS):</speaker>

               <p>Moram reči, da tekom dopoldneva se nisem javljal k besedi, so pa drugi mene
               omenjali. Moram reči, da sem bil omenjen v tem kontekstu, da nisem na nekatera
               vprašanja odgovarjal v času interpelacije in da me ni bilo tu in ne vem kaj vse. Na
               svoji interpelaciji sem povedal 17 tisoč 334 besed, gospod Čufer pa 2 tisoč 538, tako
               da ga verjetno želodec boli, ampak tako to je. Skratka mislim, da sem svoje naloge
               dobro opravil.</p>
               <p>Moram se pa odzvati v svojem edinem današnjem nastopu na jutranji nastop predsednice
               Vlade. Ta je – mislim, to je neverjetno, da predsedniki vlade lažejo v kamero, potem
               je pa hudo! Ona je zjutraj govorila o tem, kako so bili najslabši krediti podeljeni v
               času Janševe vlade, kako smo se takrat zadolževali in tako dalje in tako dalje in
               naredila za odgovornost seveda Janševo vlado. Še enkrat je treba ponavljati zaradi
               slovenske javnosti: banko je vodil gospod Kramar, ki ga je postavil gospod Rop. To je
               jasno kot beli dan, torej LDS. Pogodbo mu je podpisal gospod Žunič in pogodba je bila
               taka, da je na koncu dobil milijon evrov odpravnine. Kaj ima s tem Janševa vlada?
               Nič! In kar se tiče zadolževanja,k potem je šel pa v Factor banko, o kateri smo danes
               veliko govorili, kjer je bil zadolžen za rizično poslovanje. Ali ni to zanimiva
               zadeva? To je ta gospod Žunič.</p>
               <p>Kar se tiče kreditov, pa je seveda zelo jasno, gospod Černač vam je pokazal cel
               spekter tabel, grafov in tako naprej in je vse jasno, več kot beli dan. In govoriti o
               kreditih 2006, 2007, 2008 in noter všteti kredite prebivalstva – ja, kdo pa je
               odgovoren za kredit, ki ste ga vi, jaz ali kdor koli v tej dvorani ali kateri koli
               državljan vzel za pralni stroj, zamrzovalno skrinjo ali kar koli? Za to je pa res
               odgovorna vlada! In to je nastop predsednice vlade!</p>
               <p>Na tak način zavajati ni na noben način dostojno predsednika vlade, kaj šele kaj
               drugega. Hvala lepa.</p>
            </sp>
            <sp xml:id="SDZ6-Redna-19-2013-11-20.sp272">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima dr. Ljubica Jelušič, pripravi pa se mag. Majda Potrata.</p>
               <p>Izvolite.</p>
            </sp>
            <sp xml:id="SDZ6-Redna-19-2013-11-20.sp273">

               <speaker>DR. LJUBICA JELUŠIČ (PS SD):</speaker>

               <p> Hvala predsednik.</p>
               <p>Rada bi opozorila na nekaj nedoslednosti, ki so bile ponujene v današnji razpravi,
               ni sicer dovolj časa, da bi podrobneje obrazložila, kaj me je zmotilo, bom pa
               povedala naslednje.</p>
               <p>Predlagatelj je namreč trdil, da neizvršni direktor naj ne bi imel pomembne
               funkcije. To je bilo prvič, ko je to omenjal. In drugič je rekel, da naj bi v slabi
               banki celo ne imel nadzorne funkcije, kar ni res, kajti zakon o slabi banki za Družbo
               za upravljanje terjatev bank pravi, da jo vodi upravni odbor, ki ima v enotirnem
               sistemu upravljanja, takšen je namreč bil za slabo banko predviden, funkcijo vodenja
               in nadzora.</p>
               <p>Zakon o gospodarskih družbah v 257. členu pa še dodatno pravi, da ima upravni odbor
               in tisti, ki vodi upravni odbor, izjemno pomembno vlogo, zlasti seveda v primeru, ko
               je število glasov tistih, ki odločajo, izenačeno. V temu primeru ima predsednik
               upravnega odbora, torej predsednik organa vodenja, odločilen glas. V primeru
               neizvršnega direktorja mag. Širclja je šlo za to, da je bil predsednik upravnega
               odbora slabe banke.</p>
               <p>Mislim, da ni dobro tako poniževati te njegove funkcije in dobro je, da pošteno
               povemo, da ne samo da neizvršni direktorji imajo funkcije nadzora, to se seveda
               natančneje določi tudi v statutu banke, neizvršni direktorji imajo tudi upravljavske
               funkcije; in sicer zato, ker so sodelujoči korporativni organ upravljanja pri vseh
               odločitvah.</p>
               <p>Drugič bi še na kratko opozorila na en podatek, ki ga je omenil kolega Čuš, in sicer
               rekel je, da je Španija zgodba o uspehu, pri tem pa je pozabil povedati, da je v
               Španiji trenutno 55 % mladih brezposelnih, v Sloveniji, v vzhodni regiji, kjer je
               največ mladih brezposelnih, pa jih je 23 %.</p>
               <p>Torej, toliko o zgodbi o uspehu, ki se zadolži v mehanizmu ESM. Hvala.</p>
            </sp>
            <sp xml:id="SDZ6-Redna-19-2013-11-20.sp274">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Borut Ambrožič, pripravi pa se gospod Branko Smodiš...</p>
               <p>Pardon, najprej mag. Majda Potrata, izvolite.</p>
            </sp>
            <sp xml:id="SDZ6-Redna-19-2013-11-20.sp275">

               <speaker>MAG. MAJDA POTRATA (PS SD):</speaker>

               <p>Hvala, gospod predsednik.</p>
               <p>No, danes j bilo izrečenih veliko vrednostnih sodb, ki so bile pa v slogu pripovedne
               tehnike, ki se ji reče črno-belo prikazovanje. Pri tem se razume, da je bil minister
               za finance ves črn in vsi drugi, z druge strani, zlasti pa mag. Šircelj, pa ves bel
               in sijoč. Se bojim, da gospod Šircelj ni Atlas, ki bi zmogel nositi breme blagra cele
               države, da ne rečem še večjega dela. Namreč, zdi se mi, ko presojam stališča etike in
               evropskih vrednot in poslovne etike, tudi evropske, pravzaprav malo dvomljivo, da
               nekdo prinese interpelacijo, v kateri je polovica interpelacije napisana v njegov
               bran proti ministru in to naj bi bilo seveda razrešitveno dejanje, tista glavna
               krivda, po vrhu vsega se pa skuša še funkcijo zminimalizirati, takrat ko se opozarja
               na konflikt interesov.</p>
               <p>Vrsta stvari je v tej interpelaciji tako zelo nekoherentnih, ampak dejstvo pa je, da
               če bi to interpelacijo očistili – in vse, kar se je danes dogajalo – očistili vseh
               podvojitev, vseh neskončnih ponavljanj, potem nam ne bi bilo treba te interpelacije
               in o tej interpelaciji odločati v drugem dnevu, ko se je interpelacija začela, ampak
               po zelo kratkem času. V šoli sicer velja repetitio est mater studiorum, ampak kaže,
               da se bom morala navaditi na to, da ne bo dovolj ena izredna seja o Factor banki in
               Probanki, da bomo morali imeti še več izrednih sej.</p>
               <p>Za konec sem pa prihranila tisto, kar je tudi značilnost današnje razprave, da je
               bilo mogoče slišati marsikaj ali večino tistega, česar v interpelaciji ni, in tudi
               petkovo vest o zadolžitvi Slovenije. Govora je bilo, kako se je Slovenija slabo
               zadolžila; iz javnega hrvaškega medija je mogoče bilo danes slišati, da se je Hrvaška
               v Ameriki zadolžila za milijardo in pol po 6,4 % obrestni meri – pa primerjajte!</p>
               <p>Interpelacije ne bom podprla. Hvala.</p>
            </sp>
            <sp xml:id="SDZ6-Redna-19-2013-11-20.sp276">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Borut Ambrožič in potem se pripravi gospod Branko Smodiš. Gospod
               Ambrožič, izvolite.</p>
            </sp>
            <sp xml:id="SDZ6-Redna-19-2013-11-20.sp277">

               <speaker>BORUT AMBROŽIČ (NeP):</speaker>

               <p>Hvala za besedo, predsedujoči.</p>
               <p>Tudi sam se danes javljam prvič in je pravzaprav prava priložnost, da prvič uporabim
               latinski rek, ki sem se ga naučil na Pravni fakulteti v Mariboru, ki mogoče nekako
               lahko obrazloži to molčečnost ministra, in sicer gre tako qui tacet consentire
               videtur ali pa mogoče v njegovem primeru qui tacet consentire non videtur :kdor molči
               se zdi, da ne pritrjuje; v tem primeru pač, da ne pritrjuje obtožbam, ki letijo s
               strani opozicije, ki je vložila interpelacijo.</p>
               <p>Kar se pa tiče na neodgovorjena vprašanja, pa me kot, bi rekel, svežega poslanca
               pravzaprav čudi, da tisti, ki vprašanja zastavljajo ministru, nekako ne izkoristijo
               mogoče bolj intenzivno instituta poslanskih vprašanj, s katerim lahko konkretno
               povprašajo vsakega resornega ministra o konkretnih vprašanjih in tudi primerih in
               seveda v postopkovnem roku zahtevajo odgovor na zastavljeno vprašanje.</p>
               <p>Danes predstavljeni argumenti za interpelacijo, kot je verjetno iz začetka moje
               obrazložitve razvidno, me niso prepričali, zato interpelacije ne bom podprl. Hvala.
           </p>
            </sp>
            <sp xml:id="SDZ6-Redna-19-2013-11-20.sp278">

               <speaker>PREDSEDNIK JANKO VEBER:</speaker>

               <p>Hvala.
                   Besedo ima gospod Branko Smodiš in pripravi se gospod Andrej Čuš. Izvolite.
                  
               
           </p>
            </sp>
            <sp xml:id="SDZ6-Redna-19-2013-11-20.sp279">

               <speaker>BRANKO SMODIŠ (PS SD):</speaker>

               <p>Hvala za besedo, gospod predsednik. Spoštovani vsi prisotni!</p>
               <p>Interpelacije ministra za finance gospoda dr. Uroša Čufarja ne bom podprl. Zakaj? Ker
               če bi bili Probanka in Factor banka dani v stečaj, bi verjetno danes prav tako tukaj
               sedeli in razpravljali, zakaj stečaj in ne likvidacija, čeprav je bilo jasno
               povedano, da je bila med dvema slabima izbirama izbrana manj slaba.</p>
               <p>Glede druge točke interpelacije ne bom komentiral. Pravila morajo biti za vse enaka.
               Na koncu bi samo dodal, ali je vzrok interpelacije pozitivni signal iz finančnih
               trgov, pozitivno mnenje iz Bruslja, sprejet proračun za leto 2014, pridobljeno
               zaupanje Evropske komisije – je to problem? Če se gre v pravo smer, izgleda, da to za
               nekoga ni dobro.</p>
               <p>Še enkrat na koncu, ne bom podprl interpelacije. Hvala.</p>
            </sp>
            <sp xml:id="SDZ6-Redna-19-2013-11-20.sp280">

               <speaker>PREDSEDNIK JANKO VEBER:</speaker>

               <p>Hvala.
                   Besedo ima gospod Andrej Čuš, pripravi pa se gospod Matjaž Han. Izvolite,
                     gospod Čuš. 
               
           </p>
            </sp>
            <sp xml:id="SDZ6-Redna-19-2013-11-20.sp281">

               <speaker>ANDREJ ČUŠ (PS SDS):</speaker>

               <p>Hvala za besedo gospod predsednik.</p>
               <p>Če že vsi tako na široko in dolgo komentirate in opisujete značilnost današnje seje,
               se moramo strinjati vsi, da je bila značilnost današnje seje predvsem v tem, da
               minister ni govoril nič in ni povedal nič. Ne vem, če minister ne odgovarja
               parlamentu – ne vem, kaj misli še pred glasovanjem odstopiti?</p>
               <p>Kot sem tudi prej govoril, minister je danes govoril 16 minut in pol. V tem času ni
               odgovoril na prav nobeno vprašanje iz vrst naše poslanske skupine oziroma opozicije.
               Da, gospod Brulc, lahko se prijavite k besedi, potem.</p>
               <p>Ko je bilo toliko govora o transparentnosti; gospod minister, mene res zanima, zakaj
               smo se v petek zadolžili za milijardo pa pol in kdo bo zaslužil teh 200 milijonov
               obresti. Govora je v končni fazi tudi o nekih provizijah, sem že govoril, o 36 do 60
               milijonov evrov. Potem nekako razumem srečo vladnih predstavnikov in tistih, ki so
               skrbeli za to, da se zadolžimo.</p>
               <p>Z moje strani je bil tudi očitek, da ste proračuna za naslednji dve leti pripravili
               zelo kreativno, predvsem na strani prihodkov, me pa moti, da na strani odhodkov niste
               naredili pravzaprav nič. Celo nasprotno, na nekaterih postavkah se sredstva
               povečujejo, v končni fazi pa proračun ne vsebuje nekaj postavk, ki bodo pomembno
               vplivale na življenje Slovenk in Slovencev v prihodnjih letih. 4,84 je obrestna mera
               na naše triletne obveznice. Videl sem, da nekateri mešate med tri-, eno-,
               desetletnimi obveznicam in naše stanje je tako, da smo trenutno ravno nekje med
               Botsvano in Romunijo in zelo blizu državi Čile. Torej nismo si ravno v ponos in to
               dovolj pove o tem, kaj si mednarodna skupnost in svet mislita o naši fiskalni
               politiki. Vsak novorojenec na račun tega zadolževanja in neukrepanja na odhodkovni
               strani proračuna dobi v zibelko 11 tisoč evrov dolga. Mislim, da je to moralno
               nesprejemljivo do vseh mladih in do tistih rodov, ki šele prihajajo.</p>
               <p>Sam bom podprl interpelacijo, ob tem pa bi rad opozoril, da so proti zaviranju
               gospodarstva in podeželja uperjeni vsi vaši ukrepi.</p>
            </sp>
            <sp xml:id="SDZ6-Redna-19-2013-11-20.sp282">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Matjaž Han, pripravi pa naj se gospod Samo Bevk.</p>
            </sp>
            <sp xml:id="SDZ6-Redna-19-2013-11-20.sp283">

               <speaker>MATJAŽ HAN (PS SD):</speaker>

               <p>Hvala lepa. Bom zelo kratek.</p>
               <p>Po vsakem takem razpravljavcu imam nekaj ekonomskega znanja več. Zaradi zaposlenih v
               tem Državnem zboru, ki že dneve in noči delajo, zaradi vas bom zelo skrajšal svojo
               razpravo in bom samo rekel, da gospod Čuferja podpiram in kar tako naprej. Hvala
               lepa.</p>
            </sp>
            <sp xml:id="SDZ6-Redna-19-2013-11-20.sp284">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Samo Bevk, pripravi naj se gospod Matevž Frangež.</p>
            </sp>
            <sp xml:id="SDZ6-Redna-19-2013-11-20.sp285">

               <speaker>SAMO BEVK (PS SD):</speaker>

               <p>Hvala za besedo, gospod predsednik. Spoštovani zbor!</p>
               <p>20. septembra smo razpravljali o tej zadevi osem ur, danes razpravljamo o tej zadevi
               skoraj že 15 ur, vsega skupaj 24 ur tako rekoč o tej zadevi. Mislim, da so te
               diskusije, ki gredo v pozno noč pa celo v jutranje ure, neproduktivne in nimajo neke
               racionalne razlage, zato bi predlagal Kolegiju predsednika Državnega zbora, da se
               pogovorite, kako naj Državni zbor dela v nadaljevanju. Jutri so že seje odborov ob 7.
               uri zjutraj, ob 9. uri je seja Državnega zbora. Ko smo imeli tisto nočno-jutranjo
               sejo, ko smo jo končali ob sedmih zjutraj, smo nekaterim morali na javno predstavitev
               mnenj ob 10. uri in 35 ur nismo zatisnili očesa. To ni več normalno delo.</p>
               <p>Plediram, gospod predsednik, da zagotovite in tudi vsi vodje poslanskih skupin v
               nadaljevanju neko normalno delo, saj nismo v izrednih razmerah. Hvala lepa.</p>
            </sp>
            <sp xml:id="SDZ6-Redna-19-2013-11-20.sp286">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Matevž Frangež, imate besedo.</p>
            </sp>
            <sp xml:id="SDZ6-Redna-19-2013-11-20.sp287">

               <speaker>MATEVŽ FRANGEŽ (PS SD):</speaker>

               <p>Ja, seznam 51 razpravljavcev se je zelo hitro, nepričakovano izčrpal. Dovolite mi,
               da kot zadnji v tej vrsti podam neko svoje videnje današnjih dogodkov.</p>
               <p>Mislim, da se je interpelacija, postavljena v dveh točkah, očitkih zaradi nadzorovane
               likvidacije dveh manjših bank in razrešitve mag. Andreja Širclja, izkazala kot
               neutemeljena. Tako minister, četudi redkobesedno, ampak tehtno, kot tudi vrsta
               razpravljavk in razpravljavcev smo zavrnili očitke iz predlagane interpelacije in,
               upam si trditi, na prepričljiv način pokazali, da je izbrani način nadzorovane
               likvidacije Factor banke in Probanke ustrezna rešitev, ki je tudi za državo in
               posledično davkoplačevalce v naši državi bistveno cenejša rešitev. Da se je z
               diskretnimi in premišljenimi ukrepi preprečilo, da bi ta problem postal problem
               širših razsežnosti in da bi pravzaprav bil ogrožen celoten bančni sistem in
               nacionalna ekonomija v celoti.</p>
               <p>Drugič, da je bilo postopanje tudi v zadevi razrešitve bivšega neizvršnega
               direktorja in predsednika upravnega odbora Družbe za upravljanje terjatev bank
               korektno in da se je sledilo jasni zakonski dikciji ne zakona o integriteti, pač pa
               zakona o poslancih.</p>
               <p>No, razprava današnjega dne je pokazala, da se dr. Urošu Čuferju danes sodi tudi
               zaradi drugih dogodkov. Nekateri razpravljavci na strani predlagatelja so jih ocenili
               kot pomembnejše ... Gospod predsednik, oprostite, ampak trenutno je v dvorani zelo
               živahna razprava, bi pa želel v miru zaključiti svojo misel.</p>
            </sp>
            <sp xml:id="SDZ6-Redna-19-2013-11-20.sp288">

               <speaker>PREDSEDNIK JANKO VEBER:</speaker>

               <p>Nadaljujte, gospod Frangež, ker bo zmanjkalo časa.</p>
            </sp>
            <sp xml:id="SDZ6-Redna-19-2013-11-20.sp289">

               <speaker>MATEVŽ FRANGEŽ (PS SD):</speaker>

               <p>Razumem, da bo zmanjkalo časa, ampak gospod predsednik, okoliščine ne dovoljujejo
               ravno mirne in zbrane razprave.</p>
               <p>Skratka, da je danes Uroš Čufer na zatožni klopi zaradi petkove zadolžitve, se
               pravi, okoliščin, ki ob vložitvi interpelacije pravzaprav niso bile znane. Priznati
               moram, da je danes dr. Uroš Čufer upravičil ne samo zaupanje, ki sem mu ga dal kot
               ministru za finance ob imenovanju vlade, ampak pokazal, da z vodenjem trezne in
               premišljene in umirjene finančne politike daje razlog, da mu zaupam bolj, kot sem mu
               zaupal ... / izklop mikrofona/</p>
            </sp>
            <sp xml:id="SDZ6-Redna-19-2013-11-20.sp290">

               <speaker>PREDSEDNIK JANKO VEBER:</speaker>

               <p>Hvala, gospod Frangež in opravičilo, ker dejansko ni bilo dovolj pozornost v dvorani,
               da bi prisluhnili zadnji razpravi.</p>
               <p>Namreč, s tem zaključujem razpravo o interpelaciji. Predlagatelji interpelacije
               predlagajo Državnemu zboru, da po opravljeni razpravi sprejme naslednji sklep:
               Državni zbor Republike Slovenije na podlagi vložene interpelacije izreka nezaupnico
               ministru za finance dr. Urošu Čuferju. V skladu z drugim odstavkom 118. člena Ustave
               Republike Slovenije bo nezaupnica ministru izrečena, če bo zanjo glasovala večina
               vseh poslank in poslancev, to je 46 ali več. Če bo nezaupnica izglasovana, se šteje,
               da je minister razrešen.</p>
               <p>Prosim vas, da preverite delovanje glasovalnih naprav. Obrazložitev glasu. Vas lahko
               povabim k prijavi za obrazložitev glasu v imenu poslanskih skupin?</p>
               <p>Besedo ima gospod Zvonko Černač.</p>
            </sp>
            <sp xml:id="SDZ6-Redna-19-2013-11-20.sp291">

               <speaker>ZVONKO ČERNAČ (PS SDS):</speaker>

               <p>Hvala lepa.</p>
               <p>V Poslanski skupini Slovenske demokratske stranke bomo sklep seveda podprli.
               Ocenjujemo, da je bil pristop ministra za finance dr. Uroša Čuferja pri likvidaciji
               dveh privatnih bank napačen, poleg tega je ti dve privatni banki podprl z dodatnim
               državnim denarjem v višini 108 milijonov evrov v mesecu maju letos, v času, ko so
               roke oziroma predvsem sredstva iz teh dveh bank dvignili privatni lastniki oziroma so
               si še celo izplačevali dividende. Torej minister s svojimi ravnanji privilegira
               tiste, ki so odgovorni za bančno-tajkunske rabote, privilegira tiste, ki so odgovorni
               za slabe kredite, ki ne bodo nikoli poplačani, njihove dolgove pa bomo plačali
               davkoplačevalci. Pri tem pa ne smemo vedeti niti tega, za koga gre. Zaradi te
               odločitve in podobnih odločitev, ki jih sprejema minister, bo zadolževanje države
               večje, kot bi bilo to potrebno.</p>
               <p>Po odstopljenem ministru za gospodarstvo menimo, da potrebuje država drugačen pristop
               tudi na področju javnih financ, na področju davčne politike, na področju upravljanja
               z državnim premoženjem, kjer smo kritike danes poslušali tudi s strani predstavnikov
               Poslanske skupine DeSUS; gospodarstvo ječi, zmanjšuje se obseg kreditov, obrestne
               mere so visoke, gospodarstvo je zaradi tega nekonkurenčno. Bančni in kreditni krč ne
               popušča, izgube v slovenskih bankah v prvih 9 mesecih letošnjega leta znašajo 567
               milijonov 300 tisoč evrov, v istem obdobju lani 115 milijonov 200 tisoč evrov.</p>
               <p>Drugi razlog, na katerega smo tudi oprli ta predlog za razrešitev ministra dr. Uroša
               Čuferja, je bila protipravna razrešitev mag. Andreja Širclja. Ta razrešitev je bila
               politične narave, zgodila se je na dopisni seji v petek popoldne, 13. septembra,
               torej teden dni po sprejetem sklepu o državnem poroštvu v višini milijarde 30
               milijonov evrov za jamčenje v dveh privatnih bankah, torej teden dni po odločitvi, ki
               jo je mag. Andrej Šircelj v javnosti problematiziral in kritiziral.</p>
               <p>Torej še enkrat, v Poslanski skupini Slovenske demokratske stranke menimo, da je
               ministra treba razrešiti, zaradi tega bomo ta sklep podprli. Hvala.</p>
            </sp>
            <sp xml:id="SDZ6-Redna-19-2013-11-20.sp292">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem gospodu Janiju Möderndorferju, izvolite.</p>
            </sp>
            <sp xml:id="SDZ6-Redna-19-2013-11-20.sp293">

               <speaker>JANI MÖDERNDORFER (PS PS):</speaker>

               <p>Hvala lepa, predsednik.</p>
               <p>Danes smo bili cel dan priča vloženi interpelaciji in tudi sami izvedbi, ki je imela
               pred seboj samo dve točki: eno je seveda to, v kar so oni bili prepričani – tisti, ki
               so vložili interpelacijo –, da je gospod Šircelj bil neupravičeno razrešen, in
               trdijo, tako kot smo malo prej slišali, da gre za politično razrešitev. Res je, v
               Državnemu zboru sprejemamo politične odločitve, na Vladi pa politične in strokovne,
               ki imajo za seboj tudi aparat. In če smo to rabili za to šestnajst ur, da smo
               ugotovili, da je bila to politično-strokovna odločitev – eureka!</p>
               <p>In drugo, kar je pomembno, je tudi to, da smo danes tudi ugotovili, da je Banka
               Slovenije tista, ki je potegnila odločitev in še danes smo prepričani, vsaj v večini,
               da je bila to prava odločitev, je pa res, da je Vlada dala tudi za to soglasje in da
               je Ministrstvo za finance, seveda z roko v roki, sodelovalo pri tem, da je prav, da
               se te odločitve v tej smeri tudi zgodijo. Minister je to danes tudi razložil,
               obrazložil, povedal večkrat, res pa je, da to ni padlo na tista plodna tla, ker še
               preden je uspel kaj povedati, ste vi že vnaprej povedali, da mu ne verjamete.</p>
               <p>V Pozitivni Sloveniji bomo zato glasovali proti tej interpelaciji, minister, vam pa
               čestitke za dobro držo z nizkim pritiskom. Hvala lepa.</p>
            </sp>
            <sp xml:id="SDZ6-Redna-19-2013-11-20.sp294">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima še gospod Matej Tonin, izvolite.</p>
            </sp>
            <sp xml:id="SDZ6-Redna-19-2013-11-20.sp295">

               <speaker>MAG. MATEJ TONIN (PS NSi):</speaker>

               <p>Spoštovane kolegice in kolegi!</p>
               <p>Ministra za finance smo masirali vse od devete ure zjutraj. Očitno niti po toliko
               urah ni odstopil od svojega sloga, to je, da je zelo redkobeseden, kot ste lahko
               videli, so bili poslanci zaradi tega zelo nezadovoljni, upam, da je zaradi tega
               zadovoljna vsaj njegova žena.</p>
               <p>Če rečem naslednje, da je minister definitivno dal premalo pojasnil, premalo
               podatkov in da to vzbuja zagotovo negotovost in strah na finančnih trgih. Krščanski
               demokrati smo mu že v jutranjih urah zastavili nekaj zelo preprostih vprašanj in mu
               dali priliko, da nanje konkretno odgovori in dobi tudi našo podporo. Ta vprašanja so
               bila: Zakaj niste v Factor banko in Probanko poslali najprej prisilne uprave in se
               šele nato odločili, kaj je cenejše za državo: stečaj oziroma nadzorovana likvidacija?
               Vprašali smo vas: Če ste vedeli, da sta ti dve banki v težavah, zakaj ste potem še
               vedno vlagali vanje državne depozite? Zakaj je država nalagala depozite v banke, v
               katere niti lastniki teh dveh bank ne verjamejo več? Zakaj se z vsaj štiristo
               milijoni evrov državnega denarja rešuje zgolj majhna peščica ljudi? In: Zakaj banke,
               katerih 99,5 % komitentov ima tako ali tako vloge pod 100 tisoč in jim garantira
               država, niste poslali v stečaj?</p>
               <p>Mislim, da so bila to zelo jasna, zelo preprosta vprašanja, tudi mislim, da za vas
               kot strokovnjaka nič pretirano težka vprašanja. Več ur ste imeli priliko, da bi nanje
               odgovoril, žal niste hoteli oziroma niste smeli. Ne vem, kaj je pravi razlog, to
               veste samo vi.</p>
               <p>Ker teh odgovorov nismo dobili, nas najverjetneje razumete, da bomo to interpelacijo
               podprli in glasovali za vašo razrešitev.</p>
            </sp>
            <sp xml:id="SDZ6-Redna-19-2013-11-20.sp296">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ali lahko preidemo na odločanje? Gospa Alenka Jeraj, želite obrazložiti glas?</p>
               <p>V lastnem imenu bo obrazložila glas gospa Alenka Jeraj, izvolite.</p>
            </sp>
            <sp xml:id="SDZ6-Redna-19-2013-11-20.sp297">

               <speaker>ALENKA JERAJ (PS SDS):</speaker>

               <p>Vidim, da so eni že zelo utrujeni.</p>
               <p>Interpelacijo bom podprla, zato ker podobno kot moji kolegi nismo dobili nekaterih
               odgovorov. Premierka je rekla, da imamo denarja do konca leta, minister je rekel, da
               ga imamo do aprila, v Vilni je celo rekel, da imamo polne račune denarja in kljub
               temu smo si sposodili eno milijardo in pol po zelo visokih obrestih, ki jih bomo
               morali vrniti, danes sicer še ne vemo kako, ampak s tem se bomo ukvarjali, ko bo
               aktualno.</p>
               <p>Koalicijski poslanci so rekli, da se stvari obračajo na bolje, da prihajajo iz
               Evropske unije pohvale, tudi premierka tako bere poročila, čeprav, če jih zelo dobro
               beremo, niso tako zelo pohvalna, pač pa govorijo o tem, da ni nobenih rezerv, da ne
               sme biti odstopanja, da se moramo striktno držati in tako naprej. Nekaj zadev se je
               res naredilo tudi z našo pomočjo, čeprav nam vseskozi očitate, da ne želimo
               sodelovati. Sprejeli smo spremembo referendumske zakonodaje, fiskalno pravilo in še
               kaj od tega.</p>
               <p>Čas bo sicer pokazal, ali je nadzorovana likvidacija prava poteza ali ni; tisto, kar
               se pa je pojavilo od takrat, od tiste seje, ki ste jo mnogi omenjali, ne zakaj stečaj
               ali pa likvidacija, pač pa sprašujemo ministra – to smo izvedeli v poslanskem
               vprašanju, za tiste, ki mislite, da ne vemo, kaj vse imamo na voljo, da je bilo maja,
               ko je minister že imel, torej od 26. aprila, revizijo in je videl, v kakšnem stanju
               sta banki –, zakaj je takrat vložil preko 100 milijonov državnih depozitov v banko,
               zakaj ju ni dal v likvidacijo ali stečaj takrat brez tega 100 milijonskega vložka in
               na ta način omogočil, da je gospod Rigelnik, in še nekateri drugi, odnesel ven 6,9
               milijonov.</p>
               <p>To je vprašanje in to smo ministru zastavljali. Na to nam ni odgovoril, zato, kot
               rečeno, bom interpelacijo podprla.</p>
            </sp>
            <sp xml:id="SDZ6-Redna-19-2013-11-20.sp298">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ugotavljam, da lahko odločimo o naslednjem sklepu: Državni zbor Republike Slovenije
               na podlagi vložene interpelacije izreka nezaupnico ministru za finance dr. Urošu
               Čuferju.</p>
               <p>Glasujemo. Navzočih je 76 poslank in poslancev, za je glasovalo 28, proti 48.</p>
               <p><stage>(Za je glasovalo 28.)</stage> <stage>(Proti 48.)</stage></p>
               <p>Ugotavljam, da ministru za finance dr. Urošu Čuferju nezaupnica. ni bila
               izglasovana.</p>
               <p>Gospod minister, želite mogoče nagovoriti Državni zbor ob zaključku seje? Jasno
               sporočilo. Hvala.</p>
               <p>S tem zaključujem to točko dnevnega reda in prekinjam 19. sejo zbora, ki jo bomo
               nadaljevali danes ob 9. uri. Lahko noč. <stage>(SEJA JE BILA PREKINJENA 21. NOVEMBRA
                  2013 OB 00.10.)</stage>
               </p>
            </sp>
         </div>
      </body>
   </text>
</TEI>
