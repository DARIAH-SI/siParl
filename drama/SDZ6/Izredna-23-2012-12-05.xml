<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Izredna-23-2012-12-05">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|67CCFEB1243ED595C1257B9E0040082F</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=67CCFEB1243ED595C1257B9E0040082F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-23-2012-12-05.DZ" n="23">
               <name>Izredna</name>
               <date when="2012-12-05"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-23-2012-12-05.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 23. izredne seje</stage>
            <stage type="chairman">Sejo so vodili predsednik Državnega zbora dr. Gregor Virant in podpredsedniki
            Renata Brunskole, Jakob Presečnik in Romana Tomc. </stage>
            <stage type="time">Seja se je začela ob 9.02. </stage>


            <sp xml:id="SDZ6-Izredna-23-2012-12-05.sp1">

               <speaker>PREDSEDNIK DR. GREGOR VIRANT:</speaker>

               <p>Spoštovani kolegice in kolegi, spoštovani ministrica in ministri, lepo pozdravljeni!</p>
               <p>Nadaljujemo 23. izredno sejo Državnega zbora.</p>
               <p>Današnjega nadaljevanja seje se ne morejo udeležiti naslednja poslanka in poslanci:
               mag. Melita Župevc, Janez Vasle in Roberto Battelli.</p>
               <p>Prehajamo na <title>1. IN 2. TOČKO DNEVNEGA REDA, TO JE NA SKUPNI UVODNI PREDSTAVITVI O
                  DOPOLNJENEM PREDLOGU PRORAČUNA REPUBLIKE SLOVENIJE ZA LETO 2013 IN DOPOLNJENEM
                  PREDLOGU PRORAČUNA REPUBLIKE SLOVENIJE ZA LETO 2014.</title>
               </p>
               <p>Dopolnjena predloga proračunov je v obravnavo Državnemu zboru predložila Vlada.</p>
               <p>Za dopolnilno obrazložitev obeh predlogov dajem besedo predstavniku Vlade, ministru
               dr. Janezu Šušteršiču.</p>
            </sp>
            <sp xml:id="SDZ6-Izredna-23-2012-12-05.sp2">

               <speaker>DR. JANEZ ŠUŠTERŠIČ:</speaker>

               <p>Spoštovani poslanke in poslanci, predsednik ter kolegi in kolegica z Vlade!</p>
               <p>Dovolite mi, da uvodoma na kratko predstavim dopolnjen predlog proračuna. Ta sicer
               ni zelo različen od tistega, kar smo predlagali kot osnovni predlog proračunov za
               prihodnji dve leti, zato moja začetna predstavitev ne bo bistveno drugačna, razen v
               smislu, da so nekatere stvari, ki so bile ob vlaganju predloga proračuna še
               potencialne, zlasti spremembe na davčnem področju in področju pokojninske reforme,
               zdaj sprejete in niso več predpostavka, na kateri temelji proračun, ampak so tako
               rekoč gotovo dejstvo. Generalna logika predloga proračunov je, da ohranjamo zavezo.
               Načrtujemo proračune tako, da ohranimo z njimi zavezo, da primanjkljaj v prihodnjem
               letu državnega proračuna spravimo pod 3 % bruto domačega proizvoda, zato, da dosežemo
               ta cilj. Ocenili smo, da je ta cilj še vedno pomemben, kljub zaostrenim gospodarskim
               razmeram, zlasti zaradi dokazovanja kredibilnosti države navzven in zato, da se ne
               zapletemo v postopke, kjer bi od teh zavez odstopali. Ta cilj želimo doseči s
               kombinacijo treh ukrepov. Eno so ukrepi za zmanjševanje odhodkov. Drugo so ukrepi za
               povečevanje prihodkov proračuna in, kar je najpomembnejše, oboje skupaj nam potem da
               prostor za močne razvojne spodbude.</p>
               <p>Naj najprej nekaj povem o tem. Predlog proračuna za prihodnje leto predvideva
               približno 600 milijonov več izdatkov za investicije. V veliki meri gre za
               investicije, ki so povezane oziroma sofinancirane z evropskimi sredstvi in programi,
               ki se s takšnimi sredstvi lahko sofinancirajo. Ne gre samo za infrastrukturo, gre
               tudi za okoljske projekte, za izobraževanje, za socialno politiko v enem delu oziroma
               politiko zaposlovanja. Poleg tega so tudi investicije, ki se financirajo neposredno
               iz proračuna. Zlasti na področju zdravstva jih bo več kot letos, ko smo te projekte v
               veliki meri ustavljali oziroma upočasnjevali zaradi prilagoditve izdatkov proračuna.
               Pomembno je tudi, da predlog proračuna upošteva pomembne davčne spodbude, ki so bile
               sprejete v zadnjih mesecih. Gre za pavšalno obdavčitev malih podjetnikov, malih
               podjetij in ljudi, ki samostojno opravljajo dejavnost. Gre za zniževanje stopnje
               davka od dohodka pravnih oseb. Letos je ta stopnja 18 %, prihodnje leto bo 17 %, čez
               dve leti 16 %. Gre za neomejeno olajšavo za investicije in gre za povišanje olajšave
               za vlaganje v raziskave in razvoj.</p>
               <p>Ocene, koliko bo zaradi tega manj prihodkov v proračunu, so negotove. Ena takšna
               delovna ocena iz vsega skupaj, zniževanja stopenj in dodatnih olajšav spodbud za
               investiranje, govori o približno 200 milijonih – to je v proračunu upoštevano. Kar je
               pomembno pri tem reči je, da to ni 200 milijonov, ki bodo izpuhteli v zrak ali pa jih
               ne bo v proračunu, ampak gre za 200 milijonov, ki bodo ostali v gospodarstvu, pri
               tistih podjetjih, ki investirajo v raziskave in razvoj, v investicije, in ki
               ustvarijo dobiček in zato lahko to olajšavo oziroma to znižano stopnjo davka od
               dobička uveljavljajo. Pri tistih podjetjih, ki še živijo, ki ne samo, da živijo,
               ampak tudi širijo svojo dejavnost z investicijami, bo ta denar ostal in tam bo
               uporabljen za gospodarski razvoj, ne samo za investicije teh podjetij, ampak tudi za
               odpiranje delovnih mest, ki jih širjenje dejavnosti gospodarstva vedno omogoča. Prav
               tako smo spremenili dohodninsko lestvico tako, da srednji razred, kjer se začne meja
               srednjega razreda, pomikamo z 1,3 na 1,5 povprečne plače. To je še vedno nizko,
               ustreza pa vsaj približno povprečnemu dohodku ljudi z visoko izobrazbo, tako da
               pomemben segment prebivalstva delno oziroma do neke mere davčno razbremenjujemo in
               jim s tem dajemo dodatno spodbudo za aktivnost.</p>
               <p>Na strani odhodkov. Včeraj sprejeta pokojninska reforma po ocenah, ki so bile
               narejene v času priprave zakona, naj bi pomenila približno 150 milijonov prihranka v
               proračunu. Računamo na zmanjšanje sredstev za maso plač in drugih stroškov dela,
               približno na ravni 5 %, nekaj manj, glede na tisto, kar je bilo sprejeto v letošnjem
               rebalansu. Poleg tega bo treba prihraniti tudi tisto, za kar bo letos rebalans
               presežen, zaradi tega, ker ukrepi niso bili tako močni kot smo sprva načrtovali na
               področju zniževanja plač v letošnjem letu v javnem sektorju. Tako gre skupaj za
               približno 300 milijonov finančnega učinka. Znižujemo porabo občin z znižanjem
               povprečnine in z znižanjem posebnega transferja za glavno mesto. Skupaj je to
               približno 40 milijonov pozitivnih učinkov na prihodkih proračunov oziroma na manjših
               odhodkih. Nadaljujemo tudi splošno varčno načrtovanje materialnih stroškov in drugih
               tekočih izdatkov države.</p>
               <p>Na strani prihodkov je tudi veliko ukrepov, ki povišujejo določene davčne
               obremenitve. Njihov skupni učinek je približno 300 milijonov evrov. Večina tega,
               mislim, da praktično vse, je že bilo v Državnem zboru sprejeto. Gre za uvedbo davka
               na finančne storitve in zaostritev parametrov pri davku na bilančno vsoto bank. Gre
               za poviševanje določenih okoljskih dajatev, tudi obremenitve zmogljivejših in dražjih
               motornih vozil, kar je oblika premoženjskega davka, če temu lahko tako rečemo. Uvedli
               smo posebno CO2 takso pri gorivih. Gre za povišanje stopnje koncesije, ki se plačuje
               od študentskega dela, kar pomeni 30 milijonov dodatnih namenskih prihodkov za
               štipendije. Gre za začasno uvedbo 50-odstotne stopnje pri dohodnini, za povišanje
               stopnje davka, ki se plačuje na dohodke od kapitala z 20 na 25 %. Enako velja po
               novem tudi za dohodke od oddajanja premoženja v najem. Gre za zaostritev
               protikriznega nepremičninskega davka, kjer znižujemo mejo z 1 milijona na 500 tisoč
               vrednosti nepremičnine. Gre za načrtovana povišanja trošarin, napovedano uvedbo
               obdavčitve sladkih pijač, s čimer nadomeščamo umik predloga za spreminjanje davčnih
               stopenj pri davku na dodano vrednost. Gre tudi za ukrepe proti sivi ekonomiji, kjer
               bo pomembno vlogo po našem mnenju glede discipline plačevanja davkov odigrala objava
               davčnih dolžnikov, ki je že bila uzakonjena s spremembami Zakona o davčnem postopku.</p>
               <p>Naj še povzamem številke. Gre za kombinacijo treh vrst ukrepov – približno 400
               milijonov varčevanja pri odhodkih, približno 300 milijonov dodatnih prihodkov z
               ukrepi, ki sem jih naštel. To nam na eni strani omogoča načrtovati primanjkljaj v
               višini 2,8 % bruto domačega proizvoda in hkrati zagotoviti približno 800 milijonov
               spodbud za gospodarstvo skozi investicijske projekte, evropsko sofinanciranje in
               skozi davčne olajšave, ki sem jih že omenil. Gre za proračun, ki deluje na vseh treh
               straneh, tako na prihodkih kot odhodkih, zagotavlja gospodarske spodbude in s tega
               vidika po našem mnenju ne bo negativno učinkoval na gospodarsko rast, tako kot je
               letos, ko smo ob sprejemanju rebalansa povedali, da zniževanje primanjkljaja pomeni
               kratkoročno negativen učinek na gospodarsko rast. Ocena je bila takrat približno pol
               odstotne točke rasti bruto domačega proizvoda.</p>
               <p>Za konec naj še nekaj povem o očitkih oziroma vprašanju, ali je takšen proračun
               realen ali ne. Še enkrat naj povem glede izhodišč za letošnje leto. Letošnje leto
               bomo končali v okvirih rebalansa, ki je bil predlagan, in v okvirih primanjkljaja, ki
               ga dopušča Zakon o izvrševanju proračuna za letos, z izjemo tistih posojil, ki so
               bila tekom leta dana za dokapitalizacijo Nove Ljubljanske banke, kar bo povečalo
               primanjkljaj na računu financiranja. Vendar je ta primanjkljaj že bil pokrit z
               zmanjševanjem sredstev države na računih, kot smo tudi pojasnili ob tej
               dokapitalizaciji Nove Ljubljanske banke iz zadolževanja, ki je že bilo narejeno v
               preteklih letih in je ustvarilo rezerve za takšen namen.</p>
               <p>Pokojninska reforma, na kateri temelji pomemben del ukrepov na odhodkovni strani, je
               bila včeraj v Državnem zboru sprejeta. Glede na prve izjave ni pričakovati kakšnih
               referendumskih zahtev. Takšne ocene učinkov so vedno negotove, zato smo v Zakonu o
               izvrševanju proračuna predvideli rezervo, da če bi letos prišlo do razlike med
               nujnimi odhodki pokojninske blagajne, ki so določeni z zakonom, in prihodki iz
               prispevkov in predvidenega transfera iz državnega proračuna, je možno to razliko
               pokriti z dodatnim transferom iz kapitalske družbe. Gre za nek varnostni ukrep, ne
               gre za že vnaprejšnjo odločitev, kolikšen ta transfer bo, gre pa za možnost, da se ta
               razlika, če bo do nje prišlo, pokrije iz tega vira. Hkrati je pomembno, da
               predvidevamo v Zakonu o Slovenskem državnem holdingu, če ne drugje, pa bomo tudi z
               Zakonom o izvrševanju proračuna to predvideli, da se del kupnin iz državnega
               premoženja – v tistem zakonu je bilo predvidenih 10 % – nakaže v Kad za krepitev
               njegovega kapitala, kar spet pomeni, da se ta dolgoročna rezerva pokojninske blagajne
               na ta način ne zmanjšuje, razen morda kratkoročno oziroma prehodno.</p>
               <p>Kar se tiče ocen, da so načrti glede zmanjševanja mase plač v javnem sektorju
               nerealni ter da se nismo dovolj vnaprej usklajevali, bi rad rekel predvsem naslednje.
               Vlada je skozi več krogov usklajevanja proračuna na Vladi, iskanja načinov za
               varčevanje, prišla do ugotovitve oziroma izračuna, za koliko je treba maso sredstev
               za plače in druge stroške dela zmanjšati zato, da pridemo s proračunom v zastavljene
               okvire. Pri tem smo imeli več omejitev, ne samo ta predvideni okvir 3-odstotnega
               primanjkljaja, ampak tudi druge omejitve. Ena od omejitev, ki je bila zelo pomembna,
               je bila, da nismo želeli predlagati zaostrovanja ukrepov, ki so bili že narejeni v
               Zakonu za uravnoteženje javnih financ, zato nismo predlagali dodatnega zniževanja
               plač, nominalnega zniževanja plač v javnem sektorju ali pa ukrepov na nekaterih
               drugih področjih, na katere smo z Zakonom za uravnoteženje javnih financ letos že
               posegli. Prav tako s tem nismo, kot sem že v uvodni predstavitvi povedal, želeli
               obremenjevati gospodarstva še z dodatnimi davki zato, da bi lahko ohranili po našem
               mnenju prevelik obseg zaposlenosti v javnem sektorju. S tem smo prišli do te
               številke, ki je neka ciljna številka, vključena v predlog proračunov za prihodnji dve
               leti.</p>
               <p>Gre za cilj, ki je bil postavljen iz jasnih finančnih omejitev. Za to, da pri
               zmanjševanju mase plač ta cilj dosežemo, so na voljo različni ukrepi, ne samo
               odpuščanje ali ukinjanje delovnih mest. Možne so tudi drugačne prilagoditve. Glede na
               to, da so situacije v različnih delih javnega sektorja različne, se je Vlada tega
               lotila tako, da smo ministri in predstojniki posameznih organov v sestavi – za to smo
               prosili tudi predstojnike v javnem sektorju – začeli delati scenarije, izračune,
               kateri ukrepi so možni za zmanjševanje mase plač, sredstev za plače. Gre za
               organizacijske ukrepe. Vsi bi si želeli, da bi bilo odpuščanje, razen tam, kjer je
               upravičeno iz kakšnih drugih razlogov, skrajni ukrep. Vendar, za to, da do tega
               pridemo, je treba narediti programe, načrte, reorganizacije, drugačne sistemizacije
               drugačnega vrednotenja kakšnega dela, kakšnih delovnih mest.</p>
               <p>Želeli bi si, da bi o tem lahko tekel dialog s sindikati, vendar so se sindikati
               odločili za drugačen pristop. Oni se želijo najprej pogajati o tem, za koliko se bo
               masa plač znižala in šele potem o tem, kako. Naše mnenje je, da bi ta proces moral
               biti obraten. Najprej je treba pogledati, kakšne so možnosti, če se odločimo, da te
               prilagoditve naredimo in če se vsi zavemo, da so te prilagoditve potrebne, kakšni
               ukrepi so na voljo, kam z njimi pridemo. Šele potem je možno pogajanje o razliki, ki
               bo morda ostala. Naj ob tem povem še, da ta številka, da je treba maso sredstev za
               plače in druge stroške dela znižati za 5 %, glede na rebalans, ki je bil sprejet, ne
               bi smela nikogar presenetiti. Letos, ko smo predlagali rebalans proračuna za leto
               2012, smo izhodiščno predlagali zmanjšanje, nominalno zmanjšanje plač v javnem
               sektorju za 15 % z možnostjo odprave nesorazmerij, kar bi efektivno pomenilo
               10-odstotno znižanje nominalnih plač, če bi bil tak predlog sprejet. Potem nam letos
               ne bi bilo treba predlagati za prihodnje leto nobenih dodatnih prilagoditev na
               področju mase plač in drugih stroškov dela.</p>
               <p>Kot veste, takšen izhodiščni predlog ni bil sprejet. Zato, da smo lahko izvedli
               oziroma ubranili druge pomembne ukrepe, je bilo treba iti v dogovor s sindikati. Zelo
               pomembno je, da je ta dogovor vseboval tudi to, da se letos ne naredi ničesar na
               področju normativov v izobraževanju, ki so zelo pomembna omejitev glede
               fleksibilnosti pri prilagajanju stroškov dela v tem delu javnega sektorja. Zaradi
               tega, ker na tem področju ni bilo narejeno oziroma sprejeto tisto, kar je Vlada v
               izhodišču predlagala – 10-odstotno nominalno znižanje plač – in smo efektivno na
               koncu prišli do od 3 do 4-odstotnega znižanja plač v letošnjem letu, za prihodnje
               leto ni bilo druge izbire, kot da predlagamo dodaten korak prilagoditve, ki ni tako
               močen, kot bi bilo teh 10 %, je pa še vedno močen. Hkrati smo odprli prostor za to,
               da se prilagajanje ne zgodi samo z zmanjšanjem dejanskih plač, ki jih ljudje
               dobivajo, ampak tudi z drugimi organizacijskimi ukrepi na področju drugih stroškov
               dela in tudi zmanjševanja zaposlenosti. Zato bo treba spreminjati določena pravila.
               Normativi na področju izobraževanja, o katerih ni bilo resnih pogajanj, so zagotovo
               ena od pomembnih stvari, ki jih bo treba spremeniti zato, da bomo te cilje lahko
               dosegli.</p>
               <p>Če sem zdaj govoril o pokojninski reformi in o masi plač, je tretje vprašanje, ki se
               postavlja v zvezi z realnostjo predlogov proračuna, vprašanje ekonomske situacije.
               Kot veste, imamo tako za letos kot za prihodnje leto slabe ekonomske napovedi.
               Izhajali smo iz zadnjih napovedi Umarja, ki so bile narejene septembra in so zaenkrat
               še aktualne. Tudi ob zadnji objavi podatkov za tretje četrtletje o bruto domačem
               proizvodu v Sloveniji je bila ocena Umarja, da je to v grobem v skladu z njihovimi
               napovedmi in da zaenkrat nekih resnih sprememb v teh napovedih ne pričakujemo, zato
               vsaj v tem hipu lahko rečemo, da proračun temelji na realnih makroekonomskih
               podlagah.</p>
               <p>Še zadnja stvar. Kot verjetno veste, so ocene Evropske komisije glede tega, kakšen
               bo primanjkljaj po evropski metodologiji, po evropskem sistemu računov v Sloveniji
               nekoliko višje od teh 3 %, o katerih mi govorimo. Vendar gre za razlike, ki so
               razumljive. Na eni strani gre za varnostno rezervo, če morda vsi ukrepi, ki jih Vlada
               napoveduje, ne bi bili uresničeni, na drugi strani pa gre za nekoliko večji vpliv,
               večjo oceno negativnega učinka gospodarskih razmer na prihodke. Ne glede na to, smo
               včeraj imeli še en tak pogovor v Bruslju, tudi z Evropsko komisijo in na ECOFIN. Ne
               glede na to, Evropska komisija ocenjuje, da je prilagoditev, da so bili ukrepi, ki so
               bili v letošnjem letu narejeni na področju javnih financ in ki se predlagajo za
               prihodnje leto, takšni, da so v skladu s pričakovanji. Gre za prilagoditev
               strukturnega primanjkljaja približno za odstotek in pol bruto domačega proizvoda
               letos in prihodnje leto. To je tisto, kar je najpomembnejše, ta strukturna
               prilagoditev. Ne glede na nekoliko različne ocene, je včeraj Evropska komisija jasno
               povedala, da v tem hipu ni nobenih razlogov, da bi od Slovenije zahtevala kakršnekoli
               dodatne ukrepe na področju javnih financ. To, kar delamo, je ocenjeno, kot da je v
               grobem skladno z zavezami države in da na javnofinančnem področju pelje v pravo smer.
               Hvala lepa.</p>
            </sp>
            <sp xml:id="SDZ6-Izredna-23-2012-12-05.sp3">

               <speaker>PREDSEDNIK DR. GREGOR VIRANT:</speaker>

               <p>Dopolnjen predlog proračuna za leto 2013 in dopolnjen predlog proračuna za leto 2014
               je kot matično delovno telo obravnaval Odbor za finance in monetarno politiko.</p>
               <p>Dajem besedo predsedniku odbora, mag. Andreju Širclju, da predstavi poročilo.</p>
            </sp>
            <sp xml:id="SDZ6-Izredna-23-2012-12-05.sp4">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo, spoštovani predsednik. Spoštovana ministrica, spoštovani
               ministri, kolegi in kolegice!</p>
               <p>Odbor za finance in monetarno politiko je na 39. nujni seji kot matično delovno telo
               obravnaval dopolnjena predloga proračunov Republike Slovenije za leti 2013 in 2014,
               ki ju je Državnemu zboru v obravnavo predložila Vlada. Odbor je opravil skupno
               razpravo o proračunih za leti 2013 in 2014. O amandmajih je glasoval za vsak akt
               posebej. Za proračun za leto 2013 je bilo odboru posredovanih 11 amandmajev, ki sta
               jih k dopolnjenemu predlogu proračuna v roku vložili poslanski skupini Socialnih
               demokratov in Pozitivne Slovenije. Prav tako je bilo odboru posredovano pisno mnenje
               Sodnega sveta k predlogoma proračunov za leto 2013 in leto 2014. V skupni uvodni
               predstavitvi dopolnjenih proračunskih predlogov za leti 2013 in 2014 je minister za
               finance predstavil novosti v dopolnjenih predlogih proračuna za prihodnji dve leti.</p>
               <p>Opozoril je na povečanje prihodkov za 3 milijone evrov na račun sprememb dodatne
               dohodnine. Na strani odhodkov pa se bodo tudi povečali za 8 milijonov evrov, predvsem
               zato, ker so sredstva predvidena za polletno podaljšanje delovanja AUKN. Prav tako je
               Vlada zagotovila dodatnih 5 milijonov za poslovanje sodišč. Namen Vlade je, da
               primanjkljaj ostane takšen, kot je bil načrtovan, in sicer 2,8 % bruto družbenega
               proizvoda v letu 2013 in 2,5 % bruto družbenega proizvoda v letu 2014. Na odboru je
               predstavnica Umarja povedala, da ne predvidevajo kakšnih velikih odstopanj od
               jesenskih napovedi, ki pomenijo nadaljevanje slabih gospodarskih razmer in ponoven
               upad bruto družbenega proizvoda, in sicer za 1,4 % v letu 2013 in skromno rast bruto
               družbenega proizvoda v letu 2014.</p>
               <p>Uvodoma so predstavniki sindikatov na odboru izrazili dvom, da bodo proračuni za
               leti 2013 in 2014 sploh lahko izvedeni na področju plač in drugih stroškov javnega
               sektorja. Opozorili so tudi na dejstvo, da se Vlada v zvezi s temi predlogi s
               sindikati ni pogajala. Prav tako so opozorili na veliko zmanjšanje sredstev za
               izobraževanje, znanost in kulturo ter opozorili na problematiko predšolske vzgoje.
               Predlagali so, da se prestavi odločanje o obeh dopolnjenih predlogih proračunov.
               Predstavniki sindikatov so opozorili tudi na to, da je treba poiskati tiste, ki so
               odgovorni za tako slabo stanje v državi, ter ob tem poudarili, da je treba najti
               odgovorne za dajanje slabih kreditov. Predstavnica Sodnega sveta je uvodoma povedala,
               da se sodstvo zaveda tega, v kakšnem položaju je država, vendar meni, da sodstvo tako
               drastičnih ukrepov za zmanjšanje sredstev ne more prenesti. Zato so samostojno
               predlagali svoj del proračuna. V nadaljevanju je predstavila tudi napore za
               racionalizacijo dela sodišč. Povedala je, da je na podlagi pogajanj prišlo do 5
               milijonov evrov dodatnih sredstev za sodišča, kar pozdravlja.</p>
               <p>V skupni razpravi o dopolnjenih proračunskih predlogih za obe leti so nekateri
               razpravljavci iz vrst opozicijskih poslanskih skupin menili, da sta dopolnjena
               predloga proračunov nerealna in slabo pripravljena. Opozorili so na preveliko
               zmanjšanje sredstev za raziskovanje in razvoj, izobraževanje, kulturo, aktivno
               politiko zaposlovanja ter za občine. Prav tako so menili, da je premalo poudarka na
               prihodkovni strani in premalo spodbujanja velikih investicij. Izrazili so dvom v
               napovedi Vlade glede proračunskih primanjkljajev. Ocenili so, da bo ta večji, in
               sicer naj bi znašal približno 5,5 do 6 % bruto družbenega proizvoda za leto 2013.
               Prav tako so menili, da je ocena dolga nerealna in da bo v letih segal do približno
               70 % bruto družbenega proizvoda. Ob koncu so predlagali preložitev odločanja o
               predlaganih proračunih.</p>
               <p>Razpravljavci iz vrst koalicijskih strank so nasprotno menili, da je predlog
               proračunov glede na dano situacijo optimalen in realen ter sprejemljiv.Pomembno je,
               da Slovenija ne čaka s sprejemanjem odločitev, saj tega časa ni več. Gre za prvi
               predlog proračunov nove vlade in pomembno je to, da spodbuja gospodarsko rast ter
               konkurenčnost. Poslanci so menili, da sta oba predloga proračunov še premalo
               omejevalna. Po zaključeni razpravi o dopolnjenem predlogu državnega proračuna za leto
               2013 se je odbor opredelil do amandmajev poslanskih skupin Socialnih demokratov in
               Pozitivne Slovenije, vloženih v skladu 160. členom Poslovnika Državnega zbora. V
               okviru opredelitve do posameznih amandmajev odbor ni podprl nobenega izmed vloženih
               amandmajev k dopolnjenemu predlogu proračuna za leto 2013. Prav tako se je po
               zaključeni razpravi o Dopolnjenem predlogu proračuna Republike Slovenije za leto 2014
               odbor opredelil do desetih amandmajev poslanskih skupin Socialnih demokratov in
               Pozitivne Slovenije. Tudi ti so bili vloženi v skladu s Poslovnikom Državnega zbora.
               V okviru opredelitve do posameznih amandmajev odbor ni podprl nobenega izmed vloženih
               amandmajev k dopolnjenemu predlogu proračuna za leto 2014. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp5">

               <speaker>PREDSEDNIK DR. GREGOR VIRANT:</speaker>

               <p>Sledi prestavitev stališč poslanskih skupin.</p>
               <p>Najprej v imenu Poslanske skupine DeSUS ima besedo gospa Marija Plevčak.</p>
            </sp>
            <sp xml:id="SDZ6-Izredna-23-2012-12-05.sp6">

               <speaker>MARIJA PLEVČAK (PS DeSUS):</speaker>

               <p>Hvala za besedo in vsem zbranim prav prisrčen pozdrav.</p>
               <p>Kot vsako leto je tudi letos pred nami obravnava proračuna, enega najbolj pomembnih
               in temeljnih aktov za delovanje države. Ta akt po navadi povzroča mnogo slabe volje
               in glavobolov, jeze, razburjanja, saj nam pove, katero področje našega življenja bo
               najbolj prizadeto. Roko na srce, predlog proračuna po navadi jasno nakazuje, kje se
               bo varčevalo in rezalo. Tudi pri dopolnjenima predlogoma proračuna Republike
               Slovenije za leti 2013 in 2014 ni nič drugače. Tega smo vajeni že iz prejšnjih let.
               Tako je iz obeh predlogov razvidno, da se zategovanje pasu nadaljuje na vseh
               področjih in da smo varčevanja deležni vsi, tako aktivno prebivalstvo kot tudi
               upokojenci. Upokojenci bodo to predvidoma občutili s tem, da se jim pokojnine ne bodo
               usklajevale v takšni višini, kot je bilo to v preteklih letih oziroma se jim sploh ne
               bodo. Prav tako ni predvidenih investicij, gradnje novih domov za stare in drugih
               prilagoditev infrastrukture na starajočo se slovensko populacijo. Aktivno
               prebivalstvo, predvsem javni uslužbenci, pa bodo varčevanje občutili na zmanjšanju
               števila zaposlenih ali nižjih plačah, saj je za obe leti predvidena masa plač nižja
               za približno 10 % glede na realizacijo v letu 2012. Še bi lahko naštevali
               primere.</p>
               <p>Nesporno dejstvo je, da sta dopolnjena predloga proračuna Republike Slovenije za
               leti 2013 in 2014 varčevalna proračuna s precejšnimi rezi na vseh področjih in
               omogočata sprejemanje različnih nadaljnjih ukrepov po posameznih politikah. Učinki
               teh ukrepov bodo raznoliki, realizirani v obdobju, ko bo sam proračun že globoko v
               fazi izvrševanja. Strateški cilji na področju dela, da se Slovenija od leta 2013
               naprej razvija hitreje od povprečja Evropske unije, da zmanjša število brezposelnih,
               da dvigne zaposlenost na lizbonski cilj, se obračajo v negativno smer, v povečanje
               brezposelnosti. Gospodarska in finančna kriza je brezposelnost še povečala, dohodki v
               gospodinjstvih so se krepko znižali, s tem pa se je povečala tudi stopnja revščine.
               Gmotno stanje velikega dela prebivalcev se je poslabšalo in še več ljudi je
               materialno prikrajšanih. Nova zakonodaja in varčevalni ukrepi zmanjšujejo socialne
               transfere, kar se odraža tudi v obeh predlogih proračunov.</p>
               <p>Dejstvo je, da oba dopolnjena predloga proračunov temeljita na nekaterih pravnih
               osnovah, ki niso bile oziroma še niso popolnoma usklajene in sprejete, zato v bližnji
               prihodnosti obstaja velika verjetnost precejšnjih dodatnih popravkov prihodkov in
               odhodkov, torej rebalans. To pa zaradi učinkov, ki jih bodo prinašale predlagane
               reforme. Prihodki v obeh predlogih so preveč optimistično načrtovani. V skladu z
               dogovorom o temeljnem cilju, da bomo zagotavljali ugodne razmere za kulturno rast ter
               krepitev slovenske in evropske identitete se je na srečo ohranila nižja stopnja DDV
               za tisk ter uskladitev davčnih prihodkov. Na srečo sem dejala zato, ker mora država
               pri dodatnem obremenjevanju prebivalstva v teh kriznih časih ravnati premišljeno, ne
               pa davkov dvigovati ali uvajati nove.</p>
               <p>V Poslanski skupini DeSUS ocenjujemo tudi, da ambiciozno planiranje prihodkov iz
               naslova evropskih sredstev ni povsem realno, saj je v preteklosti črpanje teh
               sredstev v Republiki Sloveniji ni bilo dovolj uspešno. Ob tem bi rada opozorila še na
               neuspešno pobiranje davkov in prispevkov. Nekaj je govoriti o predvidenih davčnih
               prihodkih, povsem drugo pa je te prihodke realizirati. Za to moraš imeti učinkovit
               sistem, ki ga pri nas očitno še vedno nimamo, zato pri nas delež nepobranih davkov
               znaša približno 10 % bruto družbenega proizvoda. V te namene mora biti Durs sodobno
               programsko opremljen za tekoče pobiranje in pravilno evidentiranje obveznosti
               državljanov, kar posledično vpliva na realno planiranje in realizacijo pričakovanih
               prihodkov proračuna. Poleg sive ekonomije pa je velik problem Dursa tudi izterjava že
               odmerjenega davka, zato bi bilo treba tudi na tem področju najti konkretne in
               učinkovite rešitve, ki bodo rezultirale v tem, da ne bo več davčnih dolžnikov. To
               mislim, da smo delno že naredili s tem, da razpravljamo o seznamih, ki bodo pod
               določenimi pogoji prikazali vse dolžnike.</p>
               <p>Da ne bom samo negativna, naj pohvalim dejstvo, da se proračunska sredstva za
               Ministrstvo za zdravje za leto 2013 povečujejo za 54,1 milijona evrov, glede na
               letošnje leto. Več sredstev kot v letu 2012 je načrtovanih za sekundarno in terciarno
               varstvo ter za investicijska vlaganja. Prav tako so višje načrtovana sredstva za
               zdravstveno varstvo nezavarovanih in socialno ogroženih za cca 2,6 milijona evrov.
               Politika o zdravstvenem varstvu sledi cilju ureditve sistema zdravstvenega varstva
               države v smeri uravnoteženja socialnega in ekonomskega razvoja Republike Slovenije.
               Aktivnosti so usmerjene k spremembam sistema zdravstvenega varstva na način, da se
               kljub vsesplošnemu varčevanju zadrži nov nivo zdravstvene varnosti in zagotovi
               socialna pravičnost, kar v Poslanski skupini Demokratične stranke upokojencev
               Slovenije pozdravljamo.</p>
               <p>V letu 2013 bodo aktivnosti usmerjene k povečani učinkovitosti in uspešnosti ter
               dvigu kakovosti in varnosti celotnega sistema zdravstvenega varstva. Javno zdravstvo
               cilja k podaljševanju zdravja starejših in zmanjševanju razlik v geografskem pogledu
               in posameznih skupin državljanov. Na primarni, sekundarni in terciarni ravni se bo
               zagotavljal boljši dostop do kakovostnih zdravstvenih storitev, temeljnih pogojev
               ustreznosti prostorov in opreme, kar spada k tem storitvam. S proračunom se
               zagotavljajo predpisane zahteve za ukrepanje v primeru naravnih nesreč. Družbeno skrb
               za zdravje država zagotavlja z javnimi sredstvi za dejavnost javne službe na področju
               javnega zdravja, ki ga izvajajo zavodi in instituti.</p>
               <p>Vlada je z obema predlogoma proračunov Republike Slovenije nakazala strateško
               načrtovane poteze za izhod iz krize, ki se najbolj odražajo pri krčenju sredstev za
               socialno in pokojninsko varstvo, znanost in šolstvo. Tukaj je treba posebej poudariti
               šolstvo, kar ni dober pokazatelj. Čudežev in hitrejšega izboljšanja po več letih
               napačnih odločitev v tem nestabilnem mednarodnem okolju ni moč realno pričakovati.
               Zato naj bi bilo zagotavljanje solidarnosti, socialne varnosti ter sočutne skrbi za
               sočloveka in enakih možnosti prioritetna naloga države, ki jo državljani upravičeno
               pričakujemo.</p>
               <p>Poslanke in poslanci Poslanske skupine Demokratične stranke upokojencev Slovenije se
               zavedamo pomembnosti čimprejšnjega sprejetja obeh dopolnjenih predlogov proračunov
               Republike Slovenije. V poslanski skupini vemo, da bi v primeru zavrnitve sprejetja
               obeh proračunskih aktov v Republiki Sloveniji nastala situacija, ki bi onemogočala
               normalne pogoje dela javnemu sektorju, ostali bi brez plač, pokojnin, socialnih
               transferjev. Z eno besedo, država bi zastala.</p>
               <p>V Poslanski skupini Demokratične stranke upokojencev Slovenije bomo, zavedajoč se
               težkih posledic morebitnega padca proračunskih aktov, oba dopolnjena predloga
               proračunov Republike Slovenije podprli, v upanju, da sta to zadnja tako imenovana
               krizna proračuna in da se bomo ob njunem rebalansu pogovarjali o bolj pozitivnih
               smernicah. Hvala.</p>
            </sp>
            <sp xml:id="SDZ6-Izredna-23-2012-12-05.sp7">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Nove Slovenije gospod Jožef Horvat.</p>
            </sp>
            <sp xml:id="SDZ6-Izredna-23-2012-12-05.sp8">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani kolegice poslanke in kolegi poslanci, gospa
               ministrica, gospodje ministri, v imenu Poslanske skupine Nove Slovenije vas prav lepo
               pozdravljam!</p>
               <p>V uvodu najprej nekaj osnovnih gabaritov obeh dopolnjenih predlogov proračunov
               Republike Slovenije za leti 2013 in 2014. Z dopolnjenim predlogom proračuna Republike
               Slovenije za leto 2013 znašajo prihodki 8,611 milijarde evrov in odhodki 9,620
               milijarde evrov. Primanjkljaja bo torej 1,009 milijarde evrov. V dopolnjenem predlogu
               proračuna Republike Slovenije za leto 2014 so prihodki načrtovani v višini 8,409
               milijarde evrov ter odhodki v višini 9,317 milijarde evrov. Primanjkljaja bo še vedno
               blizu ene milijarde, in sicer 0,908 milijarde evrov. Proračuna Republike Slovenije za
               leti 2013 in 2014 ter spremljajoče dokumente sprejema Državni zbor v okoliščinah, ki
               so izjemno zahtevne, bolj kot kadarkoli po osamosvojitvi. Slovenija je namreč iz
               stabilne in rastoče države v zadnjih kriznih letih postala država z najvišjim trendom
               naraščanja javnega dolga v Evropi, zato so dosežki fiskalne ekspanzije v obdobju
               2009–2011 odraz visoke cene zamujenih priložnosti.</p>
               <p>Realni obseg bruto domačega proizvoda v državi je danes pod ravnijo izpred 5 let. Po
               bruto domačem proizvodu na prebivalca, izraženem v kupni moči, smo izgubili že skoraj
               celo desetletje, danes smo na ravni leta 2003. Realni obseg investicij je padel celo
               na raven izpred 13 let, na leto 1999. Zaposlenost v državi je na ravni leta 2005, kar
               pomeni, da smo šli nazaj za 7 let. Po drugi strani pa je zaposlenost v javnem
               sektorju s 160 tisoč zaposlenimi daleč najvišja v naši zgodovini. Primanjkljaj
               sektorja države se je po močnem povečanju v prvem kriznem letu 2009, pa tudi v
               naslednjih dveh letih, 2010 in 2011, ohranil na visoki ravni in je lansko leto
               dosegel najvišjo raven po letu 1995.</p>
               <p>To je samo nekaj dejstev, ki so povzročila močan pritisk na naš javnofinančni
               položaj, da je zaporeden več kot 6-odstotni proračunski primanjkljaj v letih 2009,
               2010 in 2011 povečal obseg javnega dolga v zneskih 21,9 % bruto domačega proizvoda ob
               koncu leta 2008 čez mejo 50 %. V letih 2009 do 2011 smo svoj javni dolg več kot
               podvojili. Več kot 8 milijard evrov zadolžitev iz obdobja 2009–2011 se je na koncu
               namesto v višji gospodarski rasti, investicijah in razvoju odrazilo v za eno
               milijardo nižjem bruto domačem proizvodu in v blizu 50 tisoč dodatnih brezposelnih.
               Danes ni namen, da bi iskali odgovor na vprašanje, kam je šel ves ta denar, bo pa za
               to še dovolj priložnosti. Slovenija je krizo dočakala z nekaterimi strukturnimi
               problemi, pa tudi z najvišjo ravnijo gospodarske razvitosti v svoji zgodovini in kot
               druga najmanj zadolžena članica evroobmočja. Bruto domači proizvod na prebivalca,
               izražen v kupni moči, je leta 2008 dosegel 91 % povprečja Evropske unije. Z izjemo
               Luksemburga smo bili edina članica evropske monetarne unije z obsegom javnega dolga
               pod 22 % bruto domačega proizvoda. Imeli smo tudi najnižje število brezposelnih v
               naši zgodovini. Imeli smo praktično uravnotežen državni proračun.</p>
               <p>Vendar pa je Slovenija gospodarsko krizo dočakala tudi s številnimi strukturnimi
               slabostmi. Izjemno rigidna ureditev trga dela, visoka obdavčitev dela, nizek pretok
               neposrednih tujih investicij, zaprta ekonomija, nizka učinkovitost terciarnega
               izobraževanja in naložb v aplikativne raziskave in razvoj, neučinkovito upravljanje z
               državnim premoženjem in še nekatere druge težave, ki izvirajo iz časov pred krizo, so
               botrovale prepočasnemu prilagajanju našega gospodarstva na povsem nove in težke
               okoliščine. Zaradi nepripravljenosti slovenskega gospodarstva in zaradi slabega
               poslovnega okolja je slovensko gospodarstvo v letu 2010 na lestvici konkurenčnosti
               padlo za dramatičnih 20 mest in je tako Slovenija v tem letu osvojila neslaven rekord
               med opazovanimi državami.</p>
               <p>V tem turbulentnem času, ko moramo prisluhniti govorici vsaj dostojanstvenega dela
               ulice, ki je namenjena prav vsem trem vejam državne oblasti, tudi lokalnim oblastem,
               pa razočarano ugotavljam, da nismo sposobni stopiti skupaj za interes države. Svetla
               izjema je včeraj soglasno sprejeta pokojninska reforma. Ob tem se mi postavlja
               vprašanje, kaj se nam v Sloveniji pravzaprav dogaja. Res je, da smo v 21 letih naše
               samostojnosti nekaj dosegli. Res je, da je bila Slovenija v nekem trenutku zelo
               pomembna, nova zvezda na evropskem nebu, pa vendarle si najbrž nikoli po 25. juniju
               1991 nismo odgovorili na vprašanja, od kod smo prišli, kje smo in kam gremo. Strinjam
               se s poznavalci, da smo v evforiji lastne samostojne države zgolj prebarvali fasado,
               zamenjali rože na okenskih policah, nismo pa prezračili hiše in temeljito preuredili
               njene notranjosti. Zato je ta danes nefunkcionalna, zastarela in zatohla.</p>
               <p>Nazaj k proračunski tematiki. Obravnavamo prva proračuna Republike Slovenije, ki jih
               je pripravila ta vlada, ki ji je Državni zbor dal polna pooblastila februarja letos,
               in je tudi Vlada, katere organizacijska shema je najmanjša, odkar imamo svojo
               samostojno državo. Najmanjšo vlado imamo zaradi večje učinkovitosti, pa tudi zaradi
               manjših stroškov. Zmanjšanje javne porabe in v tem okviru vseh javnih izdatkov je ena
               od ključnih prioritet Vlade in koalicije. Tako je Vlada prvi korak pri zmanjševanju
               stroškov države naredila takoj, na samem začetku svojega mandata, z zmanjšanjem
               števila ministrstev. Samo prihranek pri plačah ministrov in državnih sekretarjev na
               letnem nivoju znaša skoraj pol milijona evrov. Navajam nekaj podatkov, iz katerih so
               razvidni prihranki pri delovanju ožje državne uprave. Iz podatkov ministrstev izhaja,
               da je masa plač za zaposlene v ministrstvih, izplačana v letošnjem juliju, glede na
               julij 2011 manjša za 3,85 milijona evrov, kar na letnem nivoju pomeni prihranek v
               višini 46,2 milijona evrov.</p>
               <p>Zmanjšalo se je tudi število avtorskih in podjemnih pogodb. Če jih je bilo še julija
               lani skupaj 1161 in je skupni mesečni strošek na osnovi teh pogodb znašal 368 tisoč
               evrov, pa je bilo julija letos teh pogodb 783, mesečno izplačilo pa je znašalo 218
               tisoč evrov. V primerjavi med julijem lani in julijem letos je zmanjšanje stroškov iz
               avtorskih in podjemnih pogodb na mesečnem nivoju znašalo okrog 150 tisoč evrov, kar
               na letnem nivoju pomeni ocenjeni prihranek v višini 1,8 milijona evrov. Tudi
               primerjava podatkov o stroških za službena potovanja v vladnih inštitucijah v prvi
               polovici letošnjega leta v primerjavi z enakim obdobjem lani kaže bistvene prihranke,
               saj je bilo letos porabljenih za 2,7 milijona evrov manj kot lani.</p>
               <p>Predloga dopolnjenih proračunov Republike Slovenije za leti 2013 in 2014 sledita
               ciljem Pogodbe za Slovenijo 2012–2015, tudi cilju uravnoteženega proračuna Republike
               Slovenije za leto 2015. Ali je časovni interval, v katerem želimo uravnotežiti
               državni proračun, prekratek, je vprašanje. Gotovo imamo različne koncepte. S temi
               koncepti se je ukvarjal tudi odhajajoči predsednik republike in če sem ga prav
               razumel, je predlagal uravnoteženje javnih financ, zmanjšanje proračunskih odhodkov v
               daljšem časovnem intervalu. Na prvi pogled simpatična rešitev, ki pa po našem
               razumevanju žal pomeni tudi podaljšanje časa čakanja na izboljšanje bonitetnih ocen.
               To pomeni, da bi morali podaljšati čas čakanja na ugodnejše kredite, podaljšati čas
               čakanja na investicije in nenazadnje podaljšati čas čakanja na nova delovna mesta, ki
               bi rešila akutne eksistenčne probleme naših državljanov. Na to v Novi Sloveniji ne
               pristajamo.</p>
               <p>Na tem mestu želim poudariti tudi, da je board direktorjev IMF, Mednarodnega
               denarnega sklada, strategijo koalicije v Sloveniji ocenil kot ustrezno, še posebej
               njeno zavedanje nujnosti hitrega sprejemanja ukrepov. IMF je namreč v svojem poročilu
               o Sloveniji pozval k hitri uveljavitvi reformnega načrta, kamor spada tudi
               uravnoteženje javnih financ. Ta poziv k hitrosti ukrepanja se mi zdi, da je resnično
               izjemno pomemben. IMF je obravnavo poročila o Sloveniji pospremil z izjavo o podpori
               prizadevanju slovenske vlade za uravnoteženje javnih financ in izvedbo strukturnih
               reform. IMF je ugotovil, da se slovensko gospodarstvo srečuje s tako imenovanimi
               negativnimi recesijskimi povratnimi zankami, ko težave na določenih področjih
               poglabljajo težave na drugih področjih. Takšni negativni učinki delujejo med procesom
               razdolževanja bank in ob finančnih težavah prezadolženih podjetij, dodatno pa jih
               spodbujajo strukturne pomanjkljivosti slovenskega gospodarstva, krhkost slovenskega
               finančnega sistema, šibka domača poraba in upadlo izvozno povpraševanje.</p>
               <p>Vse to po oceni IMF le še kliče po odločnem in takojšnjem ukrepanju za spopad s temi
               težavami. IMF je strategijo trenutne vladajoče koalicije, ki daje poudarek ukrepom za
               uravnoteženje javnih financ, ocenil kot ustrezno, obenem pa pozdravlja načrte za
               celovite in ambiciozne strukturne reforme. V IMF so podprli dosedanje ukrepe za
               sanacijo javnih financ, ki so temeljili predvsem na znižanju javne porabe. Prepričani
               so, da je bilo to nujno za krepitev zaupanja finančnih trgov. Ko govorimo o
               zmanjšanju javne porabe, smo, vsaj vlada in koalicijski poslanci, pogosto priča
               očitkom, da sesuvamo socialno državo, da smo ukradli socialno državo, da smo ljudstvo
               pahnili v bedo in še bi lahko našteval. Nabor podobnih demagoških in zevajočih
               izrazov je namreč zelo širok.</p>
               <p>V nadaljevanju bi rad pojasnil in s številkami dokazal, da so proračunska sredstva
               za zagotavljanje ustrezne ravni socialne države v zadnjem desetletju v Republiki
               Sloveniji naraščala. Ena od ključnih prioritet te vlade je zagotavljanje ustrezne
               ravni socialne države, kar izhaja tudi iz predloga proračuna za leto 2013 in za leto
               2014. Za primerjavo bom navedel podatke o posameznih postavkah s področja sociale iz
               leta 2002 ter iz predloga proračuna za leto 2013, ki ga danes sprejemamo. Iz podatkov
               je razvidno, da se je ob 46-odstotnem povečanju davčnih prihodkov glede na leto 2002
               višina socialnih postavk iz proračuna povečala nadproporcionalno. Tako bodo prispevki
               za brezposelne ob slabi desetini višji brezposelnosti v letu 2013 znašali kar
               2,5-krat več oziroma za 143 % več, kot so znašali leta 2002. Sredstva za socialno
               varnost so se v zadnjem desetletju podvojila in znašajo skoraj 300 milijonov evrov.
               Za 55 % pa bodo višja tudi sredstva za izvajanje družinske politike.</p>
               <p>Poglejmo številke. Socialna varnost: realizacija 2002, 158 milijonov, predlog
               proračuna 2013, 296 milijonov – povečanje za 87 %. Družinska politika: realizacija
               2002, 393 milijonov, predlog proračuna Republike Slovenije za leto 2013, 610,5
               milijonov – povečanje za 55 %. Transferji brezposelnim: realizacija 2002, 106
               milijonov, proračun 2013, 258 milijonov – povečanje za 143 %. Ukrepi aktivne politike
               zaposlovanja: realizacija proračuna 2002, slabih 60 milijonov, predlog proračuna za
               leto 2013, slabih 97 milijonov – povečanje za 64 %. Iz navedenega izhaja, da Vlada
               Republike Slovenije s predlaganim proračunom 2013 še naprej posveča poseben poudarek
               vprašanju socialne države. Da bi v Sloveniji ta cilj lahko zasledovali tudi v
               prihodnje, je treba sprejeti nujne reforme. Reformni paket poleg pokojninske reforme
               in reforme trga dela zajema tudi Zakon o Slovenskem državnem holdingu, zakon o
               stabilizaciji bančnega sistema ter posamezne pakete za spodbujanje ugodnejšega
               poslovnega okolja z manj administrativnimi bremeni. Le s pravočasno uveljavitvijo
               vseh naštetih ukrepov bo mogoče spodbuditi gospodarski razvoj ter posledično porast
               zaposlenosti, zaustaviti trend padanja pokojnin ter mladim omogočiti nova ter
               varnejša delovna mesta.</p>
               <p>Kot posledica krize in pristopa k reševanju krize so se v zadnjih letih zmanjšale
               investicije oziroma sredstva zanje. Vsi vemo, da so investicije nujne za gospodarsko
               okrevanje in zaradi tega smo v Novi Sloveniji zadovoljni, da v proračunih za
               prihodnji dve leti bistveno povečujemo indeks investicij v odnosu do plač in
               materialnih stroškov. V času, ko bi te investicije nujno potrebovali, je Slovenija
               slabo investirala razpoložljiva evropska sredstva iz obstoječe finančne perspektive.
               Veliko teh sredstev je še na voljo in to je glavni vir za investicije. Poleg
               sprejemanja proračuna Republike Slovenije za naslednji dve leti pa moramo v Sloveniji
               realizirati še nekaj, glede na neznosno lahkost referendumskih blokad, veliko težjih
               nalog. Brez sanacije slovenskega bančnega sistema ni možno računati na pozitivno
               gospodarsko rast, tudi, če naredimo vse ostalo. Niti ni mogoče predvideti, kaj bo s
               podjetji, ki so danes v težavah zaradi kreditov, ki jih ne morejo pravočasno
               odplačevati, sicer pa imajo dobre programe, nove proizvode in nove trge.</p>
               <p>Dosedanji model reševanja krize v bančnem sektorju se je izkazal kot neučinkovit.
               Gre za model dokapitalizacije. V zadnjih treh letih so slovenski davkoplačevalci
               preko odločitve prejšnje vlade, ki je napačno ocenila situacijo v slovenskih državnih
               bankah, v državne banke usmerjali nove in nove stotine milijonov. Banke še vedno
               proizvajajo izgubo, hkrati pa imamo v Sloveniji banke, ki niso v državni lasti, ki so
               delovale v enakih okoliščinah zaostrenih gospodarskih razmer in ki ustvarjajo
               dobiček, pa jih nismo dokapitalizirali z državnim denarjem. Model dokapitalizacije
               bank se je izkazal kot neučinkovit in drag za slovenske davkoplačevalce. Državni zbor
               je po vetu Državnega sveta že drugič potrdil Zakon o ukrepih Republike Slovenije za
               krepitev stabilnosti bank. Žal nad njim visi referendumska usoda. Tudi sanacija
               bančnega sistema ne bo avtomatično zagotovila sprostitve kreditnega krča. S tem se v
               Novi Sloveniji strinjamo. Mnoga slovenska podjetja so prezadolžena in brez ustreznega
               deleža lastniškega premoženja, ki bi omogočal dodatno kreditiranje razvoja. Sanacija
               bančnega sistema je nujen, ni pa zadosten pogoj.</p>
               <p>Pomemben proračunski vir bi morale biti tudi kapitalske naložbe države. Njihovo
               upravljanje je razpršeno med kar 5 različnih inštitucij. To upravljanje je
               neučinkovito, drago in nepregledno. Dogaja se, da različni upravljavci iste državne
               naložbe odločajo na skupščinah povsem nasprotno, celo konfliktno in neracionalno. V
               času, ko nekateri živijo na socialnem dnu, smo priča izplačevanju visokih nagrad,
               podpisujejo se dolgoročne pogodbe, ogrožajo se delovna mesta, pa za to nihče ne
               odgovarja. Veliko težavo predstavlja tudi prepletenost zasebnih interesov med člani
               uprave in nadzornih svetov, ki predstavljajo odmik od dobrih praks na področju
               korporativnega upravljanja. Vsemu temu smo želeli narediti konec in vzpostaviti red z
               rešitvami, ki smo jih zapisali v Zakon o Slovenskem državnem holdingu, saj obstoječe
               stanje sistemsko znižuje vrednost državnega premoženja in odvrača interes tujega
               kapitala po investiranju v slovenska podjetja. Žal tudi nad tem zakonom visi
               referendumska usoda.</p>
               <p>Poslanke in poslanci natančno vemo, kateri so ukrepi, ki so ta trenutek za Slovenijo
               ključnega pomena. To ni samo stališče koalicije, to je tudi uradno stališče Evropske
               komisije, Evropske centralne banke, Mednarodnega denarnega sklada in OECD, štirih
               inštitucij, ki niso tuje, so naše, ker je Slovenija del vsake od njih. Njihovo mnenje
               je zelo pomembno in med drugim vpliva tudi na bonitetne ocene države in na to, koliko
               je vredno naše državno premoženje oziroma koliko je Slovenija v svetu sploh še
               relevanten in cenjen politični in gospodarski partner.</p>
               <p>Spoštovani, poslanka in poslanci Nove Slovenije bomo dopolnjena predloga proračuna
               Republike Slovenije za leti 2013 in 2014 podprli. Lahko bi preigravali drugačne
               predloge proračunov in dopuščali še večji proračunski primanjkljaj, vendar se
               zavedamo, da če želimo ohraniti suverenost, moramo obvladati našo zadolženost.
               Prisegamo na stabilnost javnih financ za gospodarsko rast in hkratno gospodarsko rast
               za stabilnost javnih financ. Gre za našo prihodnost, za prihodnost naših otrok, ki
               jih čaka šolanje in vstop na trg dela. Gre tudi za upokojence, o katerih smo v
               preteklih dneh veliko govorili in zelo pozitivno. Upokojence, ki so z aktivnim delom
               zaključili, in jim želimo omogočiti dostojno pokojnino. Gre tudi za od Ljubljane
               najbolj oddaljeno slovensko vas in njene vaščane, ki iz ljubljanske perspektive
               velikokrat niso vidni in ne slišni. Državljani Slovenije gotovo nismo enaki, nismo
               enakopravni, smo pa enakovredni. Hvala za vašo pozornost.</p>
            </sp>
            <sp xml:id="SDZ6-Izredna-23-2012-12-05.sp9">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine italijanske in madžarske narodne skupnosti dr. László
               Göncz.</p>
            </sp>
            <sp xml:id="SDZ6-Izredna-23-2012-12-05.sp10">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa za besedo, spoštovani gospod predsednik. Spoštovana gospa ministrica,
               spoštovani ministri, kolegice in kolegi!</p>
               <p>Uvodoma naj povem, da moramo zaradi svojevrstnega poslanstva naše poslanske skupine
               sleherni proračun ocenjevati iz splošnega zornega kota, vendar je hkrati treba te
               dokumente obravnavati tudi s specifičnega narodnostnega vidika. Kar se splošnega
               stališča tiče, menimo, da so bili oziroma so pogoji nastajanja proračunskih
               dokumentov izredno težki, takšni, kakršnih v obdobju samostojne Slovenije verjetno še
               ni bilo. Smo žal predolgo na nekem virtualnem vozu, ki še vedno drvi navzdol in v
               takšnih okoliščinah je načrtovanje državnega proračuna zelo zahtevna in za vlado in
               vse ostale subjekte nehvaležna naloga. Na prihodkovni strani veliko manjka,
               generatorji novih virov še niso zaživeli. Upravičena zahteva in težnja po
               konsolidaciji državnih financ nas sili v omejevanje javnega sektorja, kar predstavlja
               nekakšen začaran krog. Zadnji podatki naše trenutne makroekonomske situacije so še
               bolj zaskrbljujoči.</p>
               <p>Glede na vse to, bo treba še bolj intenzivno iskati možnosti za zagon začetka
               izgradnje velikih investicijskih projektov, kajti zgolj politika varčevanja, ki je
               nesporna in v okviru socialne in splošne družbene vzdržnosti nujno potrebna, nikakor
               ni dovolj za konsolidacijo nastale situacije. Če primerjamo današnje stanje z
               razmerami obdobja velike gospodarske krize 20. stoletja na koncu 20. in začetku 30.
               let, kar je sicer nehvaležno, vendar pa nedvoumno potrjuje spoznanje, da je
               zmanjšanje kupne moči prebivalstva, kar je posledica politike varčevanja, do določene
               mere še bolj poglobilo krizo. Na to posredno opozarja tudi zadnje poročilo Umarja.
               Verjetno se lahko vsi poenotimo v stališču, da idealnih ali dobrih rešitev v danih
               okoliščinah skorajda ni. Če je pipa na prihodkovni strani še vedno dokaj zaprta, je
               manevrski prostor na odhodkovni strani skrajno omejen. Strukturne reforme, kot so
               sanacija bančnega sistema, pokojninska reforma itd. so nujne, zato se ne splača
               trošiti besed in zato je bila najina podpora pri omenjenih projektih nedvoumna.</p>
               <p>Ponavljam, tudi na osnovi izkušenj držav oziroma kriznih situacij iz prejšnjega
               stoletja, da bo treba v najkrajšem času vse sile usmeriti v zagon velikih investicij
               in infrastrukturnih projektov državnega ranga. Drugo nam preprosto ne preostane, ker
               nam pri tem nikakršni strici od nikoder, niti iz tujine, ne bodo mogli pomagati. V
               takšnih okoliščinah bomo sicer zelo zaskrbljeno dali podporo predlogom proračuna za
               leti 2013 in 2014. Zaradi konstruktivne drže v današnjih težkih okoliščinah z naše
               pozicije ni mogoče storiti drugače. Žal pa nam je, da se ni uspelo dogovoriti s
               pristojnimi visokošolskimi ustanovami, z ustanovami na področju vzgoje in
               izobraževanja in predvsem otroškega varstva ter z nekaterimi ostalimi subjekti
               javnega sektorja, na primer na področju zdravstva, ter z njihovimi sindikalnimi
               predstavniki, o optimalnejšem obsegu podpore omenjenih dejavnosti. Samo za primer naj
               navedem, da so visoko šolstvo in znanost ter izobraževanje in otroško varstvo
               dejavnosti, ki so bile, so in bodo vitalnega pomena za uspešen razvoj države in
               družbe.</p>
               <p>Hkrati se zavedamo, da je na omenjenih področjih mogoče vzdrževati zgolj sistem, ki
               temelji na realnih osnovah, v simbiozi z ekonomsko situacijo države, vendar pa kljub
               temu menim, da komunikacija reševanja problemov že dolgo ni na želenem nivoju in
               kontekstu. Krivca za to ni treba iskati, treba je iskati rešitve, da se morebiti,
               kljub nekoliko manj ugodnim številkam v proračunu, najde premostitvena rešitev za ta
               primarno pomembna področja. Delno morda tudi v okviru današnje razprave oziroma z
               vloženimi amandmaji. Z vidika avtohtonih narodnih skupnosti sta predlagana proračuna
               glede na okoliščine korektna, pri programskem delu nominalno v podobnih ali
               identičnih okvirih, kot to velja za leto 2012. Za pozitiven pristop v duhu
               dogovorjenega se moram ob tej priliki zahvaliti Vladi in pristojnim ministrstvom, ki
               so bili tudi v primerih, ko so se prvotno kazale težave, pripravljeni na kompromisne
               rešitve, zavedajoč se visoke stopnje ranljivosti maloštevilne madžarske in
               italijanske narodne skupnosti oziroma območij, kjer le-ti skupaj s predstavniki
               večinskega naroda živimo oziroma živijo. Poleg Ministrstva za notranje zadeve bi
               posebej pohvalil pristop Ministrstva za izobraževanje, znanost, kulturo in šport, ki
               se je v zvezi s kulturno dejavnostjo narodnosti za leto 2014 in z izvajanjem
               investicije šolske infrastrukture italijanske narodne skupnosti posebej potrudilo.
               Žal pa na področju sistema ustvarjanja gospodarske osnove avtohtone narodne skupnosti
               ni prišlo do bistvene spremembe, kar sicer ni neposredna proračunska zadeva, je pa z
               vidika ohranjanja skupnosti in celovitega razvoja omenjenih območij izrednega
               pomena.</p>
               <p>Na koncu naj še povem, da trdno upamo, da bo na področju izvajanja izobraževanja in
               otroškega varstva ter kar se tiče sistemov na tem področju, na narodnostno mešanem
               območju, stanje v letih 2013 in 2014 identično, kot je bilo leta 2012. Hvala lepa.
           </p>
            </sp>
            <sp xml:id="SDZ6-Izredna-23-2012-12-05.sp11">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Pozitivna Slovenija mag. Alenka Bratušek.</p>
            </sp>
            <sp xml:id="SDZ6-Izredna-23-2012-12-05.sp12">

               <speaker>MAG. ALENKA BRATUŠEK (PS PS):</speaker>

               <p>Spoštovane, spoštovani!</p>
               <p>Danes sta pred nami najpomembnejša dokumenta te vlade za naslednji dve leti: državni
               proračun za leto 2013 in državni proračun za leto 2014. V letu 2013 bo država skozi
               državni proračun porabila 9,6 milijarde evrov. To je veliko, pravzaprav ogromno
               denarja. To pomeni, da država na vsakega otroka, žensko, moškega, vsakega prebivalca
               v Sloveniji, porabi 4 tisoč 800 evrov. Povprečno na dan tako porabimo 26 milijonov
               evrov, in to samo skozi državni proračun. Če k temu prištejemo še porabo zdravstvene
               in pokojninske blagajne in občin, se ta številka skoraj podvoji – to je blizu 45
               milijonov evrov na dan. Pravijo, da bi moral biti proračun neke vrste družbena
               pogodba, pogodba med državljani na eni strani in državo na drugi strani. Proračun ni
               nič drugega kot prerazdelitev pobranih davkov. Zato bi moral biti državni proračun
               izraz zaveze med vlado in parlamentom ter državljani, pogodba med državo in
               državljani – pa na žalost ni tako.</p>
               <p>Od sprejema rebalansa dalje vas opozarjamo, da je vaša ekonomska in s tem tudi
               javnofinančna politika napačna. Vse, kar se dogaja danes, je na žalost samo potrditev
               naših besed izpred par mesecev, pa nam niste verjeli. Danes vam številke to
               potrjujejo. Danes je pred vami in tudi nami dejstvo, da je Slovenija ponovno v
               recesiji. Namesto, da bi se danes pogovarjali o tem, koliko novih delovnih mest ste
               odprli v vašem mandatu, koliko ljudi živi bolje, kaj moramo še narediti, da bo našim
               ljudem lepše, da bodo na nebu spet sijale zvezde upanja, kot pravi naš novi
               predsednik države, se pogovarjamo o vse več brezposelnih, o lačnih otrocih, o
               uničevanju našega javnega šolstva, izobraževanja, od vrtcev do univerz, o uničevanju
               našega javnega zdravstva, o ukinjanju kulture, o ideoloških delitvah upokojencev.
               Vaša dva proračuna, proračuna za leti 2013 in 2014, bosta Slovenijo popeljala še
               nižje. Poleg tega vaš varčevalni paket nikakor ne daje finančnih učinkov, ki ste si
               jih želeli in jih prikazovali. Da ne govorim na pamet, vam bom s številkami v tabelah
               in grafih pokazala, da niste na pravi poti, da je to pot pogube in nikakor ne pot
               upanja za Slovenijo.</p>
               <p>V Pozitivni Sloveniji vaših proračunov za leti 2013 in 2014 nikakor ne moremo
               podpreti. Paket dokumentov, ki jih imamo danes pred seboj, je pripravljen slabo, kot
               še nikoli. Proračunski memorandum, ki bi moral biti odraz vaše ekonomske in
               javnofinančne politike, se konča z letom 2011. Z letom 2011, ko ste bili še kar nekaj
               korakov od vlade. Očitno sploh ne veste, kakšna naj bi bila vaša javnofinančna in
               ekonomska politika v naslednjih treh letih. Da je temu tako, kaže tudi tabela, ki jo
               lahko vidite, kjer je z rumeno barvo označeno vse, kar v proračunskem memorandumu
               manjka. Primanjkljaj štirih blagajn države, proračun, občine, ZPIZ in zdravstvo – o
               tem niti besede, razen, da minister pove, da bomo tam nekje okoli 3 %. Ko govorimo o
               primanjkljaju, govorimo o več ravneh oziroma o različnih primanjkljajih in pomembno
               je, da vemo, kaj primerjamo. Na tem grafu lahko vidite gibanje bruto domačega
               proizvoda, gibanje primanjkljaja štirih blagajn in gibanje primanjkljaja po ESA 95,
               primanjkljaja, po katerem nas ocenjujejo vse finančne institucije, tudi tiste, ki nam
               posojajo denar.</p>
               <p>Veliko je bilo povedanega o tem, kako je v letu 2009 javnofinančni primanjkljaj in
               primanjkljaj sektorja države drastično padel. Logično, ker se prihodki v času krize
               takoj znižajo in se javnofinančni odhodki ne morejo tako hitro odzivati, razen, če se
               dogovorite in rečete, da boste znižali pokojnine na pol, plače na pol in še kaj na
               polovico. Rdeča črta prikazuje javnofinančni primanjkljaj štirih blagajn. To je tisti
               del, ki ga porabljamo za pokojnine, plače, socialne transfere in tudi investicije. Na
               tem grafu lahko vidite, da se ta primanjkljaj lepo znižuje, vse od leta 2009, ko je
               bil najvišji. Problem je zelena črta, to je primanjkljaj po ESA 95, ki je v letu 2011
               višji zaradi dokapitalizacij, ki so se zgodile, predvsem dokapitalizacije NLB in če
               ste prej ministra dobro poslušali, se bo ta zgodba v letu 2012 in tudi v letu 2013
               ponovila.</p>
               <p>Primanjkljaj se v roku 8, 6 mesecev večkrat spremeni tudi v vaši vladi. Zgornja
               vrstica kaže vaše napovedi v programu stabilnosti, ki je bil oddan, mislim, da,
               aprila letošnjega leta. Oktobra letošnjega leta ste primanjkljaj po ESA 95
               metodologiji zvišali na 4,2 % in zaradi CoCo obveznic in novega rebalansa, ki ga je
               minister prej napovedal, bo ta primanjkljaj bistveno presegel 4,2 %. V spodnjih dveh
               vrsticah vidite napovedi Evropske komisije in napovedi OECD, ki so vse bistveno ali
               pa zelo oddaljene od vaših napovedi. Zato, da ne govorim na pamet – kako pridemo od
               primanjkljaja štirih blagajn do primanjkljaja po ESA 95? Primanjkljaj štirih blagajn,
               še enkrat, je primanjkljaj, ki ga ustvarimo s pokojninami, plačami, socialnimi
               transferi, tudi investicijami, z vsem, kar predstavlja odhodke v državnem proračunu.
               V letu 2011 – ker velikokrat radi poudarjate, da je to leto katastrofalno – je bil
               primanjkljaj štirih blagajn 4,3 % bruto domačega proizvoda. Obračunski popravki so
               prinesli dodatnih 0,7, ker gre iz metodologije denarnega toka na metodologijo po
               obračunu. Ostali primanjkljaji oziroma presežki drugih, ki sodijo v sektor države, so
               prinesli dodatnih 0,4 % BDP in drugi popravki, kamor sodijo dokapitalizacije, ki so
               se zgodile, so prinesli 1 % BDP. Smo na 6,4. Zdaj pa poglejte svojo napoved za leto
               2012. Obračunskih popravkov naj bi bilo samo za 0,2 %, drugih popravkov pa po
               trenutni oceni za 0,3 %. Ker ne bo tako, kot ste v poročilu o primanjkljaju in dolgu
               napovedali, bo primanjkljaj po ESA 95, primanjkljaj za celoten sektor države, najmanj
               5,5 % bruto domačega proizvoda. Od 6,4 % na 5,5 %, in smo še zelo, zelo daleč od 3 %,
               kar so bile vaše obljube.</p>
               <p>Tako je zgledal vaš prvotni plan, ki tudi na grafu zgleda zelo lepo. Blizu leta 2015
               bi naj tako rekoč imeli izravnan proračun in spoštovali fiskalno pravilo, ki ste ga
               želeli zapisati v Ustavo. Tako pa bo zgledal, ko boste v primanjkljaj vključili še
               sanacijo bank. Lahko vidite, da bo primanjkljaj v letu 2013 celo nižji od tistega v
               letu 2011. Tudi tu je v številkah, v odstotkih BDP, primerjava. Do leta 2011 so
               dejstva, potem prva napoved Vlade v programu stabilnosti 3,5, 2,5, 1,5, 0,4
               primanjkljaja. Videti je odlično, vendar ni realno. Kot sem že povedala, ste že za
               leto 2012 primanjkljaj dvignili na 4,2. Napoved Evropske komisije govori, da se bo
               vseskozi gibal tam nekje okrog 4 %, če pa zraven vključimo še sanacijo bank, bo pa
               celo višji, kot je bil leta 2011. To vam kažem samo zato, ker ste vi tisti, ki ste
               nas prepričevali, da mora fiskalno pravilo stopiti v veljavo leta 2015. Zdaj pa
               prosim, da nam razložite, kako boste od 4,1 % primanjkljaja prišli na 0,4 % v enem
               letu! To bi res rada slišala. Tudi gospe in gospodje iz DeSUS, ki ste razlagali, da
               se to ne sme delati na račun pokojnin in še česa – ne bom razlagala, več kot
               milijardo 300, milijardo in pol, v enem letu! Tako pa zgleda graf, če primerjamo vaše
               prve napovedi. Do leta 2011 so enake, temno modro so vaše prve napovedi, rdeče so
               napovedi Evropske komisije in zeleno je to, kar se bo dejansko zgodilo, na
               žalost.</p>
               <p>Minister me je na odboru za finance, kjer sem prikazovala podobne tabelice in grafe,
               spomnil, da sem pozabila dopisati strukturni primanjkljaj, zato sem, gospod minister,
               tudi to dodala. Je pa res, da je strukturni primanjkljaj izračunana kategorija, na
               kar vpliva kar nekaj spremenljivk. Tako tu lahko vidite, da se naše ocene razlikujejo
               in Evropska komisija je za leta 2009, 2010 in 2011 ocenila strukturni primanjkljaj
               celo nekoliko nižje, kot je v našem programu stabilnosti, tako kot smo ga sami.
               Ampak, kot že rečeno, to je izračunana kategorija in na to vpliva veliko
               spremenljivk. Kar sem hotela poudariti, je ponovno to, da tudi pri strukturnem
               primanjkljaju želite od državljank in državljanov v enem letu napor za skoraj 3 %
               bruto domačega proizvoda, če še vedno vztrajate na tem, da je fiskalno pravilo treba
               uveljaviti leta 2015. Še grafični prikaz tega. Tudi zgornja modra črta zgleda
               odlično, ampak spet, na žalost, nerealno. Rdeča je ocena Evropske komisije in
               spodnja, temno rdeča oziroma tu zgleda črna, je to, kar se bo zgodilo, ko bomo v
               primanjkljaj vključili sanacijo bank.</p>
               <p>Ne gre za enkraten ukrep, gospod minister. Ker vseskozi poudarjate, da smo NLB
               dokapitalizirali že peto leto zapored, bomo to težko prodali Evropi in še komu kot
               enkraten ukrep, ker enkratni ukrepi strukturnega primanjkljaja ne povečujejo. Še dolg
               države. Zelo cenjena in večkrat omenjena inštitucija IMF je za Slovenijo napovedala,
               tako kot je označeno z rdečo. Dolg države širšega sektorja države bo konec leta 2015,
               in tako bo ostalo vse do leta 2017 – do takrat so naredili napovedi –, zrasel in se
               ne bo zmanjšal pod 70 % bruto domačega proizvoda. Vaša napoved je 51 % bruto domačega
               proizvoda. Zdaj smo tam, kjer ste nam prodajali, da sanacija bank ne bo vplivala ne
               primanjkljaj in ne na dolg. 11 % BDP bo Slovenijo stal vaš način sanacije bank.
               Nikoli nam niste želeli pokazati tega, katere so druge alternative in koliko te druge
               alternative stanejo. Zadolženosti na noben način niste obvladali, čeprav smo prej
               lahko slišali, da je zadolženost obvladana. Lahko je obvladana, ampak na 70 % bruto
               domačega proizvoda. Ne bom še enkrat ponavljala, kako ste glasno govorili, da je
               zadolževanja konec. To nisem govorila jaz oziroma mi, to ste govorili vi.</p>
               <p>Že večkrat sem povedala, da sta proračuna za leti 2013 in 2014 pripravljena
               nerealno. Nerealno zato, ker je osnova za pripravo rebalansa letošnjega leta, ki ne
               bo realiziran v višini, kot ste načrtovali. Če ne bo rebalansa, kot je rekel
               minister, vam bodo računi ostali v predalu in v naslednjem letu bomo to morali
               plačati iz naslednjega proračuna. To je še graf zadolženosti, na katerem se lepo vidi
               primerjava z drugimi državami. V preteklih letih nismo prav bistveno odstopali, ampak
               na žalost se ta trend zdaj ne umirja. Na koncu mi dovolite, da vas spomnim še na en
               zakon, to je zakon o javnofinančni odgovornosti, ki ste ga 1. aprila v prejšnji
               sestavi vložili v parlament prvopodpisani gospod Tanko, podpisali pa so se tudi
               gospod Janša, gospod Vizjak, gospod Černač, gospod Gorenak, vsi poslanci SDS. V tem
               zakonu ste rekli, da odhodki sektorja države ne smejo biti višji kot 43 %. Krepko ste
               to presegli.</p>
               <p>Spoštovani gospe in gospodje, javnofinančno odgovornost moramo izkazovati takrat, ko
               smo v opoziciji, še veliko bolj pa takrat, ko smo oziroma ste v vladi. Absolutno se
               strinjamo, da je konsolidacija javnih financ potrebna. Potreben pa je realen plan za
               izvedbo. Varčevanje je potrebno, nikakor pa ne uničevanje, kar se dogaja sedaj.
               Potrebni so ukrepi za rast in delovna mesta. V Pozitivni Sloveniji upamo, da boste
               čim prej ugotovili, da je vaša pot reševanja krize napačna in da boste takoj začeli
               izvajati ukrepe, ki bodo Slovenijo peljali na pot gospodarske rasti, našim ljudem pa
               vrnili upanje na boljšo prihodnost. Iz vsega povedanega in pokazanega je jasno, da ta
               vlada nima ekonomske politike.</p>
               <p>Spoštovane, spoštovani, v Pozitivni Sloveniji še vedno verjamemo, da je Slovenija
               država možnosti in priložnosti. Za Slovenijo še vedno obstaja upanje. Samo pravo pot
               je treba ubrati.</p>
            </sp>
            <sp xml:id="SDZ6-Izredna-23-2012-12-05.sp13">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske demokratske stranke mag. Andrej Šircelj.</p>
            </sp>
            <sp xml:id="SDZ6-Izredna-23-2012-12-05.sp14">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa. Spoštovani predsednik, spoštovani ministri!</p>
               <p>Pred nami sta proračuna za leto 2013 in leto 2014. Proračun izkazuje ekonomsko,
               finančno, socialno, fiskalno politiko države. Proračun, to so največkrat številke,
               kaže tudi v katero smer gre država. Slovenski proračun že dolgo časa temelji na
               makroekonomskih izhodiščih Umarja. Umar daje makroekonomska izhodišča, kar z drugimi
               besedami pomeni, da določa oziroma predvideva, kakšna bo gospodarska rast v
               prihodnje, kakšen bo razvoj, kakšen bo javnofinančni primanjkljaj in podobno. V svetu
               se s podobnimi makroekonomskimi napovedmi ukvarjajo tudi drugi, OECD, IMF, Evropska
               komisija itd. in vedno so te makroekonomske napovedi med temi organizacijami
               različne. Zaradi tega so različna tudi izhodišča in načrti za razvoj posamezne
               države. Koliko se kdo zmoti pri teh napovedih, je prikazano v publikacijah Umarja in
               iz tega lahko izhajamo, ali bomo šli v pesimistični ali v optimistični razvoj, kakšne
               so napovedi, ali pesimistične ali optimistične. Večkrat je to odvisno od tega, kakšno
               bazo vzamemo, kakšno osnovo vzamemo za ta načrt.</p>
               <p>Ta vlada je Državnemu zboru prvič predložila zaokroženo celoto proračunov za leto
               2013 in leto 2014. Osnovno izhodišče je, da se zmanjša primanjkljaj, kar je
               napovedano tudi na podlagi Umarjevih napovedi, in sicer naj bi se primanjkljaj
               države, ki je znašal že 6,5 % bruto družbenega proizvoda, zmanjšal na 2,8 oziroma 2,5
               % bruto družbenega proizvoda. To pomeni, da Vlada izhaja iz proračuna, ki pomeni
               trošenje, ki je realno. Takšno trošenje smo imeli ali pa smo se mu veliko bolj
               približevali v obdobju 2004–2008, ko so bili na eni strani odhodki in prihodki
               javnega sektorja izenačeni, in to je pomenilo osnovo za nadaljnji razvoj. Žal so v
               letu 2009 in kasneje tudi v naslednjih letih, do leta 2011, odhodki presegli prihodke
               državnega proračuna, in sicer za približno 2 milijardi letno. To je pomenilo, da ima
               država primanjkljaj in vse težave, ki spadajo zraven, in sicer primanjkljaj nad 3 %,
               primanjkljaj nad 6 % bruto družbenega proizvoda.</p>
               <p>V Evropi in v svetu vse mednarodne organizacije pritrjujejo temu, da mora trošenje
               države temeljiti na realnih osnovah. Zaradi tega je osnovni cilj konsolidacija javnih
               financ na eni strani in zagon gospodarstva na drugi strani. Ni več možno, da bi v
               državi 20 % letno več potrošili kot porabimo. Ni več možno, da trošenje temelji na
               zadolževanju in ni več možno reševati dolgov z nadaljnjim zadolževanjem. Vsi vemo, da
               to ni možno pri posamezniku, ker če se to zgodi pri posamezniku, bo izgubil vse
               premoženje. Vemo tudi, da to ni možno pri državah, saj bodo države lahko izgubile
               suverenost. Na to kažejo nekateri primeri iz preteklosti, ko so morale bistveno
               spremeniti lastniško strukturo, in tega si ne želimo.</p>
               <p>Vsekakor je bilo v letu 2008 60 tisoč delovnih mest več, kot jih je danes. 60 tisoč
               delovnih mest je tistih, na katerih so delali Slovenke in Slovenci in 100 tisoč
               delovnih mest več, tistih, na katerih so delali tujci. To je posledica krize, ne le
               domače krize, temveč tudi mednarodne krize. Na drugi strani smo imeli v gospodarstvu
               okoli 150 tisoč delovnih mest več, imeli smo večje prilive v državni proračun z
               naslova davkov ter večje prilive tudi z naslova prispevkov. To je pomenilo, da smo v
               tistem obdobju lahko trošili toliko, kolikor smo dejansko ustvarili oziroma toliko,
               kolikor je bilo plačanih prispevkov. Danes žal temu ni več tako. Danes je žal 150
               tisoč delovnih mest manj in zaradi tega tudi manj prihodkov, manj davkov in manj
               prispevkov, in porabo je treba prilagoditi temu zato, da ustvarimo osnovo, na podlagi
               katere bo možen nadaljnji razvoj. Za nadaljnji razvoj pa ni dovolj samo, da uskladimo
               javnofinančne prihodke in odhodke, ampak je treba postoriti še nekaj drugega in to se
               kaže v ekonomski politiki, finančni politiki in strategiji te vlade.</p>
               <p>Prvo, kar je treba narediti, je sanirati slovenske banke. Sanirati slovenske banke
               pomeni, da jih je treba očistiti tako imenovanih slabih kreditov oziroma tako
               imenovanih slabih terjatev. Slovenske banke so to že večkrat poskušale, na podoben
               način, kot je predlagano danes, vendar je žal tukaj pobuda za referendum. To se je
               dogajalo že v zgodnjih 90. letih, ko smo ravno tako sanirali banke, predvsem državne
               banke, vendar na način, da so bile zadeve urejevane preko Agencije za sanacijo bank.
               Z drugimi besedami, struktura slovenskega bančnega sistema je danes takšna, da je
               tržni delež državnih bank krepko čez 50 %, skoraj 60 %, če vključimo še SID banko. To
               pomeni, da je država glavni lastnik, ki mora sanirati banke, in sicer tako, da slabe
               terjatve prenese na neko novo inštitucijo, ki bo s temi slabimi terjatvami
               upravljala.</p>
               <p>Zakaj tako? Zaradi tega, ker se v zadnjih 4 letih na bančnem sistemu, predvsem pri
               državnih bankah, ni zgodilo nič, da bi te banke same od sebe sanirale te slabe
               terjatve. Ni se zgodilo nič tudi zaradi slabega upravljanja teh bank, slabega
               upravljanja predvsem v smislu menedžerske strukture ter nadzornikov. Zaradi tega je
               pripravljen poseben zakon za sanacijo bank, ki bo omogočil, da ob dodatnih
               dokapitalizacijah banke ne bodo tega denarja porabile za slabitve, ampak za to, da
               bodo lahko povečale kreditiranje gospodarstva. Če danes dokapitaliziramo te banke in
               smo tudi jih v preteklosti, tudi v preteklem letu, banke ta denar enostavno porabijo
               za slabitve.</p>
               <p>Naslednja zadeva, ki je poleg sanacije bank izredno pomembna, je ta, da se v državi
               zagotovi pravna varnost, da se zagotovi to, da bodo podjetniki in državljani in
               državljanke lahko poslovali varno, kar pomeni, da bodo ob tem, ko bodo zagotovili, ko
               bodo dobavili blago oziroma opravili storitve, zato dobili ustrezno plačilo, kajti
               to, da ne dobijo plačila za tisto, kar so opravili, pomeni, da je veliko gospodarskih
               podjetij šlo v stečaj ali v katere druge postopke, zaradi tega, ker ni bila
               zagotovljena pravna varnost. Pravna varnost pomeni tudi, da se stopi na prste, in to
               učinkovito in hitro, vsem tistim, ki se ukvarjajo s kakršnimikoli kriminalnimi
               dejanji.</p>
               <p>Eno izmed osnovnih načel oziroma tisto, kar izhaja iz politike Vlade, je drugačno
               upravljanje s premoženjem. Žal je bilo sedanje upravljanje s premoženjem v zadnjih
               letih neuspešno in neučinkovito. Namesto, da bi bil donos 5 do 10 %, predvsem pri
               tistih podjetjih, ki imajo tako imenovan monopolni položaj na trgu, in državna
               podjetja navadno imajo monopolni položaj in je struktura teh podjetij takšna, da je
               država lastnica monopolnih podjetij, je ta donos v preteklosti bil zelo majhen
               oziroma zelo pičel. To je odgovornost tako menedžmenta kot nadzornikov kot tistih
               inštitucij, ki so se s tem ukvarjale – to vemo, da so AUKN, Kad, Sod, DSU, PDP itd.
               Lahko naštejemo kar 5 inštitucij. V prihodnjih in v tem proračunu morajo biti plačila
               iz naslova premoženja v obliki dividend veliko večja in to je podlaga za zakon o
               državnem holdingu, s katerim bo možno bolje upravljati državno premoženje.</p>
               <p>Ta proračun in ta ekonomska in fiskalna in finančna politika omogočajo oziroma
               zagotavljajo, da imamo v naši družbi še vedno socialno državo in da se, kljub temu,
               da se zmanjšujejo odhodki in primanjkljaj, še vedno zagotavljata solidarnost in
               socialna država. Temeljni elementi socialne države s tem proračunom niso pokopani in
               socialna država v Sloveniji še vedno obstaja. O tem je govoril kolega Horvat, ko je
               predočil, koliko več denarja se daje za socialne zadeve. Res pa je, da je v tej
               družbi zmanjšana pravičnost in da so kriteriji pravičnosti na nek način slabši in jih
               je v prihodnje treba popraviti, popraviti v to, da bodo socialne dohodke oziroma
               socialne prejemke dobili tisti, ki jih dejansko potrebujejo ter da bodo onemogočena
               kakršnakoli dejanja, ki pomenijo nepravna dejanja v gospodarskem smislu ali v
               finančnem smislu.</p>
               <p>Po drugi strani pa je Vlada s svojo ekonomsko in finančno politiko napovedala tudi
               povečano konkurenčnost gospodarstva in povečan razvoj. Bilo je veliko ukrepov te
               vlade, ki gredo v to smer. Ti ukrepi so že udejanjeni na davčnem področju. Če se nek
               ukrep na davčnem področju uvede, vsi ali pa večina od vas pričakuje takojšnji učinek.
               Takojšnji učinek ni mogoč. Ni mogoč zaradi tega, ker se večina davkov pobira na letni
               ravni. Naredile so se velike spremembe in povečala konkurenčnost podjetij s spremembo
               Zakona o davku od dohodkov pravnih oseb, vendar tega učinka ni mogoče pričakovati
               naslednji teden, naslednji mesec, ta učinek je mogoče pričakovati v letu 2013. Zakaj
               v letu 2013? Ker je to letni davek in marca 2013 bodo podjetja uveljavljala olajšave,
               predvsem za raziskave in razvoj, in tukaj lahko te investicijske olajšave koristijo v
               celoti, s spremembo, ki je bila narejena. Nižja stopnja davka od dohodkov pravnih
               oseb pomeni signal za domač in tuj kapital, da so finančni pogoji
               v Sloveniji konkurenčni. To je tisto, kar je pomembno – da je to signal za domač in
               tuj kapital, za večje investicije in za razvoj.</p>
               <p>Po drugi strani so številne spremembe narejene tudi v pokojninski zakonodaji, ki smo
               jo sprejeli včeraj, ter tudi v davčni zakonodaji, za tiste, ki želijo, ki imajo voljo
               ali potrebo po tem, da začnejo poslovati, da začnejo poslovati na novo. Pavšalna
               obdavčitev, ki bo zagotavljala manjše stroške za podjetnike, manjše stroške za tiste,
               ki poslujejo in ki imajo samostojna družinska podjetja. Vsekakor je možnost za razvoj
               v majhnih in srednjih podjetjih in tudi v tem, da ljudi spodbudimo k podjetništvu.
               Prav tako so napovedane in tudi že sprejete številne spremembe na področju predpisov,
               ki umeščajo določene nepremičnine itn. v prostor, določene objekte v prostor,
               predvsem zaradi tega, ker je v preteklosti in tudi danes med ljudmi mogoče začutiti
               nek srh glede tega, koliko časa morajo porabiti za to, da dobijo določena dovoljenja,
               da dobijo določene papirje s strani občinskih ali državnih uradnikov zato, da lahko
               začnejo s poslovanjem. Tukaj je precej možnosti za to, da v državi naredimo
               podjetniške centre, podjetniške oaze, kjer bodo ljudje lahko poslovali hitreje, ob
               konkurenčnejših pogojih in imeli ugodnejše pogoje. Tisto, kar je danes pomembno, je,
               da ima Slovenija dovolj evropskih sredstev za to, da se začne razvoj, dovolj
               evropskih sredstev za to, da lahko koristi ta sredstva in da s temi sredstvi ustvarja
               večjo dodano vrednost ter ustvarja več delovnih mest. Na tem področju bi si vsi
               želeli večjo učinkovitost, manj birokratskih postopkov, večjo enostavnost
               pridobivanja tega, predvsem pa več projektov zato, da bi ta sredstva lahko koristili.</p>
               <p>Proračun za leti 2013 in 2014 lahko gledamo z vidika pesimizma in lahko rečemo, da
               bo situacija še slabša, lahko pa gledamo proračun tudi z vidika realnosti oziroma z
               vidika pozitivizma oziroma optimizma. Menim, da je v teh trenutkih, ko mednarodne
               okoliščine niso ugodne, v trenutkih, ko so makroekonomski pokazatelji neugodni, treba
               stvari gledati z optimizmom. Z optimizmom zaradi tega, ker so Slovenke in Slovenci v
               najtežjih časih dokazali, da znajo stopiti skupaj, da imajo vizijo in strategijo,
               kako uresničiti tisto, kar je za vse dobro. Tu nam ne pomagajo velike besede, tu nam
               ne pomagajo velike demonstracije. Tu nam pomagata optimizem in vizija zato, da tisto,
               kar imamo v načrtu, tudi dosežemo. Zelo vesel bom, če se bosta proračuna za leti 2013
               in 2014 pokazala kot nerealna. Vendar, nerealna v smislu, da sta premalo
               optimistična. Zelo vesel bom zaradi tega, ker vem, da nam konsolidacija javnih financ
               daje osnovo za to, da se lahko v letu 2014 in tudi v letu 2013 ter v naslednjih letih
               ukvarjamo predvsem z razvojem, z vlaganji v gospodarstvo in da bo zaradi tega večja
               blaginja ter večje zadovoljstvo državljank in državljanov. Ob tem poudarjam, da
               izključno zdrave finance zagotavljajo dolgoročno stabilnost in povečujejo blaginjo
               ljudi. Še enkrat, danes ni mogoče delati razvoja izključno na dolgovih oziroma na
               zadolževanju.</p>
               <p>Zaradi tega v Slovenski demokratski stranki podpiramo proračuna za leto 2013 in leto
               2014 in ob tem menimo, da bo ob razvojnih spodbudah ta proračun dosežen in upamo, da
               tudi presežen. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp15">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Socialnih demokratov gospod Janko Veber.</p>
            </sp>
            <sp xml:id="SDZ6-Izredna-23-2012-12-05.sp16">

               <speaker>JANKO VEBER (PS SD):</speaker>

               <p>Hvala za besedo in lep pozdrav v imenu Poslanske skupine Socialnih demokratov.</p>
               <p>V poslanski skupini ugotavljamo, da bi proračuna za leti 2013 in 2014 morala dati
               odgovor za reševanje razmer v Sloveniji. Sporočila na mirnih shodih so jasna.
               Potrebujemo stabilno gospodarstvo, delovna mesta, urejeno javno šolstvo, zdravstvo.
               To v predlogu proračunov ni upoštevano v zadostni meri. Hitro varčevanje ni odgovor,
               razprodaja državnega premoženja v najboljših podjetjih tudi ne, privatizacija
               zdravstva ravno tako ne in še posebej ne uničevanje javnega šolstva za promocijo
               zasebnega šolstva. Dejstvo je, da bruto domači proizvod pada. Po podatkih
               Statističnega urada v zadnjem četrtletju za 3,3 %. Izvoz se nam prvič zmanjšuje za
               0,7 %. To so podatki, na katere mora Vlada odreagirati, saj kažejo, da je Slovenija
               ponovno v recesiji. Vlada in koalicija morata začeti poslušati stisko ljudi. Tega
               očitno ne Vlada in ne koalicija še nista zmožni, kajti v sporočilih, ki jih
               poslušamo, želi predsednik Vlade spremeniti politični sistem, si podrediti sodstvo,
               parlament, razreševati župane, poslance, in nas vabi naj tekmujemo, kdo bo dal več
               predlogov. Če se bo k urejanju razmer v sodni veji oblasti, zakonodajni veji oblasti
               in lokalni samoupravi pristopilo na tak način, se bo pravna varnost v Sloveniji
               zagotovo zmanjšala. Vse to lahko naredimo brez ihte in na premišljen način, da v
               prihodnosti ne bomo povzročili tekmovanja v tem, koliko sodnikov bo zamenjanih, če
               politika ne bo zadovoljna z izrečeno sodbo.</p>
               <p>Dejstvo je, da se socialni položaj ljudi poslabšuje. Zato Socialni demokrati ponovno
               opozarjamo Vlado, da preneha s plenilskimi interesi pri razprodaji 12 milijard
               državnega premoženja in da opusti najdražjo obliko sanacije bank v višini 5 milijard
               evrov in se začne ukvarjati z ukrepi za ohranjanje delovnih mest in ustvarjanje novih
               delovnih mest. Dejstvo je, da ravno v tem trenutku, ko v Državnem zboru razpravljamo
               o proračunih za leti 2013 in 2014, Vladi pred očmi razpada Agencija za upravljanje
               kapitalskih naložb, ki je odgovorna za to, da upravlja z 9 milijardami državnega
               premoženja. Odstopil je predsednik oziroma vršilec dolžnosti predsednika uprave
               agencije. Slišimo, da so včeraj odstopno izjavo podali tudi člani uprave agencije
               oziroma sveta agencije. Gre za popolno brezvladje na področju upravljanja z državnim
               premoženjem. Kako lahko pričakujete, da se bo izboljšal dohodkovni položaj v
               proračunu? Kako lahko pričakujete, da bodo ta podjetja poslovala bolje, da bodo
               ohranjala delovna mesta in da bo bruto domači proizvod v porastu? Gospodarska
               zbornica Slovenije napoveduje možnost ohranitve 10 tisoč delovnih mest, odprtja novih
               30 tisoč delovnih mest. Napovedujejo možnost povečevanja izvoza v vrednosti 1,5
               milijarde evrov. Vlado sprašujemo, kako bo ukrepala in odgovorila na ponujeno roko
               gospodarstva. Ali s spremembo političnega sistema ali s tem, da bo sledila ponujeni
               roki gospodarstva?</p>
               <p>Socialni demokrati opozarjamo, da stiskanje pasu na vsak način ni odgovor.
               Mednarodnega zaupanja, da bo Vlada zmanjšala primanjkljaj pod 3 % bruto domačega
               proizvoda v letu 2013, ni. To so ocene OECD, Evropske komisije in Mednarodnega
               denarnega sklada. Očitno je treba razmišljanje na strani Vlade spremeniti. Španija si
               je, recimo, pri Evropski komisiji izpogajala znižanje primanjkljaja pod 3 % bruto
               domačega proizvoda z leta 2013 na leto 2014. Zakaj Slovenija trdno vztraja na
               politiki ostrega varčevanja, zmanjšanja socialne varnosti ljudi ter padanja
               gospodarske rasti? To so vprašanja, na katera ta dva proračuna ne dajeta odgovorov.
               Ko pogledamo, kakšna je fiskalna politika Vlade, ugotovimo, da se je Vlada odločila,
               da bo največje fiskalne napore naredila v letu 2012. Glede na stanje v gospodarstvu
               je to najslabša rešitev v najslabšem možnem trenutku. S tem je Vlada sama povzročila
               padec gospodarske rasti v največji meri.</p>
               <p>Na posledice tega smo ob rebalansu opozarjali in se sklicevali na analizo
               Mednarodnega denarnega sklada glede hitrega varčevanja, ki zelo ogroža okrevanje
               gospodarstva. Mednarodni denarni sklad je v letu 2012 priznal, da je podcenjeval
               učinek fiskalne konsolidacije na gospodarsko rast. Zaradi tega je vrednost fiskalnega
               multiplikatorja med 0,9 in 1,7, kar pomeni, da znižanje strukturnega primanjkljaja za
               1,9 % bruto domačega proizvoda v letu 2012 povzroči padec bruto domačega proizvoda v
               razmerju od 1,71 % do največ 3,2 % bruto domačega proizvoda. Tudi minister za finance
               je na odboru pojasnil, da naj bi se strukturni primanjkljaj v letu 2013 zmanjšal za
               1,5 % bruto domačega proizvoda, kar pomeni še dodaten padec oziroma krčenje
               gospodarstva v letu 2013, in sicer celo na nižjo raven kot je bila v letu 2009.</p>
               <p>Treba je pogledati vplive celotne vladne politike na celotno potrošnjo, tako javno
               kot zasebno. Vlada je z ukrepi Zakona za uravnoteženje javnih financ zmanjšala realni
               razpoložljivi dohodek pri javnih uslužbencih, prejemnikih socialnih transferjev in
               upokojencih. Prav tako je z napačnim ukrepanjem povečala število brezposelnih v letu
               2012. Predsednik Vlade je s svojimi izjavami o grškem scenariju povzročil histerijo
               groženj in zastraševanja, kar je še dodatno poglobilo krizo z zmanjšanjem bonitetnih
               ocen Slovenije in posledično s podražitvijo najemanja novih posojil oziroma
               poslabšanja pogojev za reprogramiranje obstoječih posojil. V zgodovini Slovenije
               raven potrošnje prvič upada v letu 2012. To je dejstvo, ki je statistično utemeljeno.
               Javna in zasebna potrošnja v letu 2012 upadata. Po oceni Evropske komisije iz jeseni
               leta 2012 bo padec zasebne in javne potrošnje povzročil znižanje gospodarske rasti za
               2,4 % v letu 2012 in za 1,6 % v letu 2013.</p>
               <p>Če Vlada ne bi izvajala politike zastraševanja, ekonomske politike hitrega
               varčevanja, bi lahko bila gospodarska rast v letih 2012 in 2013 celo pozitivna. Prav
               tako bi ohranili večjo stopnjo zaposlenosti, kar je to, kar ljudje od nas v
               parlamentu pričakujejo. Slovenija ima tretji največji padec bruto domačega proizvoda
               v letu 2012 v evroobmočju, ima tretji največji padec bruto domačega proizvoda v
               evroobmočju tudi v letu 2013. Vzrok za padec bruto domačega proizvoda ni več zunanja
               kriza, svetovna kriza, ampak lahko v veliki meri vzroke iščemo znotraj Slovenije.
               Posledice varčevanja države in njenega vpliva na dohodke prebivalstva preko Zakona za
               uravnoteženje javnih financ so vse bolj jasne. Padec domačega povpraševanja v letih
               2012 in 2013 je med najvišjimi v evroobmočju. Na to kažejo podatki izdatkov tako za
               privatno porabo kot tudi podatki o izdatkih za potrošnjo države.</p>
               <p>V letu 2012 je zaskrbljujoča tudi dejavnost izvozno naravnanega gospodarstva, ki naj
               bi po najbolj optimističnem scenariju v letu 2012 raslo za 0,1 % ter v letu 2013 za
               1,9 %. Naj spomnim, da je še v letu 2011 izvoz rasel za 7 %! Padec izvoza za 0,3 % v
               drugem četrtletju leta 2012 in v tretjem četrtletju za 0,7 % bruto domačega proizvoda
               kaže resnost gospodarske situacije. Potrebno bo sprejetje ukrepov za pospešitev
               izvoza in Vlada v proračunih ta problem ignorira. Znotraj Socialnih demokratov se
               sprašujemo, ali so zato bile potrebne predčasne volitve. V Poslanski skupini
               Socialnih demokratov obžalujemo, da si Vlada za leto 2012 ni izbrala preudarne in
               postopne konsolidacije javnih financ, ki ne bi delovala zaviralno na gospodarsko
               rast. Zmanjševanje primanjkljaja samo na račun javne porabe v letu 2012 je zadušilo
               gospodarstvo. Zato Socialni demokrati poudarjamo, da če bi bili sprejeti zakoni v
               prejšnjem mandatu, ki so na referendumih padli, danes ne bi bilo potrebno tako
               drastično zniževanje javne porabe, samo podaljšali bi interventni zakon do konca leta
               2012 ter bolj obdavčili dohodke najbogatejših in bi zadeve bile povsem
               obvladljive.</p>
               <p>Ko pogledamo prihodkovno politiko sedanje vlade, ocenjujemo, da bi moralo
               nadaljevanje zniževanja primanjkljaja temeljiti na povečanju prihodkov državnega
               proračuna. Kako to doseči, smo pokazali že v prejšnjem mandatu, ko smo želeli
               zmanjšati sivo ekonomijo, vendar je takratna politika spodbujala referendume, tudi na
               zakon o preprečevanju dela na črno, ki bi za zaposlene na črno prinesel zaposlovanje
               za nedoločen čas. Prav tako bi malo delo zmanjšalo sivo ekonomijo. Posledica padca
               pokojninske reforme je povečala število upokojencev na rekordno raven. Zaradi tega je
               luknja v letu 2012 300 milijonov. Posledično je tudi večja luknja v zdravstveni
               blagajni.</p>
               <p>Ko pogledamo učinke novih davčnih predlogov od leta 2013, lahko povemo, da zakon o
               davku na finančne storitve bank ne uvaja davkov, s katerimi bi pobrali več sredstev
               iz bank, ampak bodo banke prenesle ta davek na položnice, kajti vsi stroški se
               prenašajo na končne uporabnike. Glede na dejstvo, da Vlada s tem zakonom uvaja davek
               na položnice, bo najbolj obdavčila najšibkejše. Prav tako bo v največji meri
               obdavčila upokojence, ki ne uporabljajo storitev elektronskega bančništva ter
               plačujejo položnice na pošti in na bančnih okencih, kjer zaračunajo najvišje
               provizije za položnice. S tem se dokazuje, da bo breme krize ponovno na najšibkejših.
               S spremembami Zakona o davku na bilančno vsoto bank Vlada dodatno obdavčuje banke in
               dodatno poglablja kreditni krč – povsem nasprotno od tega, kar potrebuje
               gospodarstvo. S spremembami Zakona o dohodnini je sprejeta cedularna obdavčitev
               dohodkov iz najema. Namesto progresivne obdavčitve je sprejeta cedularna obdavčitev
               dohodkov in s tem Vlada razbremenjuje najbogatejše najemodajalce, ki oddajajo največ
               stanovanj, in obremenjuje tiste, ki oddajajo manjše število stanovanj in si mogoče s
               tem rešujejo svoj socialni položaj.</p>
               <p>Socialni demokrati pozdravljamo, da smo pripomogli k temu, da so bili ustavljeni
               nesmiselni predlogi ministra za finance glede sprememb Zakona o davku na dodano
               vrednost, vendar hkrati menimo, da moramo biti izjemno pazljivi pri naslednjih
               korakih, kako se bo ta vir nadomestil. Predlog zakona o davku na dodano vrednost je
               predvideval 70 milijonov več davčnih prihodkov. Vlada naj bi namesto tega dvignila
               trošarine na goriva, trošarine na alkohol in cigarete, podvojila trošarine na
               elektriko. Prav tako naj bi uvedli davek na sladke pijače. Socialni demokrati
               ocenjujemo, da zna biti ta način obdavčevanja problematičen, še posebej podvojitev
               trošarin na elektriko. Minister sicer pravi, da se bo na položnicah poznalo v višini
               enega evra, vendar pa bo ta dvig prizadel socialno najbolj občutljive. Problematičen
               zna biti tudi morebitni dvig trošarin na elektriko za podjetja s strani Vlade. Ta
               dvig bo namreč ogrozil delovno intenzivne panoge, ki jim potem zelo hitro grozi
               izguba delovnih mest.</p>
               <p>Zato Socialni demokrati predlagamo, da Vlada razveljavi znižanje davka od dohodka
               pravnih oseb v letu 2013 za 190 milijonov evrov, ne pa, da dviguje trošarine na
               elektriko. Glede davka na sladke pijače moramo biti pazljivi, ker se s tem spodbuja
               pijača z umetnimi sladili, ki so zdravju še bolj škodljive. Vsem tem ukrepom
               nasprotuje tudi Gospodarska zbornica Slovenije, ki ostro zavrača predlog uvedbe
               višjih trošarin pri energentih, ki so po njihovem mnenju že tako previsoke in bi
               lahko še dodatno ogrozile konkurenčnost slovenske industrije. Nasprotujejo tudi
               uvedbi davka na sladke pijače, ker bodo kupci tako kupovali cenejše pijače s sladili
               in barvili. Recesija, v kateri se nahaja slovenska industrija, ne dovoljuje
               zviševanja trošarin na energente. Za nekatera podjetja je to lahko celo nevarno, saj
               zviševanja že tako visokih in s tem nekonkurenčnih trošarin na energente morda ne
               bodo več prenesli, poudarjajo na Gospodarski zbornici Slovenije.</p>
               <p>Ukrep je po njihovem mnenju selektiven in lahko povzroči podobne negativne posledice
               v posameznih panogah, kot bi ga selektivni dvig davka na dodano vrednost. Ministrstvu
               za finance zato predlagajo, da takoj umakne predlagano zviševanje trošarin na
               energente in uvedbo davka na sladke pijače. Od ministra pričakujejo, da se bodo
               trošarine na energente pomaknile navzdol, na raven povprečja Evropske unije, ne pa
               navzgor. Pričakujejo tudi, da se umakne napovedana uvedba davka na sladke pijače, ker
               bodo kupci kupovali cenejše nadomestke, izkupiček v državno blagajno pa bo po
               njihovem mnenju bistveno skromnejši in ni pravilno izračunan, kajti menijo, da je bil
               izračun narejen v trenutku, ko sta bili gospodarska rast in potrošnja bistveno večji
               kot sta danes.</p>
               <p>Prihodki od trošarine pri energentih v deležu bruto domačega proizvoda so že sedaj
               najvišji v primerjavi z državami znotraj Evropske unije. Gospodarska zbornica
               opozarja na to, da bodo višje trošarine občutno znižale konkurenčnost celotne
               slovenske industrije in posledično lahko ponovno pričakujemo manjši izvoz, lahko
               pričakujemo upad bruto domačega proizvoda in ponovno izgubo delovnih mest. Prav tako
               je znotraj cenovne politike treba poudariti, da ne gre samo za problem povišanja
               trošarin na energente, ampak gre tudi za problem sproščevanja cen komunalnih storitev
               pri občinah. Dejstvo je, da se napovedujejo dvigi cen komunalnih storitev tudi do 300
               %. Nekateri govorijo celo o 400-odstotnem povečanju cen komunalnih storitev.</p>
               <p>Takšna cenovna politika zagotovo ni spodbudna za gospodarsko rast. Ta strošek bo
               močno obremenil našo industrijo, zato je znižanje davčnih stopenj davka od dohodkov
               pravnih oseb, vključno s povečanjem davčnih olajšav, kar bo davčno obveznost za leto
               2013 znižalo za 190 milijonov evrov, zagotovo ena od rešitev, ki jih predlagamo
               Socialni demokrati. V letih 2014 in 2015, ko se po predlogu zakona davčna stopnja
               vsako leto zniža še za eno odstotno točko – to po oceni pomeni vsako nadaljnje leto
               dodatnih 32 milijonov evrov manj davka oziroma skupaj 266 milijonov evrov manj
               prihodkov v državni proračun. Najbolj žalostno je, da bo Vlada, če bo ohranila ta
               davek na tako nizki stopnji, teh 266 milijonov evrov zapravila za sprotno porabo, ne
               pa za dvig gospodarske rasti in povečanje zaposlenosti.</p>
               <p>Podjetja ne bodo šla v dodatne investicije kljub temu, da se jim znižuje davčna
               obveznost ali povečujejo davčne olajšave znotraj davka od dohodkov pravnih oseb. V
               razmerah, ko se naročila zmanjšujejo, podjetja zmanjšujejo proizvodnjo in krčijo
               dejavnost. Zaradi tega se ne odločajo za nove investicije. Analiza Ministrstva za
               finance o učinku zmanjšanja davčne stopnje davka od dohodkov pravnih oseb s pomočjo
               modela splošnega ravnotežja kaže minimalne učinke na vse elemente bruto domačega
               proizvoda. V teh negotovih razmerah bi bilo bolje, da država gospodarstvo direktno
               spodbuja s subvencijami za investicije v tehnološko opremo in z razpisi za razvojne
               projekte podjetij. Glede na vsebino proračuna za leto 2013 ugotavljamo, da Vlada
               nadaljuje krčenje sredstev za razvoj. Zaradi tega pričakujemo, da bo Slovenija
               povečala razvojni zaostanek v primerjavi z Evropsko unijo. Menimo, da bi morala Vlada
               ohraniti ali celo povečati subvencije za spodbujanje podjetij. Prezadolžena podjetja
               brez državnih pomoči si ne bodo mogla pomagati in obstati.</p>
               <p>Podatki Banke Slovenije kažejo, da je le ena tretjina podjetij danes sposobnih
               odplačevati kredite. Okrevanje gospodarstva v mandatu 2009– 2011 bi bilo lahko
               hitrejše, vendar je gospodarska rast dodatno upadla zaradi posledic prejšnje napačne
               ekonomske politike, ki je pregrevala gospodarstvo. Že od začetka leta 2005 je
               gospodarska rast temeljila na povečanem zadolževanju. Najbolj izrazito se je bruto
               zunanji dolg povečal v letu 2007, za dobrih 10 milijard evrov, kar pomeni, da je bila
               6,8-odstotna gospodarska rast na zelo nezdravih temeljih. Celotni zunanji bruto dolg
               se je v mandatu 2004–2008 povečal iz 15,3 milijarde evrov na 39,2 milijarde evrov. To
               je znesek, ki je enak tistemu, za katerega se je Slovenija zadolžila od osamosvojitve
               do konca leta 2004. Tako je Slovenija namesto neto upnik postala neto dolžnik. Leta
               2004 smo še imeli zunaj naloženi 2 milijardi evrov, leta 2008 pa smo že bili
               zadolženi v višini 13 milijard evrov. S ponovnim nastopom te vlade je hitra
               konsolidacija javnih financ v letu 2012 povzročila trajno izgubo potenciala za rast
               gospodarstva. Ocenjujemo, da je naredila iste napake, kot jih je delala japonska
               vlada leta 1997 in leta 2001, ko je v večji meri varčevala, brez, da bi upoštevala
               stanje v gospodarstvu. Lahko govorimo o tem, da bo izgubljeno celo desetletje, ne pa
               nekaj let uspešnega gospodarskega razvoja.</p>
               <p>Kakšna je usmeritev pri odhodkih državnega proračuna, ko pogledamo primerjavo med
               prejšnjo in sedanjo vlado? Statistični urad Republike Slovenije je objavil prve
               začasne podatke o razvojno-raziskovalni dejavnosti Slovenije v letu 2011. Po teh
               podatkih je naše narodno gospodarstvo leta 2011 v raziskave in razvoj investiralo 894
               milijonov evrov ali 2,47 % bruto domačega proizvoda. Gre za zelo pomemben indikator
               razvojne intenzivnosti danega narodnega gospodarstva in pomena znanja pri njegovi
               konkurenčnosti na svetovnem trgu in njegovih pridobljenih komparativnih prednostih.
               Znanje posledično vpliva na zaposlenost, blaginjo in perspektivnost vsega narodnega
               gospodarstva. Slovenija se je z 2,5-odstotnim deležem bruto domačega proizvoda v
               raziskave in razvoj uvrstila takoj za razvojno intenzivne države, ki za te
               investicije namenijo okoli 3 % bruto domačega proizvoda ali celo več. Skandinavske
               države, razen Norveške, Japonska in Južna Koreja imajo delež investicij v raziskave
               in razvoj celo nad 3 % svojega bruto domačega proizvoda, Združene države Amerike,
               Nemčija in Avstrija pa okoli 3 % njihovega bruto domačega proizvoda.</p>
               <p>V letu 2011 je Slovenija po tem kriteriju precej prehitela povprečje Evropske unije
               – Francijo, Nizozemsko, Veliko Britanijo, da ne omenjamo drugih držav. Tako
               ugotavljamo, da so leta 2011 v Sloveniji gospodarske družbe prispevale večji del
               financiranja investicij v raziskave in razvoj. Hkrati je bila večina teh investicij,
               kar 74 %, izvedenih v poslovnem sektorju. Ti odstotki se bistveno ne razlikujejo od
               drugih gospodarsko razvitih držav. Povečana razvojna intenzivnost Slovenije v letu
               2011 ni nastopila sama od sebe. Omogočili in spodbudili so jo številni ukrepi naše
               ekonomske politike, od davčnih olajšav za investicije v raziskave in razvoj,
               razvojnih kreditov Slovenske izvozne družbe ter Evropske investicijske banke, do
               nepovratnih državnih sredstev, vezanih pretežno na črpanje različnih skladov Evropske
               unije. Od leta 2008 do leta 2011 so se investicije v raziskave in razvoj v Sloveniji
               povečale za 277 milijonov evrov oziroma za 45 %. Pri tem so bile leta 2011
               investicije poslovnega sektorja za 37 %, investicije države pa kar za 108 % večje
               kot, denimo, leta 2008.</p>
               <p>Ko pogledamo razmere v zdajšnji vladi, eno leto po predčasnih volitvah, ugotavljamo,
               da predlog proračunov za leti 2013 in 2014 nadaljuje politiko krčenja znanosti in
               informacijske družbe, ki se je začela že z rebalansom leta 2012. Zmanjšanje sredstev
               za znanost in informacijsko družbo kaže prioritete Vlade v primerjavi s prejšnjo
               vlado. Prejšnja vlada je realizirala sredstva za znanost in informacijsko družbo v
               višini 293 milijonov evrov, rebalans proračuna za leto 2012 je ta sredstva znižal na
               okoli 209 milijonov evrov. Predlog proračuna za leto 2013 jih je znižal na 211
               milijonov evrov, predlog proračuna za leto 2014 pa kar na 177 milijonov evrov. Kako
               bomo sledili predlogom vlaganj v raziskave in razvoj v višini 4 % bruto domačega
               proizvoda, kar predlaga tudi naš najeminentnejši strokovnjak na področju
               gospodarstva, dr. Peter Kraljič, če želimo razvojni zaostanek Slovenije zmanjšati? S
               tako drastičnim zmanjšanjem sredstev v raziskave in razvoj, kot so zapisane v teh
               dveh proračunih, zagotovo ne.</p>
               <p>Slovenija je bila v letu 2010 na 6. mestu po vlaganju v raziskave in razvoj, in
               sicer v višini 2 % bruto domačega proizvoda, Finska pa na prvem mestu, s skoraj 4 %
               bruto domačega proizvoda, pa sta po krizi primerljivi državi z največjim padcem bruto
               domačega proizvoda v letu 2009 ter z izvozno naravnanostjo gospodarstva. Če danes
               pogledamo, kje je Finska, kje je Slovenija, se lahko resno vprašamo, kaj delamo
               oziroma kaj dela vladajoča politika ta hip. Zmanjševanje sredstev za raziskave in
               razvoj bo zagotovo povzročilo izgubo najbolj izobraženih ljudi. Ti bodo odhajali v
               tujino in mislim, da se s tem dejstvom že srečujemo. Sredstva za mlade raziskovalce
               so bila v letu 2011 skoraj v višini 43 milijonov evrov. Rebalans 2012 jih zmanjšuje
               na 31 milijonov evrov, v letu 2013 pa na 25 milijonov evrov. Mladi raziskovalci
               zaradi tega bežijo v tujino. Posledice dejanj te vlade pa – upam, da se zavedamo –
               bodo zaradi tega trajne, in sicer trajno negativne.</p>
               <p>Raziskovalni projekti se ukinjajo in znanstveno-raziskovalna dejavnost izumira. Z
               210 milijonov v letu 2011 prihajamo v letu 2012 na 153 milijonov, v letu 2013 pa na
               vsega 143 milijonov evrov. Zmanjšanje proračunskih sredstev in drugi ukrepi, ki jih
               Vlada predvideva na področju izobraževanja, znanosti in raziskav, bodo dolgoročno
               zavrli intelektualni potencial te države, institucije, ki programe izvajajo, pa
               pahnili na rob preživetja. Zato niso naključna opozorila strokovnjakov, ki aktualno
               dogajanje primerjajo z dogodki v sistemih, ki naj bi jih civilizacijsko že presegali,
               in se jim sama po sebi ponuja teza o napadu na intelektualno jedro družbe. Pomenljivo
               je, da se ob očitnem siromašenju javnega šolstva napovedujejo nove, politično in
               gospodarsko na pol privatne visokošolske institucije, pri čemer je bolj ali manj
               jasno, da se pri tem opirajo predvsem na pomoč javnih sredstev oziroma Vlade.</p>
               <p>Povečanje števila otrok v razredih, zapiranje šol, zmanjševanje dostopnosti do
               kakovostnega javnega šolstva in uvajanje šolnin, osiromašenje javnih univerz in
               drugih izobraževalnih institucij, razvrednotenje pedagoških in raziskovalnih poklicev
               so le del predvidenih ukrepov, ki jih Vlada beleži v vse svoje dokumente, ki nam jih
               posreduje. Iz vsega povedanega jasno sledi, da univerze in raziskovalni inštituti ne
               morejo prenesti tako drastičnega znižanja sredstev v letu 2013 in da bodo zato pri
               njih nastale zelo resne razmere. Neizplačilo plač in odhod ali priprave na odhod
               najboljših strokovnjakov bo ustavljalo delovni proces, nelikvidnost bo povzročala
               izpad storitev, vse to pa bo preusmerilo pozornost in delovanje stran od pedagoškega
               in raziskovalnega dela. Z vsemi neposrednimi in posrednimi posledicami se bodo
               srečevali predvsem mladi, ki so uka željni in želijo oblikovati svojo prihodnost z
               znanjem. Če bi Vlada želela paziti na gospodarstvo, da ga ne bi zadušilo, bi morala
               ohraniti višino sredstev za raziskave in razvoj, ohraniti bi morala vlaganje v
               izobraževanje ter višino sredstev za aktivno politiko zaposlovanja že v letu 2012.</p>
               <p>Zato vlagamo amandmaje, s katerimi želimo ublažiti vse te posledice in predlagamo
               povišanje sredstev za izvajanje prve in druge bolonjske stopnje za vsaj 16 milijonov
               evrov. Predlagamo tudi, da se zagotovijo dodatna sredstva za prehrano, in sicer v
               višini 25 milijonov, in da se za področje trga dela zagotovi dodatnih 10 milijonov
               evrov. To so amandmaji, s katerimi želimo vsaj nekoliko ublažiti vse posledice, ki
               bodo izhajale iz sprejetih proračunov, če bodo sprejeti. Če povežemo proračuna za
               leti 2013 in 2014 z zakonom o izvrševanju proračuna, je taktika oziroma politika te
               vlade še bolj razkrinkana. Vlada si želi še več pristojnosti. Državni zbor naj ne bi
               več odločal o rebalansih proračunov. Namera po razprodaji premoženja je iz teh
               proračunov zelo jasna. Pri zakonu o izvrševanju proračuna lahko ugotavljamo, da
               želite prodati 3,4 milijarde evrov premoženja Republike Slovenije, ki jih ima v
               podjetjih. Želite tudi v zakonu o izvrševanju proračuna prenesti odgovornost na
               direktorje javnih zavodov in jih celo kaznovati, če bodo poslovali z izgubo.</p>
               <p>Zato Socialni demokrati ocenjujemo, da bo Vlada z Zakonom o izvrševanju proračunov
               Republike Slovenije za leti 2013 in 2014 razprodala še zadnje premoženje upokojencev,
               ki je zagotovljeno v Kadu. Prav tako bo Kapitalska družba zaradi izčrpavanja postala
               insolventna, prisiljena bo v razprodajo svojega celotnega premoženja, skoraj
               10-odstotnega deleža v Krki, 8,27-odstotnega deleža v Petrolu, 5,6-odstotnega deleža
               v Telekomu, 22,2-odstotnega deleža v Gorenju, 20,32-odstotnega deleža v Hitu.
               Pričakujemo lahko samo to, da bo Kapitalska družba, ko bo to razprodala, tudi čim
               prej ukinjena. V veliki meri se bo to poznalo predvsem pri financiranju Zavoda za
               pokojninsko in invalidsko zavarovanje.</p>
               <p>Zakon o izvrševanju proračuna daje zelo velika pooblastila tudi pri razporejanju
               sredstev v proračunih, tako da se ukinja inštitut rebalansa proračuna in s tem tudi,
               spoštovani kolegice in kolegi, nadzor Državnega zbora nad vlado, nad izvajanjem
               proračuna. Tudi javni zavodi izgubljajo še tisti del svoje samostojnosti, ki so ga po
               veljavni zakonodaji imeli, to je priprava in sprejem zaključnega računa. Namesto
               povečanja avtonomije se povečuje administrativno upravljanje države v teh javnih
               zavodih. Sveti zavodov izgubljajo svoj pomen v delu, ki se nanaša na finančno
               poslovanje. Potrebno zmanjšanje obsega sredstev za plače, kot ga predvidevata oba
               proračuna, bo mogoče doseči z različnimi ukrepi, ki bodo zagotovo vplivali na obseg
               in kakovost javne službe na posameznem področju.</p>
               <p>Glede na določbe zakona o plačah in Zakona za uravnoteženje javnih financ je
               pričakovati, da bo to na nekaterih področjih mogoče doseči le s spremembo kadrovskih
               normativov ali, če želite, z odpuščanjem. Glede zadolževanja v prihodnjih letih in
               tega, kar smo poslušali, da se ta vlada oprijema politike, da zmanjšuje zadolževanje,
               je treba jasno povedati, da je zadolževanje v teh dveh letih predvideno v višini 9,1
               milijarde evrov, kar je za milijardo več kot v letih 2010 in 2011. Koliko očitkov smo
               takrat poslušali, da prejšnja vlada samo zadolžuje Slovenijo in da ne razmišlja o
               tem, kako bi reševala probleme. Opozarjamo, da takšno zadolževanje vzbuja dvome o
               resni nameri za zmanjšanje javnega dolga. V povezavi s tem se pod vprašanj ponovno
               postavlja primernost oblikovanega besedila fiskalnega pravila, saj bi ob njem, kljub
               zmanjšanju primanjkljaja, dolg pomembno narasel. Cilj fiskalnega pravila pa je
               zmanjšanje dolga. Ukrep Vlade gre torej povsem v drugo smer, kot je bil pričakovan
               pri fiskalnem pravilu.</p>
               <p>Konsolidacija javnih financ do leta 2015 in ukinitev strukturnega primanjkljaja za
               leto 2015 je napačna. Podatki Evropske komisije in Mednarodnega denarnega sklada
               kažejo, da je treba spodbujati gospodarsko rast in zaposlenost do leta 2017. Tega v
               teh proračunih ne zasledimo. Glede predlogov reform in reševanja bančnega sistema je
               treba omeniti, da smo Socialni demokrati že ob nastanku te vlade opozorili, da je
               treba sprva pristopiti k sanaciji bank – to kažejo izkušnje, ki smo si jih pridobili
               v času vladanja –, ne pa, da se fiskalna konsolidacija izvaja kot prva prioriteta,
               stabilnost bank pa kot zadnja.</p>
               <p>Vsekakor pa Socialni demokrati ocenjujemo, da brez kreditiranja ne bo rasti in tudi
               ne izhoda iz krize. Strinjamo se tudi z oceno zunanjih strokovnjakov oziroma
               strokovnjakov na področju bančništva. Recimo gospod Aljoša Tomaž, bivši direktor
               Abanke, opozarja, da je slaba banka bistveno dražja in manj učinkovita rešitev od
               neposredne kapitalske okrepitve bank. Država mora ohraniti svoj stabilni finančni
               sistem, saj se je prav v tej krizi pokazalo, da tuje banke in podružnice tujih bank
               med prvimi zmanjšajo obseg kreditiranja. Finančna kriza je pokazala, kako so banke
               pomembne pri financiranju gospodarskega razvoja. Banke so hrbtenica gospodarstva in
               zaradi tega je tudi jasna razlika med starimi, razvitimi članicami Evropske unije in
               novimi članicami Evropske unije.</p>
               <p>Stare članice Evropske unije so ohranile večino bančnega sistema za financiranje
               gospodarskega razvoja svoje države. Nove članice, z izjemo Slovenije, pa so
               prepustile bančni trg tujcem, finančna kriza pa je razkrila slabosti tujega
               lastništva. Gre za vprašanje povezave med tujim lastništvom bank in finančno
               stabilnostjo države, v kateri te banke poslujejo. Preko privatizacije in razprodaje
               Nove Ljubljanske banke bodo tujci odločali o usodi premoženja Nove Ljubljanske banke
               in tudi premoženja vseh nas, kajti Nova Ljubljanska banka je druga največja lastnica
               skupine Pivovarna Laško, je tretja največja lastnica Petrola, druga največja lastnica
               Iskre Avtoelektrike z 2 tisoč 500 zaposlenimi in druga najpomembnejša lastnica
               Istrabenza, Uniorja in največja posamična lastnica zdravilišča v Laškem.</p>
               <p>Ravno tako je Nova Ljubljanska banka najpomembnejša lastnica vrste podjetij, ki jih
               bo zadel stečaj cerkvenih holdingov. Najpomembnejše podjetje med njimi je zagotovo
               skupina Helios Domžale z Belinko, v katerih je zaposlenih 2 tisoč 536 ljudi, ali pa
               Mladinska knjiga, v kateri je zaposlenih tisoč 500 ljudi. Tako bo z napovedano
               prodajo deleža države v Novi Ljubljanski banki Vlada povzročila negativne posledice
               in predvsem selitve likvidnostnih šokov iz tujih držav v Slovenijo, kar je možno
               preprečiti le z večinskim lastništvom države, recimo, v Novi Ljubljanski banki. Prav
               tako bo Banka Slovenije izgubila del nadzora nad Novo Ljubljansko banko, ko bo ta
               postala, recimo, podružnica ali hčerinska banka druge tuje banke. S tem pa bo Banka
               Slovenije izgubila nadzor nad svojo finančno stabilnostjo in, spoštovani, s tem
               izgubljamo svojo suverenost, ki jo tolikokrat omenjate v svojih nastopih.</p>
               <p>Glede na vse navedeno se je treba resnično vprašati, zakaj se ustanavlja slabo
               banko. Zakaj ne bi bilo bolje, da dokapitaliziramo banke, recimo, v višini od 800
               milijonov do 1,2 milijarde evrov? Zakaj ne rešimo problemov takoj, ne pa, da to
               odlagamo na leto 2017, ki je za nas lahko usodno? Pozdravljamo ukrep Vlade, ki ga je
               izpeljala v podjetju Cimos in se odločila za dokapitalizacijo. Na to smo opozarjali
               tudi pri drugih gospodarskih družbah, pri čemer se je Vlada vedno izgovarjala, da ne
               bo Božiček in ne bo pomagala gospodarstvu.</p>
               <p>Kljub amandmajem, ki jih Socialni demokrati predlagamo in upamo, da bodo sprejeti,
               je celotna sestava proračunov za leti 2013 in 2014 tako problematična, da ju ne
               moremo podpreti. Upamo pa na sprejetje naših amandmajev. Hvala.</p>
            </sp>
            <sp xml:id="SDZ6-Izredna-23-2012-12-05.sp17">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališča Poslanske skupine Državljanske liste.</p>
               <p>Gospod Bojan Starman, izvolite.</p>
            </sp>
            <sp xml:id="SDZ6-Izredna-23-2012-12-05.sp18">

               <speaker>BOJAN STARMAN (PS DL):</speaker>

               <p>Lep pozdrav vsem skupaj!</p>
               <p>Kar nerodno mi je, ker ne vem, kaj bi dodal vsem temeljitim analizam naših
               proračunskih dogajanj za leta nazaj in za leta naprej, pa vseeno.</p>
               <p>Danes v svojih diskusijah govorimo o proračunu. Za osvetlitev celotne situacije je
               vseeno treba, kot je povedala gospa Alenka Bratušek, upoštevati vse naše
               javnofinančne odhodke. Za primerjavo lahko vzamemo podatke iz leta 2011, ko smo imeli
               36 milijard 172 milijonov evrov celotnega BDP. Od tega smo v javnem sektorju porabili
               16 milijard 584 milijonov. Od tega je bil proračun, o katerem danes govorimo, v
               višini 9 milijard 362 milijonov evrov. Vedno, ko govorim o javni porabi, zelo
               natančno pogledam in žal mi je, da nam finančna služba v naših predstavitvah ni
               pripravila celovitega pregleda. Lani smo dali 4 milijarde 941 milijonov evrov za
               pokojnine. Preko zdravstvene blagajne, ki je tretji steber, smo dali 2 milijardi 340
               milijonov evrov. Pozabljamo še občinsko blagajno, ki je četrta blagajna – 2 milijardi
               97 tisoč evrov. Pri tem smo v lanskem letu ustvarili milijardo 540 milijonov evrov
               javnofinančnega primanjkljaja. Te številke sem povedal zato, da se zavedamo, kako
               pomembne so diskusije o javni porabi, in jih bom povezal z nekaterimi vzroki in
               odgovori na vprašanja, kako priti do situacije, da nam bo lažje.</p>
               <p>Proračuni so varčevalno naravnani. Prav je, da so varčevalno naravnani. Upam, da so
               bili predlagatelji pošteni in so to varčevanje pravično porazdelili v vse segmente
               naših porabnikov. Ne vidim bistvenih odstopanj. Pri izdelavi proračunov, tudi takrat,
               ko so bili zelo razkošni, nikoli niso bili zadovoljni vsi, vedno so želeli vsi čim
               večjo pogačo. Upam, da je bilo to narejeno relativno in pošteno in zato se ne bi
               spuščal v vsebino proračunov za leti 2013 in 2014. Bi pa s prejšnjih številk šel na
               drugo področje, ki se mi zdi zelo pomembno in ki bistveno vpliva na naše življenje
               danes. V letu 2007 smo imeli v financah plus 90 milijonov. Leta 2008 je bilo v javnih
               financah primanjkljaja za 104 milijone evrov, leta 2009 za milijardo 980 milijonov
               evrov, leta 2010 pa za milijardo 896 milijonov evrov. Še nekaj manj pa v letu 2011,
               kot sem že prej povedal. Zgleda malo smešno, da govorim o teh številkah, vendar ker
               se v letu 2009 nismo zavedali, da nam je bruto domači proizvod padel, in ker smo
               rekli, da vložimo ta denar ne vem kam, nismo odreagirali in zmanjšali javne porabe na
               ustrezen nivo prihodkov in smo pridelali 2-milijardno luknjo in akumulirali približno
               8 milijard nove zadolžitve – ker smo ta primanjkljaj pripeljali skozi zadolževanje, 8
               milijard evrov, po zdajšnjih cenah, kot plačujemo kredit, je to 480 milijonov evrov.
               480 milijonov evrov je 7 % proračuna, o katerem zdaj govorimo. Če se takrat ne bi
               zadolžili in bi zategnili pas, ko je bilo to potrebno, ko nismo imeli dovolj
               dohodkov, zdaj ne bi bilo treba plačati teh 400 milijonov evrov obresti za ta denar
               in ne bi nastala ta glavnica, ki jo je treba vrniti! S tega vidika je to ogromno.</p>
               <p>Ko smo se zadolžili in imeli takšne velike javnofinančne primanjkljaje, so se
               povečevale še stopnje zadolževanja. Šli smo v stroških obresti s 300, 400, 500 –
               letos jih bomo v proračunu za leto 2013 imeli za 681. Do zdaj se bo v letošnjem letu
               porabilo za obresti tudi približno 680. Veste, to so tako veliki zneski, ki so po
               mojem nepotrebni. Lahko bi brez varčevalnih ukrepov izvajali javne službe, če bi
               pravočasno začeli varčevati. Tega nismo naredili in se zdaj ukvarjamo s temi
               težavami. Moj edini problem s proračunoma za leti 2013 in 2014 je, da imate v letu
               2013 še vedno 1,09 milijarde primanjkljaja, v letu 2014 pa 900 milijonov evrov. To bo
               spet naslednje leto pomenilo avtomatsko, brez da kaj naredimo, dodatnih 60 milijonov,
               ki jih bo treba nekje prihraniti in nas bo bolelo, pa za naslednje leto spet toliko.
               Ne vem, zakaj si ne moremo tega v glavo vbiti in povedati, da ne potrebujemo ne vem
               kakšnih besed in ne vem kakšne velike politike in velikih razgovorov. Dejstvo je, da
               je to treba storiti.</p>
               <p>Problem s tem proračunom imamo samo zato, ker je preveč radodaren. Začnimo trošiti
               takrat, ko bomo imeli, takrat ne bo problema. Ampak, moramo vedeti, da preden bomo
               imeli, preden se bomo izognili stroškom velikih obresti, bo treba vrniti še glavnice.
               Živimo vnaprej. Tako da je res potrebna streznitev. Sem poslušal že toliko in toliko
               različnih komentarjev, da me kar glava boli.</p>
               <p>Naslednja stvar, ki se mi tudi zdi bistvena – dejstvo je, da smo imeli že nekaj let
               nazaj BDP 37 milijard 280 milijonov. Za leto 2013 pričakujemo, da bo BDP 35 milijard
               800 milijonov. Hočem povedati, da pričakujemo znižanje. Če bi uspeli zadržati
               zaposlene, zadržati gospodarska podjetja, doseči nivo konkurenčnosti, da bi naša
               podjetja lahko dobivala naročila v tujini, da bi lahko ustvarjala, potem bi lahko
               bili Švica. Samo zaradi tega, ker se nočemo razumeti, nočemo poslušati, ne naredimo
               nič. En odstotek porasta BDP, ki je 36 milijard, je 360 milijonov evrov. Veste,
               koliko je to denarja? Kako težko je nekje privarčevati, pri vseh teh davkih – tam bo
               10 milijonov evrov, tam bo 15 milijonov evrov. Za hudiča ne prideš do 360 milijonov
               evrov denarja!</p>
               <p>Nujno je, da se fokusiramo in osredotočimo na to, kako doseči vitko državo, povečati
               naš BDP, povečati zaposlitev, povečati konkurenčnost našega gospodarstva. Velikokrat
               sem že povedal, da to lahko dosežemo samo zato, da izboljšamo pogoje. V časopisu sem
               prebral, da bi gospod Akrapovič rad gradil na Barju, pa birokrati pravijo, da mu
               zaradi divjih zveri in koliščarjev tega ne bodo dovolili. To se lahko zgodi samo pri
               nas, v naši državi, kjer birokracija in neumnost vladata pametnim in podjetnim
               ljudem. To sem izpostavil samo kot primer.</p>
               <p>Pozval bi še enkrat vse, da za božjo voljo umaknimo te referendumske pobude, ki nam
               delajo škodo, delajo neumnost! Če ne bodo te banke, financirajo gospodarstvo, mi pa
               odlagamo in sedimo. Sedimo v tem upravljanju, državnem premoženju, je nekdo rekel.
               Norca se delamo iz vsega! Sami iz sebe se delamo norca in podpiramo vse lopovščine v
               tej državi, ki se dogajajo!</p>
               <p>Še enkrat, Državljanska lista bo predloge zakonov podprla. Upamo, da bodo v
               realizaciji primanjkljaji manjši, kot smo jih napisali. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp19">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo še k zadnji predstavitvi stališča. Poslanska skupina Slovenske ljudske
               stranke, gospod Mihael Prevc.</p>
               <p>Predlagam, da se res osredotočimo na predstavitev stališča posamezne poslanske
               skupine in ne na obtoževanje posameznih ostalih segmentov oziroma področij v državi.
           </p>
            </sp>
            <sp xml:id="SDZ6-Izredna-23-2012-12-05.sp20">

               <speaker>MIHAEL PREVC (PS SLS):</speaker>

               <p>Hvala lepa za besedo, gospa podpredsednica. Spoštovana ministra, spoštovani kolegice
               in kolegi!</p>
               <p>Sprejemanje proračuna za naslednji dve leti je, poleg nekaterih ključnih reform,
               najpomembnejši trenutek v tem mandatu. Vanj se zapišejo tudi okvirji bodoče ekonomske
               politike, ki jo vodi država. Poglejmo stanje, v katerem smo se znašli. Slovenija je
               kot srednjeevropsko malo gospodarstvo močno vpeta v mednarodne finančne in
               gospodarske tokove. To smo želeli. Vstopili smo v evropsko skupnost in v skupno
               monetarno unijo, prevzeli smo skupno valuto evro. Kaj to pomeni? Pustimo sedaj
               zakonodajne obveznosti do Evrope. To pomeni, da smo se zavezali k padcu fizičnih mej,
               da smo sprejeli igro, ki jo igrajo najrazvitejša gospodarstva. Nenadoma moramo biti
               konkurenčni, nenadoma moramo tekmovati na svetovnih trgih. Nenadoma so postale naše
               tekmice države, katere smo včasih puščali daleč zadaj – Slovaška, Poljska, Češka,
               tudi Madžarska, nas prehitevajo. S takšno dinamiko, kot jo imamo v zadnjih letih, se
               bomo v nekaj letih iz države, ki jo je Evropska unija postavljala za vzor, spremenili
               v vzorčni primer zavožene državne ekonomske politike.</p>
               <p>Res je, svetovno krizo smo pričakali nepripravljeni, praktično brez evra na rezervi
               za slabše čase. Toda, sledila so 3 leta slepitve in 3 leta laganja samim sebi, da ni
               tako hudo, da bo že nekako, da se bo čudežno vse rešilo samo od sebe. Pa se ni.
               Ogromno zadolževanje, za katerega danes plačujemo visoke obresti, ni nič pomagalo.
               Večinoma tudi zato, ker izposojeni denar ni šel v investicije, v zagon gospodarske
               rasti, temveč v umetno ohranjanje življenjskega standarda prebivalcev, še najmanj
               tistih, ki so v realnem sektorju izgubljali službe kot po tekočem traku. Danes ni več
               dovolj, da smo boljši od nekdanjih držav skupne republike, danes moramo biti
               najboljši v Evropi in ne na Balkanu. To je bil cilj, ki smo si ga zadali.</p>
               <p>Že leta 2009 je Slovenija obljubljala, kako bomo stvari uredili, da se bomo spravili
               v red in uredili svoje finance, da ni nobenega problema. Javnofinančni primanjkljaj
               proračuna je bil najprej 6-odstotni, naslednje leto 5,7-odstotni in še naslednje leto
               6,4-odstotni. Že četrto leto kršimo Pakt stabilnosti in rasti. Res je, tudi druge
               države so ga kršile, toda vsi ostali kršilci, z izjemo Grčije, Portugalske in Cipra,
               imajo danes javne finance pod nadzorom, v okviru dovoljenega, saj so reformirali in
               so vložili v manj obremenjeno poslovno okolje. Pa Slovenija? Prepiramo se o
               varčevanju, pa se varčevanje sploh še ni začelo. Prepiramo se o zgrešeni neoliberalni
               politiki, pa liberalizma še povohali nismo. Prepiramo se o posebnih pokojninah, pa
               kmalu ne bomo mogli niti rednih več izplačevati.</p>
               <p>Če pogledam nekaj primerov, ki so skregani z osnovno logiko in, resnici na ljubo, ga
               ni Evropejca, ki bi jo razumel – sredstva, namenjena za šolstvo. Ali se danes upa kdo
               izpostaviti, stopiti naprej in reči, da je slovenski srednješolski in visokošolski
               sistem boljši, kot je bil pred desetletjem? Po vsej logiki bi moral biti, saj se
               sredstva za izobraževanje že 22 let samo dvigajo, a vseeno beremo strokovne
               intervjuje, v katerih pedagogi opozarjajo, da je splošna raven znanja padla, da pada
               zahtevnost, da smo primerljivo gledano vedno manj konkurenčni. Je problem res samo v
               pomanjkanju denarja ali mogoče zajec tiči tudi v kakšnem drugem grmu? Več kot očitno
               ne ločimo med vlaganjem v znanje, ki bo dosegalo dodano vrednost, in vlaganjem v
               znanje zgolj na proračunski postavki. Ali se zavedamo, spoštovani, da so sredstva za
               izobraževanje v proračunu enaka tistim iz leta 2008? Bojim se, da pedagoške lobije –
               mimogrede, to so tisti, ki ob vsakem posegu v ta del proračuna zaženejo vik in krik –
               ne skrbi kakovost izobrazbe naših otrok. Sami se še kako dobro zavedajo, da je na tem
               področju denar samo eden od dejavnikov, še bolj ključen dejavnik pa je pedagoški
               pristop, uvajanje sodobnejših, novejših načinov podajanja znanja, sposobnost
               motivacije študentov.</p>
               <p>Staro pravilo, za katerega se bojim, da še toliko bolj velja v naši državi, je, da
               dokler se ne zapre finančna pipica, ne moreš pričakovati sprememb. Še enkrat
               poudarjam, izobraževalni sistem ima z novim predlogom proračuna še vedno vsaj toliko
               denarja, kot ga je imel leta 2008. Ali naenkrat s tem ne znamo več delati ali pa je
               mogoče problem, da imamo največ vpisanih študentov na prebivalca, a hkrati zelo nizek
               delež tistih, ki študij tudi končajo. Da o kakršnikoli načrtni študijski politiki
               glede na dejanske potrebe po kadrih v državi niti ne govorimo. Danes izobražujemo
               mlade za prijavo na zavod za zaposlovanje. Mednarodno primerljivi kazalci kakovosti
               izobraževalnega sistema z izjemo nekaj tehničnih fakultet, ki dosegajo vrhunske
               rezultate, vztrajno padajo. Prav tako tudi splošna izobraženost in celo pismenost. Je
               res zato krivo samo pomanjkanje denarja? Prepričan sem, da je rezerv še veliko, ne
               samo pri plačah, pri številu zaposlenih, pri glavarini na študenta, tudipovsod
               drugje. To so nam potrdili številni profesorji, asistenti, študenti. Spoštovani,
               študenti od vas in nas pričakujejo kakovost. Te pa se ne da kupiti izključno z
               denarjem, je še vse kaj drugega. Dokler so sredstva za ta namen enaka kot v
               najuspešnejšem letu te države, lahko državljanke in državljani od izobraževalnega
               sistema zagotovo pričakujejo več.</p>
               <p>Drugi očitek, ki ga v Slovenski ljudski stranki nikakor ne moremo razumeti, je obseg
               predvidenih evropskih sredstev v proračunu. Ko smo slišali očitke o preveliki
               ambicioznosti in prenapihnjenosti tega dela proračuna, smo bili bolj kot ne šokirani.
               V petih letih, do začetka letošnjega leta, smo uspeli počrpati izključno 1,3
               milijarde evrov ali dobrih 30 % od skupaj 4,1 milijarde evrov evropskih kohezijskih
               sredstev, ki jih ima Slovenija na voljo v programskem obdobju 2007–2013. Samo 30 %.
               Za takšno realizacijo bi v vsaki normalni državi padale glave, kajti glede na
               dinamiko, ki jo je zastavila prejšnja vlada, bi skoraj 2 milijardi evrov pustili v
               Bruslju. Danes aktivno več deset ljudi dela dneve in noči, da bi do konca leta 2013,
               ko ta perspektiva poteče, poskušali počrpati, kar se le da.</p>
               <p>Danes se nekateri povsem odkrito čudijo, zakaj smo v proračunu 2013 planirali porabo
               milijardo in 100 milijonov evrov in v proračunu 2014 839 milijonov evrov teh
               sredstev. Zato, ker zelo enostavna matematika pove, da druge izbire nimamo, sicer
               bomo milijardo evrov že izpogajanega denarja pustili v Bruslju. V času, ko znižujemo
               otroške dodatke, ko smo prisiljeni dvigovati davke, ko smo prisiljeni zniževati
               plače, nam vi očitate preveč ambiciozen načrt za črpanje. Očitate nam optimizem.
               Namesto, da bi stopili skupaj in pobrali od Evrope tisto, kar nam Evropa nudi.</p>
               <p>Včeraj smo spet dobili namig o napovedi sindikalne stavke. Nasprotujejo proračunoma.
               Bojda gredo zopet v boj za zagotovitev delavskih pravic, za socialno enakost, v boj
               proti kapitalizmu, proti varčevanju. Povejte mi, so to isti sindikati, ki imajo v
               skupni večinski lasti eno izmed bančnih hranilnic, katere skorajda milijonski
               vsakoletni dobiček si redno razdelijo med svoje sindikalne centrale? Zakaj potem tega
               dobička ne razdelijo med zaposlene v hranilnici? Zakaj ga ne razdelijo med komitente
               hranilnice? Konec koncev, zakaj ga ne razdelijo med svoje člane? Nenazadnje zaradi
               svojih članov in njihovih članarin tudi obstajajo. Zakaj sta si dva člana uprave te
               hranilnice samo v lanskem letu razdelila 350 tisoč evrov, ko pa se sindikati borijo
               za socialno enakost delavcev?</p>
               <p>O delavski pravičnosti nam predavajo tudi nekateri, ki imajo višje skupne prejemke
               kot poslanci, ministri, pa tudi marsikateri direktorji uspešnih podjetij. Sploh vemo,
               kaj je to sindikalno gibanje v razviti državi? To je gibanje za boljši jutri delavca.
               V Nemčiji, Avstriji in še kje so delavci pripravljeni stopiti korak nazaj, ker vedo,
               da to pomeni boljši jutri. Pri nas ni upanja, nihče ne gleda na jutri. Različni
               lobiji, ki jim je danes lepo, se borijo za danes, za današnje obstoječe privilegije.
               Jutri ni pomemben za njih. Kako dolgo še, se sprašujem.</p>
               <p>Še nekaj velja povedati. V Slovenski ljudski stranki nas alternativne rešitve, ki
               jih ponujajo nasprotniki našega dela, ne prepričajo. Govorjenje o megalomanskih
               projektih, milijardnih državnih investicijah, govoričenje o obdavčenju kapitala, ki
               ga je iz leta v leto manj – izgleda tako, kot da ne živimo v istem stoletju. Čakamo
               samo še, da bo nekdo na naslednjih volitvah nastopil zgolj s čudežno tabletko, ki v
               hipu reši vse težave. Vedno več državljanov – kar je po svoje paradoks – ob
               nezmožnosti dogovora, kako bi se kot država rešili iz te situacije, s pričakovanjem
               gleda na prihod evropske pomoči. Razmišljajo v smeri, da je bolje začeti s pogorišča,
               kot pa se še nekaj časa utrujati s tovrstnimi blokadami in prerivanji.</p>
               <p>V Slovenski ljudski stranki smo dobro preverili, kaj pomeni prihod tako imenovane
               trojke, nekoga, ki bo v zameno za tekočo likvidnost države postavljal pogoje. Nečesa
               verjetno državljani vseeno ne vedo – ta trojka ne bo pogledala, ali je v javni upravi
               preveč zaposlenih, tudi ne bo gledala, kakšni so normativi v vrtcih, ne bo gledala,
               ali so upokojeni s posebnimi pogoji to zaslužili ali ne, ali je nekdo vplačeval 35
               ali 40 let v pokojninsko blagajno. Ne, delujejo veliko bolj enostavno. Zelo dobro
               vedo, da osrednji del proračunske porabe sestavljajo tri ključne kategorije, in sicer
               sociala, pokojnine in plače javnih uslužbencev. Navodilo bo enostavno: zmanjšanje
               vseh teh izdatkov za 20 %. Potem bodo naši prepiri o tem, kdo si je zaslužil
               pokojnino, kdo ne, kdo v javni upravi dela in kdo ne, popolnoma na stranskem
               tiru.</p>
               <p>To je realnost in v Slovenski ljudski stranki smo se odločili, da ljudem nalijemo
               čistega vina. To smo poskušali že pred leti, ko smo podpirali nekatere reforme in to
               poskušamo tudi danes. Brez sprememb ne bo sprememb in brez koraka nazaj, brez odprave
               sistemskih napak, ki smo jih kot država nabrali v zadnjih 10 letih, nas čaka zelo
               žalosten scenarij. Kričati, da delavci niso povzročili finančne krize, je zelo lahko,
               toda niso je povzročili niti nemški delavci, niti angleški, niti delavci na Švedskem,
               pa so tam naredili to, o čemer se danes prepiramo. Naredili so reforme in spravili so
               v red svoje javne finance. Resnično se izogibamo temu, da bi kogarkoli krivili za
               nazaj. Evropski komisiji smo vsa ta leta obljubljali ureditev državnih financ, pa
               nihče ni zmogel političnega poguma, da bi to opravil. Danes ti isti ljudje, ki niso
               spoštovali zavez, ki so najemali kredite, ki so pripravljali proračuna z ogromnimi
               primanjkljaji, z druge, domnevno varne opozicijske strani kričijo o napačni politiki.
               Po izvolitvi predsednika Hollanda v Franciji so Slovenijo preplavile parole o tem,
               kako se reči streže v levi opciji, pri socialistih. Ne boste verjeli, francoski
               predsednik se danes ukvarja z zmanjševanjem proračunskega primanjkljaja. Neverjetno,
               kajne? Morda so zgodbice o francoski blaginji zato potihnile.</p>
               <p>Da je Slovenija vsaj približno na pravi poti, je pokazala zadnja izdaja dolarskih
               obveznic. Vsaj žarek upanja je posijal. Nekaj, kar se gradi mesece, pa se lahko
               poruši v nekaj dneh. Če smo pred leti še imeli možnost alternative zmanjšanju porabe,
               ves kreditni potencial usmeriti v razbremenitev gospodarstva in izboljšanje
               poslovnega okolja, tega denarja danes žal ni več. Danes moramo najprej nekaj
               privarčevati, da bomo potem ta sredstva sploh lahko preusmerili v gospodarsko
               rast.</p>
               <p>Spoštovani kolegice in kolegi! Pri sprejemanju proračuna je vedno tako, da
               razpoložljivi denar prerazporejamo z ene postavke na drugo, se pa vsi strinjamo, da
               trošiti več, kot smo sposobni narediti, ne moremo. Nehajmo se slepiti, da obstaja
               nekakšna druga formula. V Slovenski ljudski stranki že nekaj časa ocenjujemo, da je
               dovolj populizma in demagogije. Ne bom se opredeljeval, ali sta proračuna za
               naslednji dve leti dobra ali slaba. Vemo pa, da sta prilagojena današnjim razmeram. S
               tega vidika sta realna, ker življenja v oblakih je počasi konec. Lotiti se moramo
               reform, ker samo te prinašajo delovna mesta in boljšo prihodnost za naše zanamce.
               Vedno bodo obstajali ljudje, ki jim spremembe ne bodo po godu. Danes lahko samo
               rečem, da kdor je imel nekaj leta 2007, 2008 in ima danes vsaj toliko, če ne še več,
               in s tem ni zadovoljen, naj se čim prej prebudi, sicer se bo zbudil v nočno moro.</p>
               <p>V Slovenski ljudski stranki se tega že nekaj časa zavedamo, zato imata oba proračuna
               vso podporo naših poslancev. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp21">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Spoštovani gospod Prevc, niste upoštevali mojega priporočila in opozorila vsem
               poslanskim skupinam, da se držimo predstavitev stališč posamezne poslanske skupine,
               brez obtoževanja posameznih segmentov v Sloveniji. Vaše stališče je bilo po moji
               osebni oceni in tudi po oceni nekaterih poslancev, ki so me opozorili, obtožujoče do
               sindikatov, tudi do nekaterih drugih predstavnikov hranilnic. Govorili ste tudi o tem
               – in menim, da ni prav, da posegamo v nivo posameznika kot osebe, kot človeka –, da
               kdor se ni, naj se čim prej prebudi, sicer se bo zbudil v nočni mori. Menim, da to ni
               ustrezna predstavitev stališča posamezne poslanske skupine, prej je to vaše osebno
               stališče. Takšna je moja ocena kot predsedujoče na seji, vendar prehajamo naprej.
               Nadaljujemo, prosim brez vpitja.</p>
               <p>Izvolite proceduralno, gospod Pukšič.</p>
            </sp>
            <sp xml:id="SDZ6-Izredna-23-2012-12-05.sp22">

               <speaker>FRANC PUKŠIČ (PS SLS):</speaker>

               <p>Hvala lepa, gospa podpredsednica.</p>
               <p>Sploh nisem vpil, ampak sem se samo javil v tem šundru, ki je bil, da bi me slišali
               in ne spregledali. Samo toliko o tem. Prav presenečen sem, da zadnjima dvema
               razpravljavcema v imenu poslanske skupine dajete takšne pripombe in si vzamete skoraj
               toliko časa, kot je imel kolega Prevc za predstavitev stališča Slovenske ljudske
               stranke, prej pa niste nikogar opozarjali, čeprav je tudi posegel posredno ali
               neposredno.</p>
               <p>Kar je kolega Prevc rekel, je rekel o sindikatih in na splošno. Ni govoril o imenu
               in priimku. Če bi jaz predstavljal stališče, bi verjetno zaključil takole: "Dragi
               Bog, daj mu srečno pot na Ciper". Hvala.</p>
            </sp>
            <sp xml:id="SDZ6-Izredna-23-2012-12-05.sp23">

               <speaker>PODPREDSEDNICA RENATA BRUNSKOLE:</speaker>

               <p>Gospod Pukšič, prekršili ste proceduralni predlog. Kakšen je bil vaš proceduralni
               predlog, da si želite na Ciper ali kaj? Je bil to vaš predlog?</p>
            </sp>
            <sp xml:id="SDZ6-Izredna-23-2012-12-05.sp24">

               <speaker>FRANC PUKŠIČ (PS SLS):</speaker>

               <p>Vam opomin, podpredsednica.</p>
            </sp>
            <sp xml:id="SDZ6-Izredna-23-2012-12-05.sp25">

               <speaker>PODPREDSEDNICA RENATA BRUNSKOLE:</speaker>

               <p>Vam priporočam, gospod Pukšič, da se na seji Državnega zbora – bili ste izvoljeni s
               strani državljank in državljanov – vedete korektno do vseh državljank in državljanov,
               tudi tistih, ki ne bodo šli, tako kot morebiti vi, na Ciper.</p>
               <p>Nadaljujemo s sejo.</p>
            </sp>
            <sp xml:id="SDZ6-Izredna-23-2012-12-05.sp26">

               <speaker>FRANC PUKŠIČ (PS SLS):</speaker>

               <p>Vaši odhajajo na Ciper, ne mi, vaši.</p>
            </sp>
            <sp xml:id="SDZ6-Izredna-23-2012-12-05.sp27">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod Prevc, proceduralno.</p>
            </sp>
            <sp xml:id="SDZ6-Izredna-23-2012-12-05.sp28">

               <speaker>MIHAEL PREVC (PS SLS):</speaker>

               <p>Hvala lepa.</p>
               <p>Spoštovana podpredsednica, tako sem bil šokiran nad vašim izvajanjem, da
               proceduralnega predloga nisempredlagal takoj. Zahtevam, da se pregledajo magnetogrami
               prejšnjih predstavitev stališč in da to točko uvrstimo na dnevni red Kolegija, kjer
               se naj jasno opredeli, kako je kdo razpravljal, kdo je koga žalil. Kajti, gospa
               podpredsednica, te obtožbe na moj račun, na moje stališče poslanske skupine, ki sem
               ga predstavil, v katerem nisem nikogar osebno žalil – mislim, da so to hude žalitve.
               Zato zahtevam, da se na Kolegiju glede tega opredelimo. Zakaj teh navodil niste dali
               že prej, na začetku, takrat, ko so se predstavitve stališč poslanskih skupin začele?
               Dali ste jih samo meni. Gospa podpredsednica, jaz sem se jih držal, vaših navodil sem
               se še kako držal. Če predstavljaš stališče, se moraš dotakniti vseh segmentov in vseh
               deležnikov, ki pri tematiki, o kateri govorimo, sodelujejo. Zahtevam, da se to vaše
               izvajanje na Kolegiju odpre, da pogledamo vse magnetograme, tudi mojih predhodnikov,
               ki so predstavljali stališča, in da glede tega kolegij zavzame neko stališče. V
               končni fazi želim tudi, da se mi potem za to izvajanje opravičite. Hvala.</p>
            </sp>
            <sp xml:id="SDZ6-Izredna-23-2012-12-05.sp29">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Spoštovani gospod Prevc, moram vam povedati, da ste v kar nekaj postopkih kršili
               poslovnik. Mogoče sem pregrobo rekla, da ste ga kršili, vendar ste ga pa na nek način
               malo prekoračili. Kljub temu da ste vodja poslanske skupine in vas spoštujem, se vam
               opravičujem, če ste se počutili kakorkoli prizadetega. Vam pa kot predsedujoča povem,
               da sem lahko opozorila šele takrat, ko sem pričela z vodenjem seje. Nisem spremljala,
               ali ste bili ves čas od 9. ure zjutraj v dvorani, da bi ugotovili, da je od 9. ure do
               10.57 sejo vodil dr. Gregor Virant, predsednik Državnega zbora, in on se je odločal,
               koga je pri predstavitvi stališč morda treba opozoriti ali ne. Pri izvajanju gospoda
               Bojana Starmana, ko je začel nekako kričati in je zadeva delovala obtožujoče, sem se
               odločila, dobronamerno, da vas prijazno opozorim.</p>
               <p>Še enkrat ponavljam, ko v predstavitvi stališča poslanske skupine slišim stavek, da
               naj se nekdo čim prej prebudi, sicer se bo zbudil v nočni mori – menim, da takšen
               stavek ni primeren za dvorano Državnega zbora. Pa mi ne zamerite, če sem ljudski
               človek, človek, ki razume ljudi, in si ne dovolim, da nivo razprave v tej dvorani
               prekoračimo. Vas pa spoštujem, gospod Prevc, in tudi vse ostale kolegice in kolege,
               koalicije in opozicije, vsi smo enaki.</p>
               <p>Nadaljujemo sejo. Proceduralno, izvolite, gospod Frangež.</p>
            </sp>
            <sp xml:id="SDZ6-Izredna-23-2012-12-05.sp30">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Predlagam, da to nesmiselno razpravo končamo. Podpredsednica Državnega zbora bi
               morala opozoriti govornika, ki je nastopal žaljivo. To je storila, žal pa je pri tem
               interpretirala še marsikaj drugega. Predlagam, da umirimo strasti in ugotovimo, da
               smo tukaj zaradi amandmajev k proračunu. Lotimo se amandmajev k proračunu, ne pa
               manifestacij medsebojnega spoštovanja in ljubezni, samooznačevanja za ljudske
               tribune. Lotimo se dela, to pa so amandmaji. Tukaj smo in o tem moramo spregovoriti
               in odločiti. <stage>/ oglašanje iz dvorane/</stage></p>
            </sp>
            <sp xml:id="SDZ6-Izredna-23-2012-12-05.sp31">

               <speaker>PODPREDSEDNICA RENATA BRUNSKOLE:</speaker>

               <p>Samo malo, takoj boste dobili besedo, gospod Jerovšek.</p>
               <p>Gospod Frangež, če vas pravilno razumem, je vaš proceduralni predlog, da
               nadaljujemo. Če ne bi bilo vašega predloga, bi že nadaljevali.</p>
               <p>Izvolite, gospod Jerovšek.</p>
            </sp>
            <sp xml:id="SDZ6-Izredna-23-2012-12-05.sp32">

               <speaker>JOŽEF JEROVŠEK (PS SDS):</speaker>

               <p>Spoštovana gospa podpredsednica!</p>
               <p>Danes ste očitno vstali z levo nogo. Prosim, da se v bodoče tega zavedate. Zadnji
               dve predstavitvi sem poslušal in se mi je zdela pripomba z vaše strani gospodu Prevcu
               zelo neumestna. Še bolj me je pa presenetilo, da ste ocenili, da je gospod Starman
               kričal. Jaz ga še nisem slišal kričati, pa sem dlje z njim v parlamentu kot ste vi,
               mandat dlje. On ne kriči. Na tak način, da poslanci ne bodo smeli izražati
               elementarne pravice nastopanja, da so kritični – kričijo zunaj demonstranti, ampak
               upravičeno kričijo in je to njihova pravica, dokler samo kričijo. Imajo možnost
               kričati in lahko kričijo. Tu notri pa teh dveh govorcev nisem slišal kričati. Res vas
               prosim, da si daste – to je moj proceduralni predlog – sama sebi opomin. Hvala lepa.
           </p>
            </sp>
            <sp xml:id="SDZ6-Izredna-23-2012-12-05.sp33">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jerovšek, sama sebe ne bom opominjala, vendar sem zaznala, da ste me vi
               opomnili, in sprejemam vsak opomin, ki je umesten in tudi korekten.</p>
               <p>Nadaljujemo. Končali smo s predstavitvijo stališč poslanskih skupin in skupno uvodno
               predstavitvijo k dopolnjenima predlogoma proračunov.</p>
               <p>Prehajamo na razpravo o vsakem dopolnjenem predlogu proračuna posebej. <title>Nadaljujemo s 1. točko dnevnega reda to je z 
                  obravnavo Dopolnjenega predloga proračuna Republike Slovenije za leto 2013.</title>
               </p>
               <p>Prehajamo na razpravo o dopolnjenem predlogu proračuna. Razpravljali bomo o
               posameznih delih dopolnjenega predloga proračuna in vloženih amandmajih. Kot
               posamezni del se šteje, prvič, splošni del, drugič, posebni del in, tretjič, načrt
               razvojnih programov. Preden preidemo na razpravo, bi vas spomnila, da je skupni čas
               razprave 8 ur in 5 minut in da je razdeljen med posamezne poslanske skupine,
               nepovezane poslance in predstavnike narodnih skupnosti in predlagatelja Vlade in se
               tega tudi držimo.</p>
               <p>Prehajamo na obravnavo splošnega dela dopolnjenega predloga proračuna.</p>
               <p>Želi kdo razpravljati? Vidim interes za razpravo. Odpiram prijavo na razpravo.
               Prijava poteka. Prijavljenih je 9 razpravljavcev. Prva ima besedo mag. Damjana
               Petavar Dobovšek.</p>
            </sp>
            <sp xml:id="SDZ6-Izredna-23-2012-12-05.sp34">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Hvala lepa, gospa podpredsednica, za besedo. Lepo pozdravljeni vsi prisotni poslanke
               in poslanci!</p>
               <p>Na začetku bi želela povedati sledeče. Pozdravljam konstruktivnost opozicije in
               koalicije ob včerajšnji razpravi v zvezi s pokojninsko reformo. Pokojninska reforma
               sama zase še ne pomeni rešitve. Sama zase še nima nobenih stabilizacijskih učinkov.
               Sam sprejem zakona še ne pomeni stabilizacije pokojninske blagajne, ki bo
               zagotavljala varnost upokojencem in dolgoročno zagotavljala tudi pokojnine, dostojne
               pokojnine. To blagajno bo treba polniti, najprej napolniti in polniti. Napolnili jo
               bodo aktivni, delovni ljudje, tisti, ki bodo delali, ki bodo imeli možnost za delo in
               plačevali prispevke. Treba pa bo tudi nadzorovati delodajalce, da bodo plačevali
               prispevke zanje. Vseeno tudi to ne bo zadoščalo. Polnjenje pokojninske blagajne je
               treba zagotoviti tudi iz drugih virov. Ta vlada je pripravila ukrepe za polnjenje
               pokojninske blagajne tudi iz drugih virov. Zato smatramo in tudi jaz osebno smatram,
               da je nujno sprejetje Zakona o Slovenskem državnem holdingu, ki bo zagotavljal
               prilive v pokojninsko blagajno in ki bo zagotavljal upokojencem stabilno varnost in
               tudi dostojne pokojnine. Zato menim in na tem mestu še enkrat poudarjam, da vlaganje
               referenduma v teh kriznih časih, ko nujno potrebujemo dodatne vire za polnjenje
               pokojninske blagajne, ni na mestu. Še enkrat, čas je, premislite o umiku zahteve za
               referendum.</p>
               <p>Mislim, da moramo biti konstruktivni tudi pri sprejemanju ukrepov za dvig
               gospodarske rasti, kajti ta dva ukrepa, stabilizacija javnih financ in dvig
               gospodarske rasti, sta povezana – to vsi vemo in to stalno ponavljamo. Tudi Vlada to
               ve, veste opozicijski poslanci in vemo koalicijski poslanci. Mislim, da vedo tudi
               tisti, ki nas poslušajo. Le gospodarska rast nam bo dala nova delovna mesta, da
               dvignemo razmerje med upokojenimi in delovno aktivnimi. Stabilizacijski učinek bo
               nastopil šele kolateralno, ko bomo sprejeli tudi določene druge reforme in ukrepe.
               Enega smo že, to sem pohvalila, pokojninsko reformo. Sprejeti je treba še reformo
               trga dela in določene druge ukrepe, kot so sanacija bank, sprejem proračuna, o
               katerem danes govorimo, stabilizacija javnih financ in druge ukrepe za dvig
               gospodarske rasti. Veliko smo jih že sprejeli, veliko jih še bomo. To mora biti naš
               skupni cilj, ne cilj koalicije, ampak naš skupni cilj.</p>
               <p>Kar se tiče sprejema proračuna za leti 2013 in 2014, je treba poudariti, da je ta
               vlada sprejela gospodarske razmere, ki niso bile zavidljive v tistem obdobju.
               Prejšnja vlada je, kot sem že večkrat omenila, podcenjevala problem javnih financ,
               dovolila je javnofinančni primanjkljaj. Gospodarske razmere, v katerih smo v letu
               2012, in tudi obeti za prihodnji dve leti so slabši, kot so bili prvotno pričakovani.
               S tem smo se morali vsi soočiti. To vpliva na gibanje v javnih financah. Iz tega
               razloga bo Slovenija po ocenah v letih 2013 in 2014 dosegla višji primanjkljaj
               državnega proračuna od predvidenega v programu stabilnosti, vendar ga bo kljub temu
               zadržala pod mejo 3 % bruto domačega proizvoda. Tudi to mora biti naš skupni
               cilj.</p>
               <p>Načrtovano znižanje primanjkljaja države bo doseženo z doslednim izvajanjem že
               sprejetih ukrepov iz let 2011 in 2012, podaljšanjem nekaterih začasnih ukrepov ter
               sprejetjem dodatnih ukrepov tako na strani javnofinančnih odhodkov kot prihodkov. Na
               prihodkovni strani proračuna bodo dodatna pridobljena sredstva z že sprejetimi davki,
               z davkom na finančne storitve, davkom na bilančno vsoto bank, s povečanjem okoljskih
               dajatev. Nekatere spremembe v dohodninskem sistemu bi prav tako pomenile povečanje
               prihodkov proračuna. Stopnja za cedularno obdavčitev dohodka iz kapitala se povečuje
               z 20 na 25 %. V to se vključi tudi davek od oddajanja premoženja v najem. Pri davku
               od dohodka pravnih oseb se omeji možnost prenašanja izgub iz preteklih let na
               polovico. Tudi tukaj se privarčuje. Pri protikriznem davku na nepremičnine se meja za
               določitev zavezancev znižuje iz dosedanjih milijon na 500 tisoč evrov. Namesto dviga
               nižje stopnje DDV na 20-odstotno splošno stopnjo se predlagajo alternativni ukrepi,
               in sicer trošarine na elektriko in energente, davek na sladke pijače, na cigarete,
               alkohol itd.</p>
               <p>Vlada se trudi najti alternativo za manko, da zmanjšamo proračunski primanjkljaj.
               Treba je ponovno spomniti na to, da se poleg sprememb Zakona o davčnem postopku
               predvideva tudi objava davčnih dolžnikov, kar bo pomembno prispevalo k večji davčni
               morali in k pripravljenosti k prostovoljnemu plačevanju davkov. Hkrati bo to tudi
               zaščitilo davčne zavezance v poslovanju z drugimi davčnimi zavezanci, tistimi, ki ne
               plačujejo. Ne smemo pozabiti na olajšave, ki pozitivno vplivajo na ugodno davčno in
               na ugodno poslovno okolje. Velja omeniti spodbudo za pavšalno obdavčitev za mala
               podjetja, kar je prioriteta v Sloveniji. Vsi govorimo o tem, da je treba spodbuditi
               samostojne podjetnike, samozaposlitve, mikro, mala podjetja, tudi kmete z dopolnilno
               dejavnostjo na kmetiji, da bodo imeli možnost delati in ustvarjati. Spodbude, ki so
               bile letos že sprejete, so: premik meje za dohodnino za srednji razred navzgor,
               dodatno znižanje stopnje davka na dohodek pravnih oseb z 20 postopoma na 15 %,
               neomejena davčna olajšava za vlaganja v opremo in neopredmetena osnovna sredstva, in
               sicer neomejena s 30 na 40 %, dodatna olajšava s 40 na 100 % za vlaganja v raziskave
               in razvoj.</p>
               <p>Te davčne spodbude bodo sicer po grobi oceni pomenile 200 milijonov manj prihodkov v
               proračun, vendar je treba računati, da se bo to vrnilo skozi višjo gospodarsko rast,
               kajti predlog, ki vključuje predlagane davčne spremembe na prihodkovni strani, tako
               tiste, ki so že zakonsko sprejete, in tudi tiste predloge, z oceno katerih se
               načrtujejo prihodki v proračun, se bodo dvignili s tako imenovano strukturno
               prilagoditvijo proračunov za leti 2013 in 2014. Namenoma sem to ponovila, čeprav je
               to že izčrpno povedal minister za finance. Vendar je to ključno in je potrebno, da se
               ponovno pove. Vlada dela in na ta račun bo na prihodkovni strani proračuna zagotovila
               dodatnih 300 milijonov evrov.</p>
               <p>Podlaga za proračuna za leti 2013 in 2014 je jesenska napoved Umarja. Ponovimo,
               ključne postavke te napovedi so razmere v mednarodnem okolju, zaostrene razmere v
               domačem finančnem sektorju in potek fiskalne konsolidacije v Sloveniji. Te so osnova
               in smerokaz pri pripravi proračuna, ki je pred nami. Vendar pa so obeti za leti 2014
               in 2015 povezani z uresničevanjem predpostavk, ki sem jih omenila. V takšnih razmerah
               in ob uspešni izvedbi načrtovane konsolidacije in ukrepov v zvezi s tem – če ne bodo
               sprejeti, bo stagnacija gospodarske aktivnosti – in ob sprejetju strukturnih reform,
               bi slovensko gospodarstvo lahko ponovno začelo okrevati. To je naš skupni cilj, to je
               tista pot, po kateri moramo skupaj iti. Enotno in skupaj. Tukaj ni nobene ekonomske
               politike, ki bi bila za koalicijo takšna, za opozicijo drugačna, ali za nemško
               gospodarstvo takšna, za špansko drugačna. Ekonomska politika je takšna in enkrat se
               bo puščica obrnila navzgor, to vsi vemo. Bojimo se samo, pod katero oblastjo se bo
               obrnila navzgor.</p>
               <p>Še enkrat, šele takrat, ko bo ob sprejetju vseh teh strukturnih reform in ukrepov
               začelo slovensko gospodarstvo ponovno okrevati, bo pogača večja in takrat se bomo
               lahko pogovarjali, kako bomo delili te kose pogače, večje in debelejše. Zaenkrat pa
               je treba te kose pogače zelo na tanke rezine rezati. Tudi sama si želim, da bi ljudje
               imeli višji standard, višje plače, višje pokojnine, da bi bila blaginja za vse in
               enake izhodiščne možnosti za vsakega državljana in državljanko v Sloveniji, tako za
               študij kot za delo, kot za pridobitev stanovanja za mlade družine. Tudi sama si
               želim, bolj kot marsikdo tu notri, da bi imeli pravno državo in da bi se uresničevalo
               načelo enakosti pred zakonom za vse. Zato danes poziv tožilstvu in sodišču, da toži
               in da sodi v razumnem roku in pošteno vsem, ki so se okoriščali na nepošten način in
               izčrpavali državni proračun. Okoriščali so se pri bankah s pridobitvijo nezavarovanih
               kreditov pod ugodnejšimi pogoji in teh obveznosti niso poravnali, zato podpiram tudi
               zakon o slabi banki, ker je nujno. Tudi zato moramo sprejemati določene ukrepe, ne pa
               jih blokirati z referendumom.</p>
               <p>Zato, spoštovani koalicijski in opozicijski poslanci, ne tratimo svoje moči,
               energije in znanja, za katerega ocenjujem, da ga je v tem prostoru, v tem sklicu,
               dovolj in veliko, za blokade in prenašanje odgovornosti na državljane in državljanke
               z referendumi. Mi smo tisti, ki bomo ljudem, našim volivcem in volivkam, dali občutek
               varnosti in složnosti v ključnih momentih kot je trenuten moment v tej gospodarski,
               ekonomski in politični krizi. Mi smo tisti, ki moramo našim državljanom in
               državljankam pokazati pot iz krize. Zato, še enkrat, spoštovani opozicijski in
               koalicijski kolegi, poslanci, združimo svoje moči, energijo in znanje za ključne
               ukrepe za izhod iz krize, za zaščito slovenske suverenosti.</p>
               <p>Po mojem mnenju predlagana proračuna nista najbolj idealna, ker tudi časi, v katerih
               živimo, niso idealni, sta pa optimalna glede na težko situacijo v državi, na
               gospodarske razmere, s katerimi se soočamo vsi, tako v gospodarstvu kot tudi v
               negospodarstvu. Zato si po mojem mnenju brez korenitih posegov, tudi v javni sektor,
               ne moremo obetati gospodarske rasti. Zastavljene naloge bodo z notranjo
               prerazporeditvijo, reorganizacijo in zamrznitvijo novih zaposlitev v javnem sektorju,
               zagotovo dosežene in tu se bo pokazala učinkovitost ali neučinkovitost menedžmenta v
               javnem sektorju.</p>
               <p>Glede na to izražam podporo predlaganima predlogoma proračuna in dopolnitvam. Menim,
               da je Ministrstvo za finance pri njuni pripravi upoštevalo trenutne gospodarske
               razmere ter napovedi za prihodnji dve leti in temu primerno prilagodilo državni
               proračun za leto 2013 in za leto 2014, ki bo kljub zniževanju sredstev vodil k
               zmanjševanju proračunskega primanjkljaja pod 3 % bruto domačega proizvoda. To mora
               biti naš skupni cilj, spoštovani opozicijski in koalicijski poslanci. Še enkrat
               pokažimo enotnost pri tem pomembnem dokumentu oziroma dokumentih. Pokažimo našim
               državljankam in državljanom, da smo enotni! Hvala lepa za besedo.</p>
            </sp>
            <sp xml:id="SDZ6-Izredna-23-2012-12-05.sp35">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednja ima besedo mag. Majda Potrata.</p>
            </sp>
            <sp xml:id="SDZ6-Izredna-23-2012-12-05.sp36">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica.</p>
               <p>Saj ni res, pa je, kaj moramo vse poslušati, toda ob teh pozivih k enotnosti se mi
               je kar milo storilo. Ko sem včeraj v Odmevih poslušala gospoda ministra Vizjaka, je
               povedal natanko tisto, o čemer sem govorila, ko smo sprejemali pokojninsko reformo –
               da je črtanje 408. člena in tako imenovanega čiščenja pokojninske blagajne nekaj, kar
               se bo po drugih poteh uresničilo. To je gospod minister tudi napovedal. Tisto, kar
               ste izčrtali iz 408. člena, se bo zgodilo v 12 drugih zakonih. Pokojninsko reformo
               sem podprla zato, ker sem podprla pokojninsko reformo leta 2010, ki je bila boljša,
               in bi bilo od mene neodgovorno zdaj tej nasprotovati, ko se z vsakim odmikom stvari
               samo še poslabšujejo. Toliko glede te enotnosti, ki naj bi jo izkazovali.</p>
               <p>Ko sem natančno poslušala mnenja poslanskih skupin k predlogu proračuna, moram reči,
               da so mi iz teh mnenj nekatere stvari bistveno bolj jasne. Če se obrnem k enemu od
               mnenj, v katerem je bilo poudarjeno, kako je treba individualno gospodarsko pobudo
               sprejemati, tudi, če gre na račun varovanja okolja, kajti gospodarstvo je pomembno.
               Tako se ne dela. Zaradi tega, ker odgovorna politika mora računati s tem, kakšne
               posledice bodo imele posamezne odločitve za celotno družbo. Varovanje okolja je
               nekaj, za kar smo odgovorni, pa vam tiste znane indijanske misli o tem, kako smo
               dobili zemljo na posodo od svojih vnukov, najprej nisem mislila znova citirati.</p>
               <p>Drugo, kar me je porazilo, je bila pavšalna ocena o stanju slovenskega
               izobraževanja. Kar tako je bilo rečeno, da sredstva iz državnega proračuna, namenjena
               za izobraževanje, nenehno rastejo. To sploh ni res! Spomnim se časa blaginje in
               prvega mandata Ivana Janše, ko smo ves čas opozarjali na to, da delež BDP za
               izobraževanje pada. Bom za nadaljevanje priskrbela še konkretne podatke. Naslednje.
               Saj vendar ne mislite, da živimo v inkubatorju in da ne beremo tistega, kar nam
               povedo tuji ekonomski strokovnjaki in predstavniki tujih institucij, pomembnih,
               tistih, na katerih mnenja se radi sklicujete. Ugotovili so, da je bila zahteva po
               strogem varčevanju, izvajana v minulih dveh letih, napaka, ker strogi varčevalni
               ukrepi niso dali pričakovanih rezultatov. Tu bom končala in o varčevanju na tej
               splošni ravni ne bom govorila. Je pa res, da so varčevalni ukrepi grozovito zarezali
               v sfero, ki jo pokriva mega ministrstvo, ampak to me niti ne preseneča, če preberem
               citat gospoda v.d. generalnega direktorja Direktorata za visoko šolstvo, ki pravi:
               "Moja logika je taka, da morajo biti institucije ne sestradane, ampak minimalno
               lačne, zato da jih nekaj žene naprej." Ja, rekla bi, da nekatere žene naprej
               prerivanje pri koritu, in tisti, ki je pri koritu – in gospod direktor je –, bo že
               poskrbel za tiste, ki so mu blizu. Ne pozabite, da slovenski pregovor pravi, da sita
               vrana lačni ne verjame.</p>
               <p>Tukaj imam zadnje podatke Eurostata za leto 2012. Bi bilo zanimivo nekatere podatke
               povedati, da bomo videli, kje smo, kako smo in kaj rušimo. Moja logika ni takšna kot
               logika gospoda Rončevića, moja logika je takšna, da je tisto, kar v državi dobro
               funkcionira, v krizi treba ne zatolči, ne zlomiti, ne uničiti, ampak razvijati,
               zlasti, če gre za to, da s tem razvijamo najbolj vitalni del slovenske družbe. Ob
               tem, ko pravimo, da so ljudje naše edino bogastvo, omogočamo, da ti ljudje razvijajo
               svoje sposobnosti in talente. Pa poglejmo zdaj, kako je s temi številkami. Poglejte,
               rezali bomo pri šolstvu vse povprek, zato ker hočemo uničiti to sfero, zato ker so po
               mnenju dela koalicije, vsaj tistem, ki je bilo izraženo, v šolstvu neki nergači,
               nestrokovnjaki, ki nimajo nobenih analiz, ki ničesar ne vedo, samo denar črpajo, nič
               drugega, so nergači. Ampak, kaj pa povedo podatki? Da smo država, ki ima v okviru
               Evrope eno najnižjih stopenj osipa, to so tisti, ki zgodaj zapuščajo izobraževanje. V
               sekundarno izobraževanje imamo vključenega enega najvišjih odstotkov prebivalstva. Na
               tretjem mestu od spodaj navzgor smo, če gledamo podatke v sedemindvajseterici.</p>
               <p>Ko govorimo o tem, koliko – ker se pri nas veliko govori, kako se malo dela – imamo
               učencev na učitelja, je podatek 16,7. To je osnovnošolsko izobraževanje in je od nas
               boljših 20 držav. Po stopnji izobraževanja sem že povedala, da smo zelo visoko
               uvrščeni. Če gledamo, koliko imamo študentov na tisoč prebivalcev, pa tukaj nismo
               ravno ekstremno visoko postavljeni. Na tisoč prebivalcev jih imamo 381 in to je tisti
               podatek, o katerem govorim, da smo na 20. mestu. Če gledamo, kako skrbimo za učenje
               tujih jezikov, smo na 7. mestu. Za dva tuja jezika gre. Lahko bi vam še posebej
               govorila o tem, kolikšen je delež tistih, ki se učijo angleščino, nemščino ali
               francoščino. Če gledamo, kakšni so izdatki za izobraževanje – podatek je zajet za
               leto 2008, ker so primerjalni za vse, to je vam znano, leto 2008, leto blaginje ste
               rekli, mi smo pa rekli, da so že prvi znaki krize –, smo po deležu BDP med
               sedemindvajseterico na 24. mestu.</p>
               <p>Če bi gledali podatke o deležu pokrivanja stroškov za javno izobraževanje, je bilo
               leta 2003 5,82 BDP, leta 2008 pa 5,22. Toliko glede tistega, kako se ne znižuje delež
               BDP za izobraževanje. Res pa je, tisto, kar radi poudarjate, da je nizek odstotek
               zasebnega, ampak, ko gremo gledati evropske primerjalne podatke, ko gledamo, koliko
               javnih sredstev je za javne in zasebne, je podatek kumulativen in tukaj ne morem
               reči, da bi bila Slovenija ravno ekstremno visoka. Pri deležu prebivalstva z
               visokošolsko izobrazbo smo ženske na 14. mestu, moški pa na 15. To velja za izobrazbo
               med 30. in 34. letom. To pomeni, da govorimo o generaciji mlajših. Če bi zajemali
               podatke za tisto, kar se navadno zajema od 20. do 65. leta, potem smo bistveno nižje,
               smo pri 17 %. Toliko, ko boste govorili, kako zelo veliko v primerjavi z drugimi
               državami imamo visokošolsko izobraženih. Lahko bi vam sedaj povedala še natančne
               podatke o razmerju med družboslovjem, matematiko, tehniko itd. Naši podatki nič ne
               odstopajo od splošnih evropskih podatkov.</p>
               <p>Morebiti še en podatek, ki je izredno dober za našo državo. To je delež vključenih v
               vseživljenjsko učenje. Je izredno visok, eden najboljših podatkov. Mi imamo, recimo,
               pri moških 14,1 % populacije med 25. in 64. letom, pri ženskah pa kar 18,3 %. Kaj
               hočem povedati? Tako dober sistem vseživljenjskega izobraževanja imamo, pa ga gremo
               uničevati. To ministrstvo ne sliši nobenih pozivov o tem, kako rušimo strukture,
               dobro vpeljane strukture v izobraževanju. Ustanavljamo neke nove strukture, za katere
               nihče ne ve, kako bodo funkcionirale. Rušimo samostojne raziskovalne inštitute, kot
               je Pedagoški inštitut. Lahko vam govorim cel dan, kaj vse delamo v šolstvu zato, da
               bi ga sesuli. Verjamem, da vas ne bo nič prepričalo, zaradi tega, ker če bi seštela
               vse ure, kolikor smo razpravljali o visokem šolstvu, o znanosti in o raziskavah, bi
               prišli do impozantne številke, učinki so pa taki, da še vedno režemo. Upam, da bomo
               vsaj podprli kakšen amandma. Hvala.</p>
            </sp>
            <sp xml:id="SDZ6-Izredna-23-2012-12-05.sp37">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Patricija Šulin.</p>
            </sp>
            <sp xml:id="SDZ6-Izredna-23-2012-12-05.sp38">

               <speaker>PATRICIJA ŠULIN (PS SDS):</speaker>

               <p>Predsedujoča, hvala za besedo. Pozdrav vsem prisotnim!</p>
               <p>Uvodoma bi pričela z besedami in pogledom, da nam ne semaforji in ne risanje
               grafikonov, kje smo, ne bo pomagalo pri izhodu iz te krize. Moramo se zavedati
               odgovornosti, ki jo nosimo v tem trenutku in moramo narediti veliko več, kot smo v
               vseh letih naredili do sedaj, tudi, da kot država in družba vzdržimo in da pri tem
               ohranimo demokracijo. To je šele začetek pogleda v realnost. Ko si kot gospodarska
               družba na realnem gospodarskem trgu, globalnem trgu, na katerem je tudi Slovenija,
               potem demagoško skrbno izbrane sociološke besede sindikalistov ne pomagajo. Tam
               preživiš ali pa ne preživiš z dobrimi projekti, s skrbno ekonomijo in z veliko znanja
               in truda. Ko se je pričelo z izdelovanjem tega proračuna, je Vlada, ki je februarja
               zaprisegla, šele ugotavljala slabosti zapuščine, ki smo jo prejeli. Zapuščina je bila
               v veliko slabši kondiciji, kot smo si sploh lahko predstavljali.</p>
               <p>Denar, ki nam je za proračun za leti 2013 in 2014 na voljo, je v določenih številkah
               znan. V teh številkah so se v tem razponu morali dogovoriti najprej ministri, kajti
               vseh 8 resorjev je pomembnih za to državo. Tudi, če je denarja manj, se je vseh 8
               ministrstev moralo najprej dogovoriti glede na projekte, vizijo in cilje, koliko ga
               bo katero ministrstvo dobilo. Ta vlada je že takoj na začetku vzpostavila zelo širok
               konsenz pogovarjanja z ogromno deležniki, z Ekonomsko-socialnim svetom, širše tudi s
               študenti, s posamezniki in tudi poslanskimi skupinami, ne le našo, ampak vsemi, ki so
               tukaj. Mislim, da sprejemamo vse civilne iniciative in druge, ki nam želijo
               predstaviti svoje probleme, in tudi prav je tako. Vendar, denar, ki ga lahko
               razdelimo med 8 ministrstev, je, kot sem že povedala, v neki določeni številki in
               preko tega se ne da iti. Če greš, se moraš dodatno zadolževati. Kam nas je pripeljalo
               zadolževanje, vidimo, saj smo vsi v to vpeti.</p>
               <p>Vlada dela odgovorno, korak za korakom. Žal se v 9 mesecih, kar je na vladi, ne da
               narediti več, kot je naredila. Na mah se gospodarskih trendov ne da obrniti, saj smo
               del evropskega globalnega sveta in okrog nas so države, od katerih smo ekonomsko,
               gospodarsko in drugače odvisni, tako da smo skupaj v nekem krogu in obnašati se
               moramo tako, da samih sebe ne rušimo ponovno z zadolževanjem. Če pogledamo nekoliko
               nazaj, se v letih od 2009 do 2011, kljub temu, da se prihodki niso povečevali, kriza
               pa je bila v Evropi že prisotna in so jo tudi že reševali, kljub proračunskim
               primanjkljajem iz leta v leto, odhodkov ni zmanjševalo, čeprav se je vedelo, da
               odhodki ne rastejo in da ne bodo rasli. Kljub pešanju gospodarstva se proračunskih
               izdatkov ni prilagodilo temu stanju. Še več, število zaposlenih v Sloveniji v
               gospodarstvu je padalo, število javnih uslužbencev pa se je v tem času povečevalo.</p>
               <p>Da bi malo pozitivneje pogledali na situacijo, v kateri smo, če na proračun v tem
               delu lahko pogledamo tako – mislim, da je prav. Proračun je po moji oceni narejen
               odgovorno in s ciljem in upanjem na boljše čase, na katere se moramo pripraviti in
               odgovoriti sedaj z ukrepi, da pridemo do tja. Proračun se je v enem delu na določenih
               sektorjih povečal. Ne gre za zmanjševanje in rezanje vsega. Pomembno je, da se pove,
               da so se, na primer, na področju zdravstva sredstva za investicije za leti 2013 in
               2014 povečala, tako da gre za nadaljevanje nekaterih projektov, ki so se začeli že
               prej. Sredstva so namenjena tudi za onkologijo in radioterapijo v Univerzitetnem
               kliničnem centru v Mariboru, za Klinični oddelek za hematologijo v Ljubljani. Je tudi
               nekaj denarja za druge zadeve, ki jih naše zdravstvo in bolnišnice izvajajo.</p>
               <p>Pri odhodkih je del ukrepov že zajetih v Zakonu za uravnoteženje javnih financ in
               tudi v nekaterih drugih zakonih, ki smo jih že sprejeli. Žal pa imamo na paket, ki si
               ga je Vlada zastavila kot ambicioznega in odgovornega, na dva izmed ključnih zakonov
               v tem paketu, na sanacijo bank in na Slovenski državni holding, napovedana
               referenduma. Da je Vlada prisluhnila tudi tistim, ki so opozarjali, da selektivni
               dvig nižje stopnje davka na dodano vrednost ni smel v tem trenutku, je odgovor na to,
               da se je ta zakon potem iz procedure umaknil in se bo to manko poskušalo na neke
               druge načine pridobiti notri.</p>
               <p>Tudi črpanje evropskih sredstev je zelo pomembno. To je bilo danes že nekajkrat
               omenjeno in je prav, da se ponovi, da je to za nas zelo pomemben segment prihodkov,
               kajti naše gospodarstvo ustvari toliko kot ustvari, tako da je milijarda 400
               milijonov evrov zelo pomembna za nas. Realizacija črpanja je odvisna od številnih
               dejavnikov, od investicijske dokumentacije za infrastrukturne projekte itd.
               Investicije se bodo v letu 2013 povečale približno za en procent in še nekaj, tako da
               je tudi povečevanje postavk za podjetniške investicije in tudi iz naslova evropskih
               sredstev, za katera je predvideno okrepljeno črpanje. Verjamem, da nam bo tudi na tem
               področju uspelo črpanje evropskih sredstev in priprava dokumentacije, ki je potrebna
               in je pogoj za to. Zapuščina je slaba, v zadnjih nekaj letih se je slabo delalo na
               tem in je nujno potrebno, da ekipe, ki so bile že izpostavljene, pospešeno in v
               nadurnem času naredijo vse, da se lahko ta evropska sredstva počrpajo.</p>
               <p>Glede ustvarjanja inovativnega okolja v Sloveniji je treba poudariti, da je na tem
               področju Slovenija med ostalimi državami visoko uvrščena, vendar je nizko uvrščena na
               področju privlačnosti poslovnega okolja in rigidnosti trga dela, kar smo poskušali
               popravljati z reformo trga dela. Korak za korakom je treba vse slabosti naše države,
               naše zakonodaje in stanja, v katerem smo, z veliko odgovornostjo spraviti v neko
               realno življenje. Ne mislim pogledati stran, ko se govori o begu možganov, o mladih
               brezposelnih, mladih, ki so visoko izobraženi in tudi strokovnjakih, ki niso več tako
               mladi in odhajajo iz naše države drugam. Upam, da nam bo v tem času uspelo to
               inovativno okolje narediti privlačno, tako da se bodo ti kadri, ki so zdaj v tujini,
               ponovno vračali k nam. Tudi glede reševanja problemov, povezanih s kreditnim krčem in
               tako imenovano slabo banko. Pomembno in ključno je zame tudi to, da se ta seznam, do
               katerega upam, da bo prišlo, ali z zakonom o slabi banki ali na kakšen drug način, da
               v javnost, da se te ljudi obsodi za gospodarski kriminal. V tem trenutku je to zelo
               težko na hitro narediti. Za vse je potreben nek čas in upam, da se bo tudi na tem
               področju pohitelo, kajti državljani pričakujejo od nas, da te združbe, ki so
               kriminalne združbe in so med nami, postanejo znane. Nekatere so že, mislim pa, da jih
               je veliko več kot samo teh nekaj, ki se vrtijo v medijih in se jih omenja.</p>
               <p>Veljalo bi omeniti še področje Ministrstva za infrastrukturo in prostor, ker so
               tukaj predvidena investicijska sredstva skoraj podvojena v primerjavi s proračunskima
               letoma 2011 in 2012, tako da bo prišlo do investicij, ki tudi gospodarskim družbam
               zagotavljajo delo, delovna mesta in s tem tudi vse ostalo, kar se pritiče. Tako da se
               bo tudi na tem področju pospešeno črpalo evropska sredstva. Na tem ministrstvu
               izstopa področje železniškega prometa in infrastrukture. Največ sredstev je
               predvidenih, kot smo že slišali, za modernizacijo obstoječe železniške proge
               Divača–Koper in rekonstrukcijo železniške proge Pragersko–Hodoš ter za ureditev vseh
               ostalih prehodov na omenjeni trasi.</p>
               <p>Tudi sredstva za kmetijski in okoljski del se v globalu povečujejo. Tako je na tem
               resorju 60 milijonov evrov več sredstev namenjenih za ukrepe na področju razvoja
               podeželja in 35 milijonov evrov za stabilizacijo kmetijskih trgov ter nadalje tudi za
               trajnostno rabo voda in področje ravnanja z odpadki. Strah, da se na investicijskem
               področju ne bo dogajalo nič, je odveč. Podrobnejše številke so v proračunu oziroma so
               jih posamezni ministri za svoja ministrstva že predstavili, vendar mislim, da je
               prav, da se na njih ponovno opozori, da slika ni tako zelo črnogleda na vseh
               segmentih.</p>
               <p>Za konec še kratek sprehod po evroobmočju in nekaj glede predpostavk gospodarske
               rasti v naših najpomembnejših partnericah za leta 2012, 2013 in 2014. Če pogledamo
               Nemčijo, Italijo, Avstrijo in Francijo kot naše najbližje evroobmočje, lahko z
               veseljem ugotovimo, da se že v letu 2013 gospodarska rast dviguje, v letu 2014 pa je
               gospodarska rast že dokaj obetajoča. Če bomo sprejeli in vzdržali vse te ukrepe, ki
               jih je sprejela Vlada, z neko strpnostjo in mirnostjo, potem ne le samo, da upam,
               ampak tudi verjamem, da se bomo tej gospodarski rasti v letu 2014 približali tudi mi.
               Moramo pa skupaj, tako koalicija kot opozicija, pogledati realno, lahko tudi
               kritično, na ta naš problem, vsak s svojega zornega kota. Tako je vsaka razprava
               danes še kako dobrodošla. Vsi skupaj se moramo postaviti za pravičnejše kriterije, za
               ustvarjanje in porabo tistega, kar si kot Slovenci pošteno in pravično, tudi glede na
               potrebe posameznih resorjev, sami razdelimo. Hvala.</p>
            </sp>
            <sp xml:id="SDZ6-Izredna-23-2012-12-05.sp39">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Matej Tonin.</p>
            </sp>
            <sp xml:id="SDZ6-Izredna-23-2012-12-05.sp40">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi, lepo pozdravljeni!</p>
               <p>Ali sem zadovoljen s trenutno situacijo? Seveda nisem. Tudi jaz bi rad samo dajal in
               nikomur ničesar jemal. To najverjetneje vsi skupaj želimo in hočemo, ampak enostavno,
               ko sestavljamo proračun, prevzemamo tudi odgovornost za to, da prihodke in odhodke
               čim bolj uskladimo. Če na eni strani zahtevamo več za nek segment, na drugi strani to
               pomeni manj za drug segment. Ni noben problem govoriti, da dajmo več za raziskave in
               razvoj, samo treba je povedati, kje vzeti. Ali to pomeni manj za pokojnine? Ali to
               pomeni manj za plače javnih uslužbencev? Ali to pomeni manj za socialne transferje?
               Ali to pomeni manj za investicije? Treba se je samo zelo jasno odločiti in v okviru
               tega moramo delovati. Kolegica Potrata je rekla: "Najbrž vas ne bomo mogli
               prepričati." Mislim, da tu ne gre toliko za to, v kaj kdo koga lahko prepriča, ampak
               kakšne so naše zmožnosti. Razdelili bomo ves denar, kar se ga bo nabralo v proračunu,
               plus še nek dodatek, ki si ga bomo izposodili. Vsi predhodniki in številni drugi ste
               veliko govorili o tem, kaj pomeni, če je dodatek, ki si ga izposodimo, prevelik. Pri
               teh stvareh je treba biti pošten in jih povedati takšne, kot so.</p>
               <p>Kar se tiče generalnih ciljev in zmanjšanja primanjkljaja pod 3 % BDP, ne delamo
               popolnoma ničesar drugega kot tisto, kar je obljubila že prejšnja vlada. Ne spuščam
               se v razprave, katera vlada je za kaj bolj odgovorna, pa kaj kdo ni, pa kaj kdo je,
               ampak hočem povedati vsem tistim, ki danes na dolgo in široko razpravljate, kako je
               vse zanič, kako je vse brez veze, da izpolnjujemo tisto, kar je bilo nekaj let nazaj
               že obljubljeno. Številni, ki danes sedite v tem prostoru, ste bili poslanci tiste
               vlade. Ko razpravljate o teh stvareh, prosim, da na to ne pozabite.</p>
               <p>Na vsako stvar lahko gledamo z dveh strani. Vsaka stvar ima pozitivne in negativne
               lastnosti. Razumljivo je, da opozicija poskuša v tem proračunu predstavljati
               izključno negativne stvari. S tem ni nič narobe, to je po slovensko delo opozicije,
               ampak kljub vsemu bi jaz poskušal predstaviti tudi kakšno pozitivno stvar. V tem
               proračunu namenjamo več sredstev za investicije. Minister je povedal, da bo v tem
               proračunu za investicije namenjenih 600 milijonov evrov več kot je bilo v prejšnjem
               proračunu. Ali ni to tista stvar, o kateri je Pozitivna Slovenija ves čas govorila?
               Mislim, da je. Manj smo obdavčili podjetja, podjetja smo davčno razbremenili. Ali ni
               to tista stvar, za katero se ves čas zavzema Gospodarska zbornica in tudi podjetniki,
               ki pravijo, da so slovenska podjetja preveč obremenjena? Mi smo jih davčno
               razbremenili. Povečali smo olajšave za investicije in razvoj, da bodo podjetja nekaj
               od tega imela, če bodo vlagala v razvoj in v investicije. Razbremenili smo tudi
               srednji razred, če smem tako reči, naših državljanov. To je nekaj stvari, ki smo jih
               v tem proračunu naredili.</p>
               <p>V javnosti se velikokrat postavlja vprašanje: "Kje in na kakšen način boste pobrali
               prihodke oziroma davke od luksuza, kaj ste na tem naredili?" Bolj so obdavčena
               močnejša vozila, ki jih najverjetneje imajo nekoliko premožnejši, bolj so obdavčena
               plovila, bolj so obdavčene razkošnejše hiše. Dodali smo novo dohodninsko lestvico za
               tiste, ki zaslužijo več kot 67 tisoč evrov na leto. Vem, da pri tem vsi zamahnemo
               oziroma zamahnete z roko, ampak dejstva so takšna, luksuz se je bolj obdavčil. Glede
               na to, kako se ti prihodki zbirajo in koliko je teh stvari v Sloveniji, pa najbrž vsi
               skupaj vemo, kakšen bo izplen. Kolegica Bratušek, s katero zelo rad polemiziram in
               mislim, da je to tudi sestavni del parlamentarne razprave, je prej v uvodu povedala
               vse, kaj je narobe in kako bi mogli kakšno stvar narediti. Če se jaz kot poslanec
               trudim prepričevati z nasprotnimi argumenti, to za opozicijo ni v redu in poslanci
               opozicije bodo odkimavali, da nimam prav. Zato sem si izrezal nek časopisni članek,
               ki ga ni napisala koalicija, ampak ga je napisal eden izmed komentatorjev Financ.
               Lahko samo naslov preberem, ki se glasi: "Šušteršič čisti proračunsko sranje za
               Križaničem in Bratuškovo". Tega si nisem jaz izmislil, to niso moje besede, to je
               naslov. Tako da, pri teh stvareh mislim, da je potrebna samokritika, tako ali
               drugače.</p>
               <p>Ko govorimo o masi plač v javnem sektorju glede tega, kako in na kakšen način je naš
               javni sektor prenašal krizo ali kaj se je zgodilo z našim javnim sektorjem v času
               krize. Ne bom govoril na pamet, to niso moja lastna mnenja, ampak vam bom pokazal –
               morda pa ste ga uspeli prebrati – poročilo Umarja. Verjamem, da Umarju zaupate. Umar
               je lepo, z grafi pokazal in dokazal, da če pogledate rast stroškov slovenskega
               javnega sektorja v času krize, vidite, da so več ali manj ti stroški vseskozi
               naraščali. Na drugi strani jih je bilo v povprečju Evropske unije obratno in so se
               stroški javnega sektorja v času krize zniževali. Ko poskušamo na nek način del
               bremena te krize prenesti na javni sektor, je veliko nezadovoljstva, veliko kritike.
               Razumem, da to tako je, ampak nekateri, zlasti v zasebnem sektorju, so to že storili,
               v javnem sektorju se pa to počne šele zdaj. Kolega Jakič je vmes navrgel, recimo, kaj
               pa visoko šolstvo, raziskave itd. Mislim, da je to tudi relevantna debata in je treba
               pogledati nominalno, koliko se v ta sektor daje. Takrat včasih postanejo pogledi na
               te številke nekoliko drugačni.</p>
               <p>Razpravo bom nadaljeval kasneje, ker v tem trenutku nimam tega podatka, pa ga hočem
               točno povedati. Zdaj ga bom povedal na pamet, pa se bom kasneje še oglasil, ampak po
               informacijah, ki jih imam, se nominalno znesek za visoko šolstvo v primerjavi z
               letoma 2008 in 2009 v letošnjem letu ne bo znižal. To so konkretni podatki. Bom
               preveril, če sem se zmotil in se bom tudi opravičil. Kot sem rekel, teh stvari nimam
               pred seboj, bom pa preveril. S tem sem na nek način, mislim, da vse bistvene stvari v
               tem delu povedal, kar sem jih hotel, bom pa se še kasneje oglasil.</p>
            </sp>
            <sp xml:id="SDZ6-Izredna-23-2012-12-05.sp41">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospa Maša Kociper.</p>
            </sp>
            <sp xml:id="SDZ6-Izredna-23-2012-12-05.sp42">

               <speaker>MAŠA KOCIPER (PS PS):</speaker>

               <p>Hvala za besedo. Spoštovane in spoštovani!</p>
               <p>V okviru razprave o splošnem delu proračuna bom razpravljala o tistem delu
               proračuna, ki je vezan na delovanje pravosodja. Pravosodje ni nek poseben del
               proračuna, ampak pojem, ki zajema delovanje sodišč, tožilstva in delno tudi policije.
               To so ločeni deli proračuna. Sodstvo je tudi samostojni proračunski uporabnik, ampak
               vseeno je jasno, da je na vseh teh postavkah opaziti znatno znižanje sredstev. Kot
               tudi pri drugih, boste rekli, vendar je dejstvo, da na teh zelo pomembnih področjih
               vodstva, tako generalni državni tožilec kot predsednik Vrhovnega sodišča in tudi
               ostali opozarjajo, da te inštitucije nimajo dovolj sredstev niti za normalno
               delovanje do konca leta. Kdor je prisostvoval ali poslušal Odbor za pravosodje, se je
               lahko v detajle seznanil s temi problemi in očitki. Nekaj je bilo v vmesnem času že
               popravljeno, to je treba povedati, vseeno pa ostaja dejstvo, da sta zlasti tožilstvo
               in tudi sodstvo podvržena znatnemu zmanjšanju sredstev, kar bo imelo konkretne
               rezultate – bom kasneje povedala, kakšne – in to se mi zdi velik problem.</p>
               <p>Namreč, te inštitucije delujejo na področju, ki mu pravimo pravna država. Pravna
               država, kot kažejo protesti v zadnjem času, je nekaj, kar naši državljani dojemajo
               kot najbolj problematično pri delovanju naše države, in to ne samo zadnjih nekaj
               mesecev, ampak že nekaj let. Prav te institucije najbolj vplivajo na delovanje pravne
               države. Ta koalicija je kot svoj strateški cilj v dokumentu, ki se mu reče
               koalicijska pogodba, izpostavila prav izboljšanje delovanja pravne države. O tem je
               zelo veliko govorila tudi v predvolilnih soočenjih in verjetno na ta način pridobila
               tudi marsikateri glas s tem, da je kot lahke in lahko dosegljive prikazovala rešitve,
               ki bodo izboljšale delovanje pravne države. Temu ni tako, bistveno pa je, in to se
               dotika današnje razprave, da je za delovanje teh inštitucij treba zagotoviti ustrezne
               materialne in finančne pogoje in da je v tem smislu treba, glede na vse, kar se
               dogaja, razmisliti, ali je področje pravosodja tista prioriteta, kjer bi veljalo čim
               bolj paziti na to, kako se sredstva zmanjšujejo.</p>
               <p>Če se vrnem nazaj k ciljem te koalicije, je na strani 34 v odstavku oziroma v
               poglavju, ki se mu reče pravna država, ta koalicija napisala, da bo sodno vejo
               oblasti – to je prvi cilj –, ki mora ostati neodvisna pri sojenju, povabila k
               sodelovanju za ponovno vzpostavitev ugleda in avtoritete sodstva. Pravi še: "Pri tem
               bomo sami prispevali k tej avtoriteti z brezpogojnim spoštovanjem sodnih odločitev."
               Ne bom se spuščala v to, da tako predsednik Vlade, in to večkrat, kot tudi pravosodni
               minister negativno komentirata s tem, da gre za napačne odločitve, odprte še
               nepravnomočne odločitve sodstva, kar je bilo izrecno rečeno, da se ne bo delalo,
               ampak se bom na tej točki dotaknila samo tega, da sodelovanje s temi inštitucijami ne
               pomeni, da se jih ne jemlje resno pri pogajanjih za določitev proračuna, da se ne
               upošteva njihovih predlogov. In to predlogov, ki so finančno ovrednoteni, ki
               predstavljajo prihranek v višini 11 milijonov evrov, kar bi skoraj izničilo manko, ki
               ga te inštitucije imajo. Ne jemlje se jih kot resničnega partnerja v pogajanjih o
               proračunu, čeprav gre za ločeno vejo oblasti.</p>
               <p>Drugi cilj, ki si ga je koalicija v tem poglavju postavila, je, kot pravijo: "Ciljno
               stanje v pravosodju je odprava sodnih zaostankov v petih letih, pri čemer večja
               učinkovitost ne sme biti dosežena na račun kakovosti sodnih odločitev. Standardni rok
               reševanja običajnih pravdnih in kazenskih zadev bo šest mesecev na prvi stopnji in
               tri na drugi. Ko bo ta cilj dosežen, bomo postavili novega, ambicioznejšega." Kako
               boste take izredno ambiciozne cilje dosegli s tem, da boste zmanjševali sredstva, mi
               ni jasno. Predsedniki sodišč, okrajnih, okrožnih, Vrhovnega sodišča, so izpostavili,
               da je v pravosodju zmanjšanje sredstev direktno povezano z zmanjšanjem učinkovitosti
               delovanja teh inštitucij. Če si pogledamo njihov proračun, lahko ugotovimo, da 72 %
               proračuna predstavljajo plače sodnikov in drugega osebja. Kot vemo, je mandat
               sodnikov trajen, in odpuščati sodnikov ni lahko in ni mogoče kar tako. Naj povem, da
               je projekt Lukenda, ki ga je sprejela prva vlada Janeza Janše in takratni minister
               Šturm, ki je velikokrat s strani koalicije zelo hvaljen, povzročil še dodatnih –
               govori se, nimam točnega podatka – mislim, da okoli 120 do 130 novih sodnikov v našem
               sodnem sistemu, ki je v Evropi že tako znan po tem, da imamo največje število
               sodnikov na prebivalca. Takšno povečanje števila sodnikov, do katerega je prišlo v
               tistem mandatu, je direktno povezano s tem, da je treba tem sodnikom po zakonu
               zagotoviti plače. Če je treba zagotoviti plače, je proračun v tem smislu obremenjen
               in ga boste nekako morali pokriti. Pri preostanku, pri 28 % proračuna – za sodstvo
               govorim –, ostalih 53 % pa že zajemajo sodni stroški.</p>
               <p>Sodni stroški so stroški direktno vezani na sodne postopke, vezani na to, da sodišče
               sploh lahko deluje, tudi na izvedence, tudi na odvetnike po uradni dolžnosti, na
               zagotavljanje prisotnosti in vse drugo, kar je potrebno, da sodstvo kot tako sploh
               lahko normalno dela. Tukaj vsako poseganje pomeni to, kar sta opozorila predsednica
               Okrajnega sodišča in Sodni svet, da po dva meseca, po en mesec ali že sproti
               zmanjšuje sodiščem denarja. Ostanek so neki materialni stroški. Lahko vam iz lastne
               izkušnje povem, da razkošnosti na tem področju v pravosodju že dolga leta ni. Kakšnih
               koledarjev, kakšnih map, kakšnih usnjenih zvezkov – to je preteklost. Skoraj 15 %
               zajema brezplačna pravna pomoč. V tej krizi se ta strošek še nenadzorovano veča in ga
               vsaka vlada zelo težko predvidi, hkrati pa Vlada še sedaj ni prisluhnila našim
               pozivom. Postavila sem poslansko vprašanje, da naj se v določenem delu, kjer BPP ni
               potreben, recimo, za stroške pravnih oseb v insolvenčnih postopkih, razmisli o
               spremembi zakona.</p>
               <p>Pri tem proračunu je tako, da ga je zelo težko oklestiti brez, da bi se to direktno
               poznalo na sodiščih. Enaka situacija je tudi na tožilstvu, kjer gospod Fišer
               opozarja, da kadrovsko enostavno nima dovolj oseb, da bi pokrival vse zadeve. Moje
               osebno mnenje je, da je za situacijo, ki je na področju pravne države, najbolj
               odgovorno prav tožilstvo, tudi sodstvo seveda, ampak problem že dolga leta, in to
               izpostavljajo številni strokovnjaki, predstavlja zlasti tožilstvo. To se vidi tudi v
               zadnjih postopkih. Da ne bomo govorili zelo splošno, naši nasprotniki so radi
               konkretni, tožilstvo je bilo dolga leta nekako povezano z vašo državno sekretarko
               gospo Brezigar, ki je bila generalna državna tožilka in veliko let v vrhu tožilstva.
               Cilji na tem področju so že leta in leta enaki: zmanjšati število gospodarske
               kriminalitete, zmanjšati število organiziranega kriminala, narediti to, narediti ono,
               pa žal rezultati niso vidni.</p>
               <p>Vsako sodišče bo imelo merljive cilje – to je cilj številka 3 –, ključna odgovornost
               za doseganje ciljev pa bo na predsednikih sodišč, ki bodo s svojim mandatom
               odgovarjali za realizacijo. Morda je bilo mišljeno dobronamerno, ampak če ni denarnih
               sredstev, da bi sodišča delovala, če ni dovolj ljudi, če ni dovolj strojepisk – baje
               se bo v sodstvu odpustilo 480 oseb. Kako bo ubogi predsednik sodišča, pa me ne
               zanima, kateri je, dosegel svoj cilj? Ali bo to morda priročen izgovor, da se bomo
               lahko rešili predsednikov sodišč, ki nam ne ustrezajo? V nadaljevanju pravi cilj
               številka 5: "Operativne kapacitete policije in tožilstva bomo stimulirali in
               motivirali za učinkovito delo pri najzahtevnejših oblikah kriminalitete." Prvič,
               zakaj tega do sedaj že niste naredili? Drugič, če motivacija pomeni to, da jim
               znižuješ plače, ne daš dovolj sredstev, ne daš materialnih pogojev za delo, potem res
               ne vem, kako si to predstavljate.</p>
               <p>Naj še enkrat opozorim, da je naša država problematična na področju organiziranega
               kriminala in gospodarske kriminalitete, kjer se potrebujejo izredno dobro
               usposobljeni strokovnjaki, ki poznajo področje. Pričakovati, da bodo ljudje s takim
               znanjem, ki so pri svojem delu tako ogroženi, da nekatere sodnike in tožilce in
               njihove družine po dve leti čuvajo kot varnostniki – če boste mislili, da bodo to
               ljudje delali, ne da bi bili za to vsaj približno nekako plačani, potem vaše
               predstave žal niso realne in bomo še dolga leta imeli težave na tem področju. Cilj
               številka 6 je: "Pristojnost za državno tožilstvo bomo prenesli na Ministrstvo za
               notranje zadeve in z ustreznejšimi organizacijskimi rešitvami bolje povezali državno
               tožilstvo in kriminalistično policijo. Ta cilj pa je uresničen, to sem že povedala,
               bravo, 100 % v prvem mesecu uresničen cilj. Še bi lahko naštevala. Precej detajlni
               ste bili o spremembi zakonodaje na področju insolvenčnosti itd. Se ne dotika
               proračuna, zato samo pripomba, ki jo velikokrat dam, da te silne spremembe procesne
               in materialne zakonodaje kar naprej tudi zelo vplivajo na učinkovitost sodstva.</p>
               <p>Zaključila bom s tem, da tako sodstvo kot tožilstvo podajata številne konkretne
               možnosti, kako bi se njihov proračun lahko izboljšal. Optimizacijo mrež sodišč je
               sodstvo ocenilo z 11-milijonskim prihrankom. Že leta opozarjajo, da je treba kaj
               narediti na področju poštnih storitev, saj sodišča samo pošta stane 12 milijonov
               letno. Veliko stanejo storitve hrambe, nekaj milijonov itd. Predlogi za izboljšanje
               so podani. Zaključujem s tem, kjer se ves čas vrtimo. Koalicija pravi, da je treba
               varčevati in, bog pomagaj, rezati povsod itd. Jaz pravim, da je pravna država eno od
               najbolj ključnih področij naše države, ki proizvaja veliko nezadovoljstvo ljudi. Zato
               bi morali vi, ki ste za to odgovorni, oceniti, ali je to tako pomembna prioriteta, da
               je tukaj prihranek treba zmanjšati in optimizirati delo teh inštitucij, ali pa se
               lahko rešuje na isti način. Potem se ne smemo čuditi, da situacija ostaja takšna, kot
               je. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp43">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Gašpar Gašpar Mišič.</p>
            </sp>
            <sp xml:id="SDZ6-Izredna-23-2012-12-05.sp44">

               <speaker>GAŠPAR GAŠPAR MIŠIČ (PS PS):</speaker>

               <p>Spoštovani, spoštovane!</p>
               <p>Danes govorimo o varčevalnem in ne o razvojnem proračunu, kar je skoraj logično,
               glede na to, da temelj tega proračuna temelji na slabi dediščini. Iz ostankov
               sestavljamo proračun in tisto, kar se da sestaviti, sestavljamo. Vendar, ravno zato,
               spoštovani gospodje, ker so dohodki v gospodarstvu in v gospodinjstvih vedno nižji.
               Življenjski stroški pa ostajajo skorajda na enaki ravni oziroma se celo višajo.
               Morali bi biti nekoliko bolj previdni in nekoliko bolj sposobni sprejemati
               kompromisne odločitve in prisluhniti tako socialnim partnerjem kot strokovnjakom in
               tudi nam, opoziciji.</p>
               <p>Dejstvo je, da bruto domači proizvod pada, izvoz se zmanjšuje, socialni položaj
               ljudi se slabša in to pelje naravnost v poglobljeno krizo oziroma recesijo. Ob
               zavedanju, da je bistvo učinkovitega vladanja določevanje in izvrševanje prioritet
               glede na potrebe in finančne zmožnosti, ugotavljam, da predloga proračunov za leti
               2013 in 2014 nista zasnovana na tistih prioritetah, ki bi zagotavljale stabilnost in
               vzdržnost javnih financ. O uravnoteženju javnih financ se veliko govori in malo
               naredi. Izvajajo se le rezi in varčevalni ukrepi. Na prihodkovni strani ni videti
               premikov, ker Vlada po letu dni vladanja še ni dojela, da samo z varčevalnimi ukrepi
               ne moremo računati na izboljšanje slabe finančne situacije v državi. Vse, kar je
               Vlada do danes uspela predstaviti, je namera razprodaje državnega premoženja in
               dodatno zadolževanje, predvsem za sanacijo bank v breme davkoplačevalcev. Glede
               konkretnih ukrepov za zagon gospodarstva pa se kljub glasnim pozivom
               gospodarstvenikov in opozicijskih strank ne dogaja prav veliko. Vse skupaj se mi
               včasih zdi in deluje, kot da se Vlada ne zaveda, da brez produkcije in ustvarjanja
               novih delovnih mest lahko le sanjamo o stabilnosti in dolgoročni vzdržnosti javnih
               financ, da ne omenjam dolgoročne vzdržnosti nujnih reformnih ukrepov.</p>
               <p>Na jeziku ste premnogi močni in premočni. S spretno politično retoriko vam je, vsaj
               nekaterim, uspevalo polnih 21 let zapeljevati ljudstvo z obljubami o blaginji. Zato
               vsi tisti, ki pozivate, da bi v času krize morali stopiti skupaj, namesto, da nam
               grozite s trojko, državljankam in državljanom, ne samo nam, opozicijskim poslankam in
               poslancem – pa stopimo skupaj! Poslušajmo se, prisluhnimo drug drugemu in z dialogom
               sprejmimo kompromisne odločitve in ukrepe, tako kot smo to, na primer, naredili
               včeraj s 100-odstotno podporo Zakonu o pokojninskem in invalidskem zavarovanju. To je
               primer dobre prakse. Ampak, zakaj je bila podpora tako popolna? Zato, ker je minister
               Vizjak takšna oseba, s socialnim čutom in je znal prisluhniti, za razliko od
               nekaterih prepotentnih ljudi, ki mislijo, da so od boga poslani, da vladajo na
               Zemlji. Pa ni tako! Treba se je prizemljiti in treba je poslušati ter s kompromisom
               sprejeti trezne in pametne odločitve.</p>
               <p>Uravnotežimo javne finance, dvignimo gospodarsko rast! Koalicija zagovarja
               varčevalne ukrepe, opozicija in z njo celotno gospodarstvo pa zagovarja razvojne
               projekte. Iz načrtov razvojnih programov je razvidno, da ste vse večje projekte
               potisnili iz okvira tega mandata, tega sklica, po letu 2014, celo 2016 in tako
               naprej, celo 2020. Danes bi potrebovali zagon infrastrukturnih projektov, ne jutri in
               pojutrišnjem. Določeni projekti na lokalni ravni so pomaknjeni v leto 2013 oziroma
               bolj proti letu 2014 zaradi lokalnih volitev, ker se bo takrat s temi investicijami
               kupovalo glasove volivk in volivcev. Tako je zasnovano in tako jaz razumem, pa ne
               zaradi tega proračuna danes, ampak zato, ker vem, kako se vsi na lokalni ravni in na
               državni ravni obnašajo oziroma kako se obnašamo politiki.</p>
               <p>V koaliciji zagovarjate dvig trošarin na energente, v opoziciji pa svarimo, da boste
               s tem le še bolj obremenili gospodarstvo. Samo jemanje, brez ustvarjanja pogojev za
               razvoj in gospodarsko rast, ni konsolidacija javnih financ. Žal, to je moje mnenje in
               mnenje mnogih, ki se s financami ukvarjajo. V koaliciji podpirate razprodajo
               državnega premoženja in dodatno zadolževanje, predvsem za sanacijo bank v breme vseh
               davkoplačevalcev. V opoziciji zahtevamo transparentnost in večji nadzor pri
               upravljanju in trgovanju z državnim premoženjem ter udeležbo zasebnih lastnikov pri
               sanaciji bank. Pri delovnopravni zakonodaji vladne stranke zagovarjate fleksibilno
               varnost, mi zagovarjamo varno fleksibilnost in večjo socialno varnost vseh državljank
               in državljanov, brez razlik in ne glede na to, komu so na volitvah dali svoj glas. Vi
               zagovarjate selektivno šolstvo, mi zagovarjamo javno šolstvo. Znanje, vsi se bomo
               strinjali, je generator napredka. Brez znanja bomo samo še bolj zakrneli. Če drži
               rek, da se nasprotja privlačijo, potem smo naravnost ustvarjeni drug za drugega.
               Zatorej izkoristimo priložnost zaradi vseh tistih, ki so nam na volitvah zaupali svoj
               glas, zaradi vseh državljank in državljanov, zaradi nas samih in tistih, ki nas vedno
               težje prenašajo in zaradi vseh tistih, ki so jih posledice krize in varčevalnih
               ukrepov ter splošna stiska pognali na ulico.</p>
               <p>Spoštovani, tudi gospod Šircelj je omenjal prej, da potrebujemo konsolidacijo javnih
               financ na eni strani in zagon gospodarstva na drugi strani. Če je temu tako kot sem
               prej dejal, potem je rešitev te zapletene formule, da se poenotimo, da stopimo skupaj
               in da za voljo vseh tistih, ki sem jih omenjal prej, sprejmemo izključno kompromisne
               odločitve – moč argumenta in ne argument moči. Vladni ukrepi so skoraj diametralno
               nasprotni od naših, zato bi morali poiskati ne zlato pravilo, temveč zlato sredino,
               kajti rešitev je v zlati sredini. Tam, kjer se kregata dva, za božjo voljo, tretji
               dobiček ima, in nekdo na tem svetu ima dobiček na račun naših prerekanj in prerivanj.
               Zato se moramo zavedati svojega početja.</p>
               <p>Spoštovane in spoštovani, dokažimo sebi in ljudstvu, da o usodi te države ne
               odločajo politiki, ki so že dosegli raven svoje nesposobnosti. V slovenski politiki
               nimamo težav z begom možganov, imamo pa težave z izpranostjo in izparelostjo
               možganov. To je moj zaključek. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp45">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima minister dr. Janez Šušteršič.</p>
            </sp>
            <sp xml:id="SDZ6-Izredna-23-2012-12-05.sp46">

               <speaker>DR. JANEZ ŠUŠTERŠIČ:</speaker>

               <p>Hvala lepa za besedo.</p>
               <p>Dovolite mi, da se odzovem na nekaj ključnih očitkov oziroma komentarjev, pripomb,
               ki so bili podani na predloge proračuna zlasti v okviru predstavitev stališč
               poslanskih skupin.</p>
               <p>Najprej bi rad nekaj dejal o očitku, da Vlada nima ekonomske politike. Mislim, da
               ima Vlada zelo jasno ekonomsko politiko, ki je tudi premišljena in deluje hkrati na
               več področjih. Prva težava, prva situacija, s katero smo se začeli ukvarjati na
               začetku mandata, je bil takrat veljavni proračun, projekcija več kot 6-odstotnega
               primanjkljaja in posledično kršenje zavez države in kršenje pravil programa Pakta
               stabilnosti in rasti na osnovi uvedenega postopka presežnega primanjkljaja proti
               Sloveniji. Zato se je prvih nekaj mesecev, kot veste, praktično cela Vlada posvetila
               pripravi rebalansa za letos. S tem smo znižali letošnji primanjkljaj. O različnih
               ocenah primanjkljaja bom še kasneje govoril, ampak dejstvo je, da smo ga znižali in
               dejstvo je, da je to znižanje kredibilno. Ne glede na to, ali je v kakšni številki
               manjša razlika, ga danes vsi ocenjujejo kot uspešno znižanje primanjkljaja v
               letošnjem letu.</p>
               <p>Takšno politiko nadaljujemo in v prihodnjih letih predlagamo s temi proračuni
               počasnejši tempo. Zniževanje primanjkljaja – če smo šli letos blizu nad 3 %, gremo v
               naslednjih letih le nekaj pod 3 % zaradi gospodarskih razmer. Upočasnjujemo tempo
               varčevanja, ki je bil predviden takrat, ko smo sprejemali rebalans, o katerem smo
               takrat tudi poročali, zaradi gospodarskih razmer. To je en del ekonomske politike.
               Drugi del ekonomske politike so reforme, ki jih sprejemamo v teh dneh. Nekatere smo
               sprejeli oziroma so bile sprejete v Državnem zboru že septembra oziroma v prvem tednu
               oktobra. Gre za zakon o holdingu in za zakon o reševanju problema slabih bančnih
               terjatev. Kot veste je nad obema zakonoma še vedno zahteva za referendum, nista še
               uveljavljena in ju ne moremo izvajati.</p>
               <p>Včeraj je bila sprejeta pokojninska reforma, verjetno bo v kratkem sprejeta tudi
               reforma trga dela. To so pomembne reforme. S tem, kar smo na začetku leta naredili na
               področju proračuna in kar s tem predlogom nadaljujemo in tudi z reformami, ki so
               delno sprejete, delno v neki blokadi, v nekem odlogu, smo zagotovili to, da lahko še
               naprej financiramo svoje potrebe. Če tega ne bi naredili, potem bi danes bili v
               situaciji, ko niti takšnega primanjkljaja ne bi mogli načrtovati ali pa bi nam to,
               koliko se lahko zadolžimo, diktirali drugi.</p>
               <p>Drugi del ekonomske politike so ukrepi na področju gospodarstva. V predstavitvi
               proračuna sem govoril o bistveno višjih izdatkih za investicije, govoril sem o
               spodbudah za gospodarsko dejavnost na davčnem področju. To so pomembni ukrepi. Poleg
               tega pa je tisto, kar je po mojem mnenju ključno za zagon gospodarske aktivnosti v
               prihodnjem letu, uspešno reševanje problema slabih bančnih terjatev oziroma bančnih
               bilanc in v povezavi s tem tudi prezadolženosti gospodarstva. Glede tega vemo, kje
               smo. Referendumska zahteva je v presoji na Ustavnem sodišču. To je ključno, brez tega
               ne bo konca kreditnega krča, brez konca kreditnega krča pa ne bo možnosti za veliko
               širitev gospodarske dejavnosti, ne glede na to, kaj se bo dogajalo v mednarodnem
               okolju, kamor bi podjetja lahko izvažala. Če pogledate podatke o gospodarskem stanju,
               kažejo na padanje izvoza. To zagotovo ni posledica varčevanja, ampak je posledica
               nezmožnosti podjetij, da bi pri bankah financirala svojo dejavnost, tudi takrat, ko
               imajo zanjo trg.</p>
               <p>Tretji element je privabljanje tujih naložb. Sestavljeno je iz dveh sestavin. Ena je
               poenostavljanje gospodarskega okolja. To ni toliko v pristojnosti Ministrstva za
               finance, zato vam o tem ne bom kaj dosti več govoril, veste pa, kakšni so bili
               ukrepi, sprejeti v tem poletnem paketu za spodbujanje gospodarstva. Zadeva, ki je
               povezana s privabljanjem tujih naložb, je prodaja deležev države v nekaterih
               podjetjih, ki so v večini držav s tržnim gospodarstvom v zasebni lasti ali pa vsaj ne
               v prevladajoči lasti države, za katere, vsaj za nekatere med njimi, obstaja interes.
               To lahko sami ves čas spremljate, vendar smo tukaj želeli z zakonom o holdingu te
               postopke olajšati, poenostaviti, narediti bolj transparentne. Tudi ta zakon je zdaj
               pod neko referendumsko zahtevo.</p>
               <p>Glede ekonomske politike in njene filozofije bi še enkrat želel opozoriti na to, da
               v Sloveniji dileme konsolidacija ali rast ne more biti. Javnofinančna konsolidacija,
               vsaj v tej meri, v kateri smo jo izvedli letos in jo načrtujemo v prihodnjih dveh
               letih, je pogoj za to, da država sploh lahko financira svoje potrebe, da lahko
               financira svoj proračun in je pogoj za to, da si dobi neko kredibilnost, ne samo pri
               tistih investitorjih, ki nalagajo denar v državne obveznice, ampak tudi tistih, ki
               nalagajo denar v podjetja, kajti tudi oni gledajo boniteto države. Tudi, ko se
               ocenjuje boniteta bank ter večjih gospodarskih dolžnikov, je boniteta države, v
               kateri ti gospodarski subjekti, zlasti banke, delujejo, pomemben element v oceni
               njihove bonitete. Zato si je nemogoče predstavljati, da bi imeli državo, ki bi imela
               prevelik primanjkljaj, ne bi izpolnjevala svojih obvez in hkrati imeli gospodarstvo,
               ki bi se brez problema financiralo in širilo svojo dejavnost. To gre eno z drugim. Ko
               govorimo o teh mednarodnih razpravah, je zelo jasno, da države, ki imajo velike
               javnofinančne težave, ki ne počnejo tistega, kar je nek splošen cilj, ne
               konsolidirajo javnih financ, morajo to nalogo narediti ne glede na dilemo, ali
               javnofinančno varčevanje kratkoročno negativno deluje na gospodarsko rast ali ne, ker
               je z malo daljšo perspektivo to edina možnost, ki obstaja.</p>
               <p>Države, ki so takšno konsolidacijo že naredile, kot recimo Nemčija v zadnjih letih,
               ali pa države, ki tako velikih javnofinančnih problemov sploh niso imele – v teh
               državah je vprašanje varčevanje ali rast veliko bolj relevantno. Kot sem že prej
               rekel, s temi proračuni predlagamo, da se tempo zniževanja primanjkljaja v naslednjih
               letih umirja, tudi zaradi dileme med javnofinančno konsolidacijo, uravnoteženjem
               javnih financ na eni strani in gospodarsko rastjo na drugi strani.</p>
               <p>Kar se tiče vprašanj glede različnih ocen primanjkljaja, bi predvsem rad malo bolj
               pojasnil različne metodologije, ki obstajajo. V tej državi proračune predlagamo,
               spremljamo, sprejemamo in tudi izvršujemo na podlagi dejanskih denarnih tokov. Ko
               govorimo o primanjkljajih centralne države, tudi z obema blagajnama, ko sprejemamo
               proračune, govorimo o tem primanjkljaju. Ko rečem, da za prihodnje leto načrtujemo
               primanjkljaj 2,8 % bruto domačega proizvoda, govorim o tem primanjkljaju. V Evropski
               uniji, predvsem s spremljanjem zmanjševanja ciljev po programih stabilnosti, se pa
               uporablja metodologija, ki temelji na obračunskem principu, na principu prevzetih
               obveznosti tako s strani proračuna kot s strani tistih, ki v proračun plačujejo. Na
               tem področju je bila jeseni narejena neka neformalna ocena. Ta ocena temelji na
               podatkih Ministrstva za finance, jo je pa objavil Statistični urad in tudi evropski
               statistični urad. Ta ocena je takrat govorila o okvirno 4,2-odstotnem primanjkljaju.
               To smo tudi danes slišali. To je bila takrat ocena, ki je temeljila na gibanjih v
               prvih dveh četrtinah leta ali pa prvih dveh tretjinah leta.</p>
               <p>Prej sem povedal, da rebalans proračuna letos, kar se tiče prihodkov in odhodkov, ne
               bo potreben. Tisto, kar je odprto, je vprašanje dokapitalizacij. Veliko vprašanje je
               tudi, ali bo posojilo, ki smo ga dali Novi Ljubljanski banki letos, všteto v deficit
               ali prihodnje leto ali pa nikoli, kot mi razumemo metodologijo na tem področju. O tem
               ne bo odločalo Ministrstvo za finance, ampak naš statistični urad in evropski, ker na
               srečo nimamo sistema, v katerem bi minister za finance sam delal bilance, iz katerih
               bi ocenjevali, ali je dosegel cilje ali ne. To počnejo neodvisne inštitucije. Kdaj bo
               prišlo do deficita zaradi posojila Novi Ljubljanski banki v obliki nakupa plačila
               pogojno zamenljivih obveznic, je odvisno od tega, kdaj bo prišlo in če bo sploh
               prišlo do zamenjave teh obveznic v kapital. Nimam nobenega razloga za to, da bi
               domneval, da se bo to zgodilo že letos, kar pomeni, da je zelo verjetno, da se bo, če
               bo do te zamenjave prišlo, to zgodilo prihodnje leto. Lahko pa, da se, če se bo vmes
               našla neka druga rešitev za dokapitalizacijo banke, sploh ne zgodi, da bi se ta
               deficit prikazal, ker ne bo prišlo do končne pridobitve deleža v banki.</p>
               <p>Kar se letošnjega leta tiče, smo ob sprejemanju rebalansa govorili o tem, in to tudi
               zapisali, da bo po tej tako imenovani ESA metodologiji po sistemu evropskih računov
               primanjkljaj letos okoli 3,5 % bruto domačega proizvoda. Ocena okoli 4 % je v tem
               hipu verjetno najbolj realna in to je približno tista ocena, ki je bila neformalno
               narejena poleti. Po neki strukturi bo verjetno to na koncu leta precej drugačno.
               Uradno bodo ti podatki znani, kar nekateri dobro veste, aprila prihodnje leto, ko
               bodo pristojne inštitucije to objavile. Kar se tiče prihodnjega leta, naš namen je
               zmanjševati razliko med primanjkljajem, ki nastane po principu denarnih tokov, in
               tem, ki nastane po obračunskem principu, predvsem zaradi tega, ker bo z izjemo
               reševanja bančnega sektorja teh dokapitalizacij manj oziroma jih praktično ne bo in
               bo manj zadev, ki povečujejo to razliko. Mislim, da bomo prihodnje leto uspeli
               zmanjšati razliko med denarnim primanjkljajem proračuna, če tako rečem, in
               obračunskim, kar pomeni, da ga bomo tudi približali 3 %.</p>
               <p>Kar se tiče vprašanja, ali je to, kar smo predlagali glede dokapitalizacije bank
               enkratna rešitev ali ne. Večkrat sem rekel, da je težko govoriti o tem, da je
               dokapitalizacija bank enkratna rešitev, če to storimo vsako leto. Ravno zaradi tega,
               ker se je to počelo vsako leto in ker ni imelo nekih očitnih rezultatov, smo
               predlagali drugačen pristop. Ta pristop pomeni, poenostavljeno rečeno, da ves
               problem, ki je v bankah, skušamo priznati naenkrat in ga naenkrat tudi rešiti, z
               ukrepom, ki je interventen. Tega nismo nikoli zanikali. Zato smo tudi napisali in
               predlagali poseben zakon za ta ukrep. Ta ukrep pomeni, da država enkrat dokončno
               ugotovi, kolikšen je problem slabih terjatev v bankah in ga z enim ukrepom enkratnega
               dajanja garancije preko posebne družbe naslovi in ga rešuje izven bank. S tem zelo
               hitro pridemo do bank, ki imajo očiščene bilance, ki lahko povečajo posojilno
               aktivnost. Na drugi strani dobivamo mehanizem za reševanje prezadolženosti podjetij.</p>
               <p>Če bo drugo leto ta zakon uveljavljen in bomo ta poroštva izdali, se bo to v enem
               letu pokazalo kot veliko povečanje primanjkljaja. To možno povečanje primanjkljaja je
               že všteto v projekcijah naraščanja dolga, ki so bile prej predstavljene. Govorimo
               približno o 10 % bruto domačega proizvoda, vendar vedno tudi povemo, da bodo te
               terjatve tudi unovčene, da bodo zavarovanja unovčena in da bodo državni deleži v
               bankah prodani. Vse to so tudi po zakonu, ki ga je Državni zbor že sprejel, možni
               oziroma predvideni viri financiranja reševanja slabih bančnih terjatev. Veliko
               razlogov je, o tem sem že na dolgo govoril, da lahko rečemo, da bo na koncu, ko bomo
               čez 5 ali več let potegnili črto, praktično ves dolg, ki bo vložen v sanacijo bank,
               povrnjen.</p>
               <p>Še enkrat bi rad rekel, ker se je to zdaj ponovno očitalo v okviru proračunske
               razprave, da je način, ki smo ga predlagali, izbrali za reševanje bančnih terjatev,
               dražji. To ne drži zaradi tega, ker je edina razlika med načinom, ki smo ga
               predlagali mi in načinom, ki ga je predlagal kdo drug oziroma zagovarjal kdo drug,
               samo v tem, ali slabe bančne terjatve rešujemo izven bank, na neki posebni
               inštituciji, ali pa jih rešujemo v bankah. Če se odločimo za en ali drugi pristop, ni
               slabih terjatev niti več, niti manj, ravno toliko jih je, kot jih je. Če bi banke
               oblikovale svoje notranje slabe banke – mimogrede, zakon, ki je zdaj na referendumu,
               to možnost dopušča in jo uzakonja, in morda ne bo uveljavljena – in prenesle slabe
               terjatve na njih, bi država verjetno dala garancijo za te slabe terjatve, sicer ni
               nič naredila. Če bi dala garancijo za te slabe terjatve, potem bi jih morala dati
               ravno toliko, kot jih bo zdaj dala družbi za upravljanje bančnih terjatev, ker, kot
               rečeno, slabih terjatev je, kolikor jih je, ne glede na to, ali so v bankah ali jih z
               bank nekam prenesemo.</p>
               <p>Če se enkrat odločimo, da bo država dajala garancije za slabe bančne terjatve zato,
               da se bančne finance očistijo, je teh garancij enako ne glede na to, za kakšen način
               se odločimo. Če se pa ne odločimo, da damo te garancije, potem pa lahko še naprej
               dajemo kapital bankam. Nekaj tega bo v teh operacijah potrebno, ampak manj. Če bi
               zdaj dajali samo kapital v banke, bi banke te slabe terjatve odpisale letos in
               naslednje leto in čez dve leti in čez tri leta in na koncu bi morali toliko kapitala
               dati v banko, kolikor bomo zdaj dali garancij za te slabe terjatve. Dokapitalizacije,
               ki bi bile potrebne brez garancije za slabe terjatve, brez ščita slabih terjatev
               zato, da se te izločijo iz običajnih bilanc bank bodisi v bankah ali pa izven njih,
               bi bile toliko potrebne na koncu, kolikor bi bilo slabih terjatev odpisanih.</p>
               <p>Slabih terjatev bo odpisanih, kolikor jih bo in jih je, kolikor jih je, ne glede na
               to, ali mi banke dokapitaliziramo ali jih nekam prenašamo. Na koncu so kapitalski
               strošek terjatve, ki bodo odpisane, ki ne bodo v sedanji vrednosti unovčene. Ali to
               pokrijemo z dokapitalizacijami, direktnimi, ali pa z garancijami – stane enako, ker
               je problem enako velik. Nam se je zdelo in še vedno mislim, da je to zelo pametno, da
               je bolje dati garancije, ki jih država lahko povrne s prodajo tega premoženja, kot
               dajati kapital v neke inštitucije, pri katerih država, čeprav je lastnik, nima neke
               neposredne možnosti, da jih upravlja. Po mojem je prav, da minister za finance ni
               poleg tega, da je minister za finance, še direktor banke za povrhu. Ampak, zato tudi
               ni smiselno, da je lastnik te banke.</p>
               <p>Tretja zadeva, o kateri je bilo govora in to je zadnja, o kateri bi še nekaj
               povedal, je vprašanje fiskalnega pravila. Opravili smo nove simulacije glede na
               zadnje ekonomske rezultate oziroma napovedi, ki so se, kot vemo, poslabšale.
               Vprašanje je, ali delujemo v skladu s fiskalnim pravilom ali ne. Naj vam najprej
               povem, kaj so te napovedi pokazale. Kot veste, veste pa to zato, ker smo to
               velikokrat razlagali, ko smo predlagali fiskalno pravilo, je fiskalno pravilo
               narejeno tako, da takrat, ko so slabe gospodarske razmere, dopušča primanjkljaj.
               Zaradi teh poslabšanih napovedi, ne samo za letos in za prihodnje leto, ampak tudi po
               tem, počasnejšega okrevanja v naslednjih letih, ki je predvideno z raznimi napovedmi
               Urada za makroekonomske analize in razvoj, so tam ocenili, da bi bil leta 2015
               dopusten primanjkljaj javnih financ več kot 300 milijonov. Ko smo se poleti o tem
               pogovarjali, mislim, da je bila ta številka bistveno manjša. Ne bom na pamet rekel,
               kakšna, ampak bistveno manjša. Skoraj 330 milijonov, kot imam tu napisano, je skoraj
               1 % bruto domačega proizvoda. Tudi, če bi fiskalno pravilo sprejeli v Ustavi, tako
               kot smo predlagali, bi leta 2015 zaradi slabih oziroma ne odličnih gospodarskih
               razmer, počasnega okrevanja, še vedno lahko imeli 1-odstotni primanjkljaj v javnih
               financah.</p>
               <p>Če bi fiskalno pravilo sprejeli tako, kot smo predlagali – ne pravim, da je edina
               možnost, da ga sprejmemo tako, kot smo predlagali, ampak govorim o tem, kaj smo
               predlagali. Takrat je bil predlog, da bi v letu 2015 prvič morali pripraviti proračun
               tako, da bi spoštovali fiskalno pravilo. Mislim, da se bomo vsi strinjali, da od tu,
               kjer smo danes, priti na 1 % bruto domačega proizvoda primanjkljaja v letu 2015, ni
               pretežko, da se to da narediti. Tisto, kar smo še predlagali, da bi se zapisalo v
               Ustavo, je, da mora Vlada v obdobju do leta 2015, ko bi fiskalno pravilo začelo
               veljati, predlagati proračune tako, da se temu cilju približuje. Točno to je tisto,
               kar smo predlagali. Naj povem samo dve številki. Za leto 2012 smo ugotovili, da če bi
               že imeli fiskalno pravilo in bi ga morali polno spoštovati, potem bi primanjkljaj v
               letu 2012, po tistem, kar je bilo predlagano v začetnem proračunu, moral biti – imeli
               bi skoraj milijardo razlike. Zdaj to razliko zmanjšujemo na polovico s predlogi
               letošnjega rebalansa in proračuna, ki je predlagan za naslednje leto.</p>
               <p>Mislim, da bi v letu 2015 lahko z dodatnimi ukrepi, ki ne bi bili preveč zahtevni,
               prišli do tega, da bi izpolnili zahtevo fiskalnega pravila – primanjkljaj približno v
               višini 1 % bruto domačega proizvoda. To je tisto, o čemer sem prej govoril. Letos
               gremo s proračunom nekoliko pod 3 %, prihodnje leto še nekoliko bolj, potem bi pa v
               bistveno boljših gospodarskih razmerah kot so danes v letu 2015 naredili še ta
               dodaten napor in bi bili približno tam ali pa povsem tam, kjer bi fiskalno pravilo to
               naročilo. Tako da tu ni neke velike razlike med tem, kar smo predlagali kot fiskalno
               pravilo, in tem, kar zdaj predlagamo kot predlog proračuna. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp47">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Jožef Kavtičnik.</p>
            </sp>
            <sp xml:id="SDZ6-Izredna-23-2012-12-05.sp48">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Omenjenih proračunov za leti 2013 in 2014 ne bom mogel podpreti, ker nista razvojno
               naravnana. Vsak dober gospodar ve, da se v krizi pametno troši in da se premišljeno
               investira. Vsak otrok ve, da takrat, ko nima, ne more varčevati, in ne razumem, kako
               bomo varčevali, če nimamo. Pametno bomo trošili. Zato je treba narediti načrt, zato
               je treba narediti vse napore, da lahko dobite informacije tudi od drugih in ne
               uporabljati samo tistega, kar mislite vi.</p>
               <p>Verjamem, spoštovani minister, da imate dobre namere, vendar vaša dejanja kažejo
               ravno obratno. Včeraj smo sicer res vsi skupaj sprejeli pokojninski zakon, predvsem
               zaradi tega, ker smo se poslušali, ker ste nam verjeli, da imamo tudi kaj pametnega
               za povedati. Danes pa sprejemamo proračun, ki je najpomembnejši dokument v tem letu,
               pa niste bili sposobni prisluhniti ne opoziciji, ne sindikatom, ne študentom, ne
               številnim strokovnjakom, in se obnašate, kot da ste na tem svetu sami. To absolutno
               ni dobro.</p>
               <p>Predlog, ki je pred nami, grobo posega na področje šolstva in slabša pogoje v
               vrtcih, osnovnih šolah, srednjih šolah. Istočasno želite, da so naši univerzitetni
               programi konkurenčni tujim, pri čemer jim iz proračuna ne namenjate niti toliko
               sredstev, da bi lahko preživeli. Kar 20 milijonov zmanjka univerzam za izvajanje
               svojih programov in bolonjskih že potrjenih programov, ki bi jih morale izvajati. Res
               vas ne razumem. Če vam je toliko do sredstev in do denarja, kar vaša usmeritev kaže,
               potem bi pričakoval, da boste naredili vse, da bodo ljudje lahko zaslužili. V tem
               letu, ko vodite Vlado, ne vidim nobenih premikov, da bi dobili nova delovna mesta,
               nove programe in projekte, nove investicije, ki bi napolnile državno blagajno.
               Gospodarska rast pada, kljub vaši obljubi, da bo rasla. Pod vašo oblastjo smo
               pridelali še večjo izgubo, zmanjšal se je BDP, povečalo se je število brezposelnih,
               med državljanke in državljane ste zanetili ali zasejali strah in negotovost. Ogrožate
               raziskovalno ter znanstveno delo.</p>
               <p>Spoštovani, predlog, ki je tukaj, ignorira vse to, kar je, na kar mi opozarjajo, in
               kar smo v vseh letih samostojnosti začrtali. Kljub temu, da ste obljubili, da ne
               boste posegli v normativni del v vrtcih in šolah, nekako od zadaj želite preko Zakona
               o financiranju občin poseči v ta občutljiv prostor. Verjamem, da proračun ne more
               biti idealen. Pri sprejemanju tako pomembne in zahtevne materije, kot je proračun,
               moramo biti pazljivi. Predvsem moramo paziti na najobčutljivejše skupine, kot so
               otroci, starostniki, invalidi. Ni slučaj, da ste ravno tukaj posegli. Ne vem, ali je
               to vaša nova paradigma, da je treba ravno na najbolj občutljive skupine ljudi tako
               pritisniti. Vladna aroganca vnaša med ljudi negotovost in nemir, ki zavirata
               ustvarjalnost na vseh področjih, še posebej pri učiteljih, profesorjih,
               znanstvenikih, akademikih ter posledično tudi pri otrocih, dijakih, študentih.</p>
               <p>Vsi predlogi in opozorila strokovnjakov in tudi naš glas so kot bob v steno. Dobil
               sem občutek, da se nekaterim prav fučka, kaj si o tem misli opozicija in vsi tisti,
               ki sem jih že prej navedel. Ne razumem ministra in tudi ne koalicije. Dokazano je, da
               je dobro, če sodelujemo in če prisluhnete našim idejam. Ne samo idejam, tudi
               izkušnjam in nasvetom. Veliko se je govorilo, da stopimo skupaj in ne vem kaj še.
               Sedeli smo skupaj, pogovarjali smo se, vendar niste nič sprejeli, niste želeli
               razumeti, da nekdo razmišlja dobro, da razmišlja v korist državljanov, ki so nam dali
               glasove. Vse to dokazuje, da ste čustveno in duhovno čisto otopeli. Saj si ne znam
               drugače predstavljati zavrnitve zakonov kot je zakon o osebni asistenci invalidnim
               osebam ter amandmajev, s katerimi želimo zadržati izobraževalni standard za otroke in
               mladino na še civiliziranem nivoju. Te amandmaje ste na Odboru za finance in
               monetarno politiko gladko zavrnili. Kako naj bodo naši mladi potenciali in
               znanstveniki, raziskovalci, študentje, z znanjem konkurenčni vrstnikom iz drugih
               držav? Kako naj bo naša znanost konkurenčna v svetu, če se jo vedno manj spoštuje?
               Danes smo slišali, da je naša šola slaba, mi pa vemo, da so naši raziskovalci in
               znanstveniki priznani v svetu, med najbolj priznanimi v svetu. Zanimivo, ob tako
               slabi šoli.</p>
               <p>S potrditvijo tega proračuna boste dali javnosti sporočilo, da je za slovensko vlado
               in koalicijsko večino izobraževanje drugorazredna tema. To ni dobro, to je slaba
               popotnica. Veste, slovenski pregovor pravi, da je pamet boljša kot žamet. To ni bilo
               kar tako rečeno, to ni bilo zapisano zato, da bi bilo komu všeč, ampak je to dejansko
               stanje, ki je dokazalo, da se pameti ne da obvladovati. Verjetno je tukaj srž
               problema, ker si vi in Vlada želite obvladovati ljudi. Če je veliko pameti, je to
               veliko težje.</p>
               <p>Ljudje, državljanke in državljani, so že ugotovili, da niste kos tem nalogam in
               opravilom, ki bi jih morali opravljati. Zaradi tega smo v zadnjem času priča temu, da
               posamezniki in določene civilne organizacije, ki množično organizirajo razne
               humanitarne prireditve, dobrodelne akcije, prevzemajo naloge države. Pomagajo ljudem,
               ki so v stiski, da preživijo čez dan, teden, mesec in leto, da jih rešijo iz tega
               obupnega stanja. Zadnjič sem na televiziji gledal, kako so pleskarji stopili skupaj
               in prepleskali eno od bolnic. Poznam primere, kako starši, učitelji in učenci
               opravljajo razna vzdrževalna dela na šolah. Zaradi varčevalnih ukrepov se bojim, da
               bo šlo še slabše. Na to me opozarjajo ravnatelji, rektorji, dekani, številni
               strokovnjaki pedagoških in družbenih ved. Opozarjajo tudi študentje in starši. Zadeva
               ni tako enostavna.</p>
               <p>Vladi zato predlagam – danes smo slišali že veliko tega in v teh mesecih tudi
               doživeli –, da vse javne delavce, ki so za vas samo strošek, takoj upokojite.
               Pokojnine bodo bistveno manjše kot plače, upokojeni vzgojitelji, učitelji in drugi
               javni delavci pa bodo v luči dobrodelnosti vzgajali in čuvali otroke ter pripravljali
               dobrodelne, izobraževalne in druge delavnice. S tem boste prav gotovo spoštovani v
               koaliciji in boste vladi privarčevali sredstva, da jih bodo lahko vaši izbranci
               dobili v upravljanje in zapravljanje. Tako je pod neko oblastjo dobila denar večina
               tajkunov, ki jih danes tako neuspešno lovite. Veliko je govora o tem, kako je treba
               dokazati, kdo je tisti, ki je posegel v privatizacijo, istočasno pa zmanjšujete
               sredstva za pravosodje, imate vpliv nad tožilstvom itd.</p>
               <p>Predlagani proračun je lahko sprejemljiv samo za vas, ki sledite novi paradigmi, ki
               so jo ljudje že močno občutili in se ji glasno zoperstavljajo. Upam, da boste še
               pravočasno razumeli njihov gnev in nasprotovanja. Vaša usmeritev je za državljanke in
               državljane poniževalna. Starši otrokom ne morejo plačevati malic in posameznih
               izobraževalnih programov, in to kljub temu, da so zaposleni. V oddelke v vrtcih
               želite trpati nenormalno veliko število otrok in najmlajšim odrekate osnovno pravico
               do varnosti in ustrezne strokovne obravnave ter pozornosti s strani strokovnih
               delavcev. Napake pri vzgoji in izobraževanju v otroštvu se ne da odpraviti. Tudi, ko
               bomo prišli v situacijo, ko bo mnogo več denarja, ko bomo živeli v izobilju, se teh
               napak ne bo dalo več odpraviti.</p>
               <p>Zato vas opozarjamo, da ne delajte tega. Takšni posegi in nepremišljena dejanja so
               resnično nerazumna, saj so usmerjena proti mladim družinam, otrokom in populaciji, ki
               je najbolj ranljiva. Takšnega predloga proračuna nikakor ne morem potrditi ali
               sprejeti. Z amandmaji, ki smo jih v Pozitivni Sloveniji predlagali že na odboru za
               finance in niso bili sprejeti in jih bomo predlagali še enkrat, bi samo ublažili vaše
               krute namere, ki gredo v napačno smer. Greste v neko smer, ampak mi vas opozarjamo,
               da je to napačna smer. Samo tako za počez, z zavlačevanjem podpisa pogodbe za
               izgradnjo TEŠ 6 ste pridelali več kot 30 milijonov izgube. S temi 30 milijoni bi
               lahko plačali oziroma bi lahko pokrili stroške bolonjskega programa in malice za
               osnovnošolske otroke. Hvala.</p>
            </sp>
            <sp xml:id="SDZ6-Izredna-23-2012-12-05.sp49">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Darko Jazbec.</p>
            </sp>
            <sp xml:id="SDZ6-Izredna-23-2012-12-05.sp50">

               <speaker>DARKO JAZBEC (PS PS):</speaker>

               <p>Hvala lepa za besedo. Posebej lep pozdrav državnemu sekretarju gospodu Živkoviču
               zato, ker je zdravstvo njemu nekako bližja tema. Sedaj bi rad govoril o tem in je
               fino, da je tu.</p>
               <p>Na Ministrstvu za finance imate zelo radi številke, tako kot, recimo, kirurg
               skalpel. Za skalpelom je res pogosto pacient, ampak tudi za temi številkami je
               vsebina. Na področju zdravstva se ravno tako vse skupaj konča pri pacientu, kakorkoli
               se gleda samo matematično. Vemo, kakšna je situacija v zdravstvu. V tem trenutku
               govorimo o nekem finančnem potopu, skoraj vse bolnišnice so v izgubi. Tretjina
               zdravstvenih domov, katera še lani ni bila, je v izgubi, zdravstvena blagajna je
               prazna. Ta proračun ne odraža, da bi ta problem zaznal. Povedano drugače, verjetno
               imate neke druge rešitve, ker včasih se je iz proračuna nekako kompenziralo te izgube
               in dajalo finančne injekcije tam, kjer je bilo to potrebno.</p>
               <p>Če gremo nazaj k številkam, bi povedal, da preko trošarin na tobak, alkohol letno
               dobite okoli 440 milijonov v proračun. Iz Zavoda za zdravstveno zavarovanje, iz
               naslova DDV, dohodnine, specializacij in terciarja se proračun oplemeniti še dodatno
               za 300 milijonov evrov. Torej, okoli 740 milijonov evrov pride v proračun s področja
               zdravja. Ven ste za leto 2013 pripravljeni dati 111 milijonov, za leto 2014 pa 104
               milijone. Pri tej številki bi, glede na to, kar sem danes poslušal od nekaterih
               koalicijskih poslancev, rad poudaril to, da povišanje za 54 milijonov nima nobene
               praktične vrednosti. V bistvu ne gre za povišanje, ampak samo vračate tisto, kar ste
               z rebalansom enkrat odvzeli. Ampak, problem ni v tem. Poglejmo, kam ta denar sploh
               gre. Za nedokončane investicije, kar je dobro, ker so res nedokončane in se evropska
               sredstva ne bi mogla črpati, če se denar ne nameni za to. Namenja se tudi, zanimivo,
               za revščino. Predvidevate, da bo revščine naslednje leto več, ker je verjetno res.
               Več denarja je namenjenega za zdravstveno varstvo nezavarovanih in socialno
               ogroženih. Ni pa namenjeno več denarja za zdravljenje. Za pričakovati je več bolnih
               ljudi, vsekakor ne manj. Po bolniškem staležu smo že sedaj na vrhu v Evropski uniji.
               5 % ljudi je vsak dan v bolniškem staležu.</p>
               <p>Kar se tiče programa javnega zdravja, je tukaj prava katastrofa, če pogledamo
               proračun. Za naslednje leto namenjate dobrih 10 % manj za programe javnega zdravja.
               Vse študije zadnjih 4, 5 let so pokazale, da se je državam, ki so bile v krizi in so
               namenjale manj za javno zdravje, to kot bumerang vrnilo nazaj z večjimi stroški v
               zdravstvu. To pomeni, da s tem ukrepom zdravstvo v bistvu dražite. Danes poslušam o
               varčevanju, ampak to zdravstvo draži. Ne vem, zakaj se pri nas nočemo učiti iz
               izkušenj drugih. To so pokazale študije Evropskega observatorija za zdravstvene
               sisteme in politike na primerih držav, ki so bile v krizi že malo prej. Tem je po
               mojem mnenju za verjeti. Deluje mi nekako religiozno, da verjameš tistemu, česar ni
               in ne verjameš znanosti ali študijam.</p>
               <p>Da je zadeva še bolj bizarna, ste naredili nikogaršnjo zemljo. Da razložim. S
               spremembo Zakona o zdravstveni dejavnosti ste združili območne zavode. Področje
               javnega zdravja sedaj ne dobi niti tistega denarja, ki ga je pridelalo na trgu, s
               tržnega deleža. V proračunu ste zmanjšali postavko, odvzem tega denarja je pa iz
               tržnega dela. Tako da sploh ne vem, iz česa se bo financiralo javno zdravje. Lahko
               rečem, da zdaj, ko smo v mesecu decembru in bomo pisali novoletne voščilnice, lahko
               zapišemo: "Srečno novo leto 2013 in veliko zdravja vam želim, saj vam proračun 2013
               ne omogoča veliko zdravljenja." Ta proračun ne odraža, da bi zdravje bila neka
               vrednota in da bi se nanj gledalo kot na prioriteto. Niso upoštevana priporočila
               Svetovne zdravstvene organizacije, ne priporočila Evropskega observatorija za
               zdravstvene sisteme in politike in tudi ni upoštevana pričakovana sprememba
               demografske slike. Toliko zaenkrat. Hvala.</p>
            </sp>
            <sp xml:id="SDZ6-Izredna-23-2012-12-05.sp51">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Samo Bevk.</p>
            </sp>
            <sp xml:id="SDZ6-Izredna-23-2012-12-05.sp52">

               <speaker>SAMO BEVK (PS SD):</speaker>

               <p>Hvala za besedo, gospod podpredsednik. Spoštovani zbor!</p>
               <p>Državni proračun je eden najpomembnejših dokumentov, ki ga poleg ustavnih sprememb
               obravnava in sprejema Državni zbor Republike Slovenije. Kriza se je pri nas začela
               leta 2008, čeprav tega sprva še nismo hoteli priznati. Danes smo po mnenju nekaterih
               strokovnjakov v četrti fazi finančne, gospodarske in socialne krize, ki se kaže v
               težavah, ko je treba zagotavljati finančno likvidnost podjetij in predvsem države.
               Pred tem smo imeli tretjo fazo krize, ki se je začela s padcem pokojninske reforme
               junija lani in se je stopnjevala z nekaterimi neodgovornimi izjavami predstavnikov
               sedanje vladajoče ekipe, da je Slovenija na robu bankrota. Posledice so bile
               direktne. Cena denarja se je za državo, za banke in posledično za podjetja in
               državljane povišala. V času krize se je zgodilo tudi več strateških napak. Ena večjih
               je propad gradbenih velikanov SCT in Primorja. Tu so zatajile predvsem banke in tudi
               vlada ni pokazala dovolj razumevanja za dokapitalizacijo. Negativne posledice stečaja
               Primorja so za banke in državo danes bistveno večje kot bi bile, če bi mu pomagale.
               Po toči zvoniti je žal prepozno. Upam samo to, da smo se iz tega kaj naučili.</p>
               <p>V Evropi je danes od 24 do 25 milijonov brezposelnih. Zelo zaskrbljujoč proces rasti
               brezposelnosti v zadnjih nekaj letih imajo tudi v Združenih državah Amerike in vse to
               predvsem na račun, da se je industrijska proizvodnja iz Evropske unije in Združenih
               držav Amerike selila v Azijo in druge regije, kjer je bila poceni delovna sila. Tako
               so danes posamezne države ali regije v nekaterih evropskih državah že popolnoma brez
               industrije. Klasični primer je Anglija. Ne moremo biti vsi bančniki ali natakarji,
               dejstvo je, da ne moremo vsi delati v storitvenih dejavnostih, zato je nujno, da
               ohranimo industrijo in industrijsko proizvodnjo tudi v Evropski uniji in v
               Sloveniji.</p>
               <p>Kako pomembna so sredstva za izobraževanje, raziskave in razvoj v državnih
               proračunih, ne samo pri nas, ampak tudi drugod po svetu, bom ponazoril z naslednjim
               primerom. Profesor Gabriel Crean iz Francije je na eni izmed razvojnih konferenc v
               Bruslju izpostavil, da je treba v realnem sektorju izgraditi celoten sistem od
               razvoja do patenta in v končni fazi tudi do proizvodnje. Če pogledamo en segment
               razvijanja novih izdelkov ter njihovo proizvodnjo, pridemo do strašljivih podatkov na
               globalni ravni. Število patentov: v ZDA 27 %, v Evropski uniji 32 %, v Aziji 38 %. Ko
               pogledamo proizvodnjo tega konkretnega izdelka, so razlike enormne: v Združenih
               državah 0 %, v Evropski uniji 1 % in v Aziji 87 %. Azija ima danes patente in delovna
               mesta. Dejstvo je, da sta Združene države Amerike in Evropa selili proizvodnjo v
               cenejša območja, vendar je bila zato izguba delovnih mest velika. Ponovno je treba
               proizvajati doma, v Združenih državah Amerike in tudi v Evropski uniji. V Združenih
               državah Amerike je predsednik Obama že lansiral novo paradigmo, proizvodnjo nazaj v
               Združene države, ki že kaže rezultate, medtem ko v Evropi še stopicamo na mestu.</p>
               <p>Zato morajo razvojne banke v Evropski uniji, Sloveniji in tudi evropski in slovenski
               proračun stimulirati znanost in razvoj ter proizvodnjo novih izdelkov ter povrniti in
               ohraniti Evropo in tudi Slovenijo kot enega vodilnih globalnih proizvajalcev. Da so
               kljub slabim in kriznim časom tudi svetle izjeme, lahko ponazorim na primeru
               Idrijsko-Cerkljanske regije oziroma Idrijsko-Cerkljanskega industrijskega bazena,
               kjer imamo svetovne korporacije kot so Kolektor, Hidria in Eta v Cerknem, kjer
               praktično ni brezposelnih. V občini Cerkno je najnižja brezposelnost v Sloveniji,
               mislim, da tam okrog 2,5 %. Tudi v upravni enoti Idrija je brezposelnost med
               najnižjimi v Sloveniji, tako da se tudi v teh kriznih časih da narediti zgodbo o
               uspehu. Seveda, če se menedžerji ukvarjajo predvsem z razvojem, ne pa z lastninjenjem
               svojih podjetij in to je tisto glavno. Zato bi morala tudi država investirati
               predvsem v razvoj. Žal so te postavke, tudi v proračunih za leto 2013 in za leto
               2014, podhranjene.</p>
               <p>V začetku novembra je minister mag. Radovan Žerjav v Spodnji Idriji odprl nov
               razvojni inštitut v okviru Hidrie. Pred enim letom je tak razvojni inštitut odprl
               Kolektor v Idriji. To so podjetja, ki vlagajo v razvoj, ki širijo proizvodnjo tako v
               Sloveniji kot tudi zunaj njenih meja. Vse te pozitivne primere moramo natančno
               preštudirati in se iz njih kaj naučiti, kajti tudi v Sloveniji se da v teh kriznih
               časih marsikaj postoriti. Konec koncev je prejšnja vlada tem trem podjetjem namenila
               skoraj 14 milijonov evrov razvojnih sredstev iz državnega in evropskega proračuna, pa
               tudi sicer je iz proračuna spodbujala razvoj slovenskih podjetij. Zanimiv je na
               primer podatek, da je bilo pred letom 1990 v Sloveniji okoli 4 tisoč 500 razvojnih
               inženirjev, ki so bili zaposleni v slovenski industriji, sredi 90. let pa je bilo
               le-teh komaj tisoč 400.</p>
               <p>Prav zaradi tega je Državni zbor na pobudo Vlade leta 2000 sprejel tako imenovani
               zakon o tehnološkem tolarju, ki je bil namenjen financiranju razvoja, zaposlovanju
               razvojnih inženirjev in spodbujanju projektov v slovenskem gospodarstvu. Danes imamo
               na voljo tudi evropska sredstva in bistvena prioriteta te vlade bi morala biti
               izboljšanje črpanja teh sredstev, kajti to je edini pravi sveži denar za razvoj in
               investicije, ki ga tako nujno potrebujemo. Mislim, da bi moral biti prav iz teh
               razlogov, ki sem jih zdaj navajal, državni proračun za leto 2013 in leto 2014 bolj
               usmerjen v razvoj in razvojne projekte.</p>
               <p>Na proračun za leto 2013 sem vložil amandma, ki se nanaša na vzdrževanje nezalitega
               dela Rudnika živega srebra Idrija, monitoringa nad zapiralnimi deli in rudarske
               škode. To ne bo rešilo slovenskega gospodarstva, tudi ne pokopalo proračuna, daleč od
               tega, je pa to priložnost za zelo obetaven razvojni projekt. Prav na primeru
               likvidacije rudnika lahko dobimo zelo zanimiv razvojni projekt. Rudnik v Idriji je
               bil drugi največji rudnik živega srebra na svetu. Skupaj z rudnikom v Almadenu v
               Španiji, ki je bil največji, sta se letos uvrstila na prestižni seznam svetovne
               dediščine pri Unescu. V Idriji je še vedno od 6 do 10 % vseh svetovnih zalog živega
               srebra. Ko se je rudnik zapiral oziroma ko se je sprejelo odločitev o postopnem
               zapiranju sredi 70. let, je bila cena jeklenke 90 dolarjev. Zaradi ekoloških razlogov
               se je proizvodnjo in uporabo živega srebra opuščalo. Čeprav je danes cena jeklenke na
               prostem trgu 2 tisoč dolarjev, v Evropski uniji te proizvodnje in uporabe ne bo več.</p>
               <p>Danes se uporablja samo še v Mongoliji, na Kitajskem, v Južni Ameriki, na primer, v
               Braziliji itd. Evropska unija je namreč leta 2005 sprejela strategijo Skupnosti za
               živo srebro, na podlagi katere je bila od leta 2000 dalje prepovedana uporaba in
               trgovina z živim srebrom. Od leta 2009 v okviru OZN potekajo aktivnosti za sklenitev
               svetovne konvencije OZN o živem srebru, pri čemer aktivno sodeluje tudi Vlada
               Republike Slovenije. Prav s temi dokumenti so povezane priložnosti, ki jih ima
               Slovenija, saj lahko uveljavimo izjemno znanje in izkušnje o vplivih živega srebra na
               človekovo zdravje in okolje.</p>
               <p>Vlada Republike Slovenije je konec leta 2009 sprejela sklep o likvidaciji Rudnika
               živega srebra Idrija. Vse od takrat poteka vrsta aktivnosti, kako nadaljevati in
               urediti zakonsko obveznost, ki izhaja iz Zakona o preprečevanju posledic rudarjenja v
               Rudniku živega srebra Idrija. Po likvidaciji rudnika bo še vedno treba skrbeti za
               vzdrževanje nezalitega dela rudnika, opravljati monitoring nad zapiralnimi deli,
               sanirati okolje in rudarsko škodo ter poskrbeti za upravljanje in vzdrževanje
               kulturne, naravne in tehniške dediščine, ki je povezana z idrijskim rudiščem.</p>
               <p>Prej sem povedal, da je ta dediščina na seznamu svetovne dediščine pri Unescu. Na
               podlagi Zakona o preprečevanju posledic rudarjenja v Rudniku živega srebra Idrija se
               bo do konca leta 2012, do konca letošnjega leta, izvajal program vzdrževanja
               nezalitega dela jame, monitoringa in rudarske škode. To je bil program, ki se je
               začel izvajati leta 2008 in bo končan letos, Vlada pa ga je sprejela že leta 2007.
               Rudnik je pripravil program za obdobje 2013–2017, ki je v proračunih za naslednji dve
               leti, za leti 2013 in 2014, bistveno podvrednoten. Ta postavka je sicer še ostala,
               vendar za celovito izvajanje tega programa to ne bo zadostovalo, zato sem tudi vložil
               amandma.</p>
               <p>Rudarska škoda je zakonska kategorija na podlagi rudarske zakonodaje. Rudarsko škodo
               se plačuje za vso škodo, ki je bila zaradi večtisočletnega rudarjenja povzročena na
               infrastrukturi in objektih v mestu Idrija. Ta postavka je bila tudi v proračunu za
               leto 2012, nato je bila z rebalansom razpolovljena, z ukrepom finančnega ministrstva
               pa je bilo zaustavljeno izvajanje proračuna in izplačevanja rudarske škode. Ljudje so
               sanirali okolje. Recimo, v konkretnem primeru v mestnem jedru, ki je pod zaščito
               Unesca, je skupina stanovalcev sanirala spomeniško zaščiten objekt. Vložili so svoj
               denar, pričakovali so tudi del rudarske škode, stvar je obnovljena, narejena, zdaj pa
               niso več upravičeni do tega denarja, ker je izvajanje državnega proračuna na tej
               postavki zaustavljeno.</p>
               <p>Še ena stvar, ki je povezana s priložnostjo, o kateri govorim. Ko gre za likvidacijo
               rudnika in tega podjetja, gre za preoblikovanje tega podjetja v javni zavod. Vlada
               Republike Slovenije je že lansko leto kot pogoj za vpis na seznam svetovne dediščine
               pri Unescu sprejela sklep in ustanovila Center za upravljanje z dediščino živega
               srebra Idrija. Zgolj ta sklep ne zadostuje. Zdaj bi bilo treba spraviti ta zavod v
               delovanje. Gre v bistvu za preoblikovanje, ne pa za nastanek novega zavoda. Ne gre za
               nek nov subjekt, ampak samo za preoblikovanje podjetja v javni zavod, kajti še naprej
               bo treba opravljati vse zakonske obveznosti, ki jih je do sedaj opravljal rudnik in
               skrbeti za tehniško, naravoslovno in kulturno dediščino in opravljati monitoring nad
               zapiralnimi deli. Ta rudnik ne bo nikoli dokončno zaprt, treba ga bo še naprej
               vzdrževati, ker se nahaja tik pod mestom, ki šteje 6 tisoč prebivalcev, razen, če se
               država odloči in zgradi novo mesto in preseli teh 6 tisoč ljudi, v kar pa ne
               verjamem.</p>
               <p>Zato bo ta zavod lahko skrbel za to, kar je po zakonu dolžan skrbeti. V okviru tega
               je že predprejšnja vlada leta 2008 ustanovila Informacijsko raziskovalni center za
               živo srebro. V Idriji imamo zelo jasno izdelan nov razvojni projekt, ki lahko nastane
               na podlagi izjemne dediščine nekdaj svetovno znanega rudnika. Od te vlade pričakujem,
               da bo sprejela vse ukrepe za čimprejšnje preoblikovanje podjetja v center za
               upravljanje, kar je bil eden izmed pogojev za vpis na seznam Unesca. V nasprotnem
               primeru nam lahko grozi izbris iz tega seznama, kar bi bila velika sramota za našo
               državo. Poleg tega predlagam tudi, da Državni izbor sprejme amandma, ki sem ga vložil
               na proračun za leto 2013. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp53">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Kolegice in kolege sprašujem, če želi še kdo razpravljati o splošnem delu
               dopolnjenega predloga proračuna. Vidim roke, zato odpiram prijavo za razpravo.
               Prosim, da se prijavite.</p>
               <p>Besedo ima mag. Katarina Hočevar.</p>
            </sp>
            <sp xml:id="SDZ6-Izredna-23-2012-12-05.sp54">

               <speaker>MAG. KATARINA HOČEVAR (PS DL):</speaker>

               <p>Hvala za besedo, gospod podpredsednik. Lep pozdrav!</p>
               <p>"Če Šušteršič popusti, nam ni pomoči," je prejšnji teden v svojem komentarju zapisal
               eden izmed slovenskih ekonomistov. Verjamem v našega ministra, da ne bo popustil in
               da bo nadaljeval pot konsolidacije javnih financ.</p>
               <p>Kar se tiče teh razprav in evforije glede varčevanja, moram poudariti, da ta vlada,
               čeprav jo podpiram, žal še nič ni privarčevala. Dosegla pa je korak naprej k manjšemu
               zadolževanju in zato ima mojo podporo tudi v prihodnje. Uravnotežen proračun in
               primanjkljaj pod 3 % BDP sta za Državljansko listo vrednoti. To je edina pot do
               cenejšega zadolževanja in pot za izhod iz krize. Vse drugo je v tem trenutku žal
               iluzija. S tem predlogom proračuna se zasleduje cilj oziroma ohranja zaveza glede
               primanjkljaja v Paktu stabilnosti in rasti in to je glavni razlog, zaradi katerega
               bom oba predloga proračuna podprla. Moj glas za proračun gre tudi zato, ker namenjamo
               600 milijonov evrov več za investicije. Vesela sem, da se pretirano ne manjšajo
               sredstva občinam in da je bil z njimi dosežen sporazum o zgolj 3-odstotnem zmanjšanju
               povprečnine. Tukaj bi poudarila, da so občine temeljne celice lokalne skupnosti in da
               so, če imajo župane, ki delajo v dobro ljudi, nosilke razvoja v posameznih regijah.
               Sem glasna zagovornica bolj enakomernega razvoja Slovenije.</p>
               <p>Danes, ko poslušamo veliko razprav o tem, kateri resor, katera politika potrebuje
               več sredstev, bi rada na tem mestu povedala oziroma poudarila, da je še danes na
               slovenskem podeželju stalna praksa, da če se v eni vasi asfaltira cesta, zgradi
               vodovod, v preteklosti tudi telefone, da so naši državljani to sofinancirali. Kar je
               v mestu, v urbanih središčih, stalnica za naše državljane, na podeželju to ni. Pa ni
               nobenih protestov in glasnih razprav na to temo. Kljub kritikam na ta proračun,
               lahko, če pogledamo razrez 9,6 milijarde evrov, ugotovimo, da gre največji delež, 16
               %, izobraževanju in športu, da 13 % proračunske malhe namenjamo pokojninskemu varstvu
               in 11 % socialni varnosti. Kar me žalosti oziroma je to breme preteklosti, je
               servisiranje javnega dolga. Na četrtem mestu je ta postavka in s to prakso je treba
               prekiniti. O vloženih amandmajih se bom opredeljevala kasneje.</p>
               <p>Če sem začela z mislijo uglednega slovenskega ekonomista, bom zaključila s citatom
               pesmi zagorske upokojenke. Tako je opredelila svojo kitico v svoji preprosti pesmi:
               "Božiček, če imaš še kaj veljave, lepo te prosim, daj jim pamet v glave..." – s tem
               je mislila nas, politike – "da bodo le toliko porabili, kot bomo s svojim delom
               zaslužili in ne še petim rodovom dolgove naložili." Proračun za leto 2013 sledi tej
               misli upokojenke iz zagorske doline in tudi zato ima mojo podporo. Hvala.</p>
            </sp>
            <sp xml:id="SDZ6-Izredna-23-2012-12-05.sp55">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospa Alenka Pavlič.</p>
            </sp>
            <sp xml:id="SDZ6-Izredna-23-2012-12-05.sp56">

               <speaker>ALENKA PAVLIČ (PS PS):</speaker>

               <p>Da je proračun nerealen, smo že slišali in da ima vsaj 300-milijonsko luknjo tudi.
               Naj to ne izpade kot poceni demagogija ali populizem, vendar proračun je lahko
               soliden, slab ali najslabši. Za tega lahko rečem, da je najslabši. To ne bi bilo nič
               nenavadnega, če ne bi z njim hkrati uničevali kvalitetnega javnega šolstva,
               kvalitetnega zdravstva, kvalitetne predšolske vzgoje itd. Če želimo, da bi državna
               malha zadovoljila vse kategorije, ki črpajo iz nje, bo treba narediti več na
               prihodkovni strani. To ste danes slišali že večkrat. Res je tudi, da ni nič
               nenavadnega, če povemo, da več kot pride denarja notri, več ga lahko razdelite. Da ga
               notri ne prihaja zadosti, opozarjamo že od vsega začetka našega mandata. Zakaj? Zato,
               ker kljub vsemu niste nič naredili na strani gospodarskega zagona, gospodarske rasti
               in dviga konkurenčnosti, da bi gospodarstvo lahko pridelalo več denarja in s tem
               napolnilo državno blagajno. Kot smo lahko slišali iz ust gospodarstvenikov le-ti
               pogrešajo pravno državo. Tudi v zadnjih medijskih primerih smo lahko videli, da je
               pravna država že skoraj mrtva. Ministra Pličaniča pozivam na delo.</p>
               <p>Splošne ugotovitve s področja infrastrukture so sledeče. Proračun je nepregleden –
               namerno ali zaradi neznanja? Vsi pomembni večji infrastrukturni projekti, za katere
               ponavljamo kot papige, da so gonilo gospodarskega zagona, so potisnjeni do leta 2016
               in še dlje. Odgovarjate, da zato, ker ni pripravljenih projektov, da bi iz evropskih
               perspektiv lahko črpali ta sredstva. Mogoče pa zato, ker se zavedate, da vam jih ne
               bo več treba izvajati, ker te vlade takrat več ne bo. Če to ne drži, bi se glede na
               pravkar povedano moralo sedaj na ministrstvih kar kaditi od hitrosti in akcije pri
               pripravljanju projektov za naslednjo perspektivo. To naj bi bil ravno vaš izgovor
               danes, zakaj niso vsa sredstva počrpana – ker ni pripravljenih projektov iz prejšnje,
               Pahorjeve vlade. Sprašujem vas, ali delate zdaj to? Spomnila bi vas, da je bilo v
               letu 2012 predvidenih 888 milijonov evrov, za leto 2013 pa ste naplanirali milijardo
               443 milijonov evrov iz evropskih sredstev.</p>
               <p>Na področju železniške infrastrukture ne boste gradili drugega tira, pač pa boste
               obnavljali lokalno železniško infrastrukturo, čeprav bi vam pri gradnji drugega tira
               lahko zelo pomagala EBRD, in to pod ugodnimi pogoji. Samo za primerjavo, pri tem
               projektu bi Slovenija in slovenska podjetja imela toliko učinka kot pri gradnji bloka
               6 – se ga še spomnite? Citiram Umarjevo publikacijo Črpanje sredstev kohezijske
               politike v Sloveniji v obdobju 2007–2011: "Iz proračuna v celi perspektivi počrpano
               32 %, v letu 2011 pa 46 %." Citiram dalje: "Opustitev izgradnje drugega tira lahko
               pripelje do izolacije Slovenije kot potencialno pomembne države z ustrezno logistično
               infrastrukturo. Izgradnja drugega tira Koper–Divača je projekt strateškega interesa
               za Slovenijo kot tranzitno državo in vitalnega pomena za obstoj Luke Koper."</p>
               <p>Pri planu za gospodarstvo je opaziti nekaj nerazumljivih potez. 155 milijonov
               podarjate lokalnim skupnostim za izgradnjo lokalne infrastrukture. Mogoče bi bilo
               bolj smotrno več sredstev nameniti za sofinanciranje tujih naložb, saj smo v edinem
               uspelem poskusu te vlade videli, da se je na razpis prijavilo veliko interesentov, od
               katerih jih je 15 ustrezalo razpisanim pogojem in ste jim zato namesto 4,5 milijona
               evrov namenili 6,2 milijona evrov. S tem boste, upamo, v državo pripeljali 507 novih
               delovnih mest – mnogo. Pri tem niste pomislili, da bi 155 milijonov za lokalne
               skupnosti razpolovili in eno polovico rajši dali za sofinanciranje tujih naložb, ki
               bi poskrbele za nova delovna mesta. Menim, da bi se s tem lokalne skupnosti morale
               strinjati, saj so delovna mesta zelo pomembna.</p>
               <p>Skrbi s področja gospodarstva sledijo dejstvu, da za vsakega našega vrhunskega
               strokovnjaka, ki izvede manever bega možganov, država izgubi 0,5 milijona evrov, ki
               smo jih vložili v njegovo izobrazbo. Če bi ti možgani ostali tukaj, bi verjetno lahko
               doprinesli k boljši ekonomski situaciji države. Ampak, tudi njim je treba ustvariti
               pogoje za delo in razvojnim inštitutom in zavodom ne samo zniževati plač in sredstev.
               Še primer za Gorenjsko. 47 milijonov, namenjenih leta 2013, 18 milijonov leta 2014 in
               14 milijonov leta 2015 za potniški terminal Brnik, od katerega Gorenjska ne bo veliko
               pridobila, saj je dejstvo, da je to osrednje vseslovensko letališče in ima z
               zapostavljenim gorenjskim gospodarstvom bore malo skupnega. Za primerjavo povem, da
               je bila Gorenjska še pred leti najbolj razvita regija, danes pa je pristala na 8.
               mestu. 10 milijonov namenjate škofjeloški obvoznici, ki bo poskrbela, da se bodo
               Ločani lažje vozili na delo v Ljubljano in se vozili okoli Loke, prebivalcem
               Poljanske in Selške doline pa boste omogočili lažji prevoz. Ta sredstva jim žal ne
               bodo pomagala do novih delovnih mest v njihovem okolju. Za Zgornjesavsko dolino v
               proračunu ne vidim projektov, ne za Jesenice, Radovljico, Bled in Bohinj.</p>
               <p>Tega proračuna ne bom podprla zato, ker je zlagan.</p>
            </sp>
            <sp xml:id="SDZ6-Izredna-23-2012-12-05.sp57">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Besedo ima gospod Branko Ficko.</p>
            </sp>
            <sp xml:id="SDZ6-Izredna-23-2012-12-05.sp58">

               <speaker>BRANKO FICKO (PS PS):</speaker>

               <p>Lep pozdrav vsem skupaj.</p>
               <p>Edini cilj vladnega predloga proračuna je znižanje primanjkljaja z igro številk brez
               vizije. Na odhodkovni strani je to zategovanje pasu, katerega začetek je bil že z
               ZUJF. Rezultati so znani – recesija, nadaljnje padanje gospodarstva, izvoza in s tem
               manj vplačil v proračun. Tudi IMF ugotavlja, kako varčevalni ukrepi vplivajo na
               gospodarsko rast. BDP se je v povprečju zmanjšal od 0,9 do 1,7 evra za vsak evro, ki
               je bil privarčevan. Varčevanje v javnem sektorju je škodovalo zasebnemu sektorju. Na
               prihodkovni stani proračun rešujete s sredstvi EU, kar je nerealno in neuresničljivo,
               predvsem na področjih, kjer ni pripravljenih projektov. Ni strategije, katere panoge
               bomo reševali, katere razvijali, katere so prioritetne in koliko delovnih mest
               pričakujemo z novimi vložki. Vse s ciljem povečanja BDP. Če pogledamo konkretno na
               področje sektorja kmetijstva oziroma Ministrstva za kmetijstvo in okolje, ki ima
               slabih 816 milijonov evrov denarja, kar je nekaj več kot Ministrstvo za
               infrastrukturo in prostor in skoraj enkrat več kot gospodarsko ministrstvo, bi na
               prvi pogled lahko rekli, da nas kmetijstvo oziroma njegove panoge in sektorji lahko
               potegnejo iz recesije. Povečali bomo samooskrbo s hrano, povečali bomo BDP, ustvarili
               bomo nova delovna mesta.</p>
               <p>Temu verjetno ne bo tako oziroma vsaj sedaj ne kaže, da bi bilo, ker analiza v letih
               2010 in 2011 kaže, da so rezultati na vložena sredstva izredno slabi. Prihodek 1,2
               milijarde v primarnem kmetijstvu glede na vložek cca 349 milijonov je zelo nizek.
               Zelo zaostajamo za povprečjem dohodkov v Evropski uniji. Faktorski dohodek v
               Sloveniji dosega le 42 % povprečja Evropske unije, v primerjavi z ožjimi državami,
               tako imenovanimi EU-15, pa le 26 % povprečja. Slovensko kmetijstvo daje le 2,5 % k
               strukturi dodane vrednosti. Na osnovi relativno visokih vrednosti v proračunu oziroma
               vlaganj bi ukrepi morali zasledovati cilj, da bi poraba sredstev EU morala biti
               usmerjena v panoge oziroma produktne skupine z višjo dodano vrednostjo, predvsem
               tiste, ki nam prinašajo nova delovna mesta. Na tem segmentu na odhodkovni strani
               jemljete denar za delo strokovnih služb, svetovalcev v kmetijstvu, kjer je lahko
               ogroženih cca 300 delovnih mest. Lahko se samo vprašamo, kdo bo svetoval neposrednim
               proizvajalcem o tem, katere produktne skupine z višjo dodano vrednostjo naj
               razvijajo. Denar v kmetijstvu bo porabljen in ni ga malo. Efekti donosnosti, predvsem
               pa dodane vrednosti in vpliva na BDP, bodo izničeni.</p>
               <p>Da zaključim, predlog proračuna ima operativno izvedbeni načrt samo na odhodkovni
               strani, z varčevanjem, nima pa ga na prihodkovni strani, in to v delu, ki bi moral
               biti namenjen gospodarskemu razvoju in ohranitvi ter zlasti povečanju delovnih mest.
               Hvala lepa.</p>
            </sp>
            <sp xml:id="SDZ6-Izredna-23-2012-12-05.sp59">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospa Sonja Ramšak.</p>
            </sp>
            <sp xml:id="SDZ6-Izredna-23-2012-12-05.sp60">

               <speaker>SONJA RAMŠAK (PS SDS):</speaker>

               <p>Hvala lepa za besedo, spoštovani predsedujoči. Spoštovani državni sekretar,
               minister, spoštovani poslanke in poslanci!</p>
               <p>Pred nami je predlog proračuna za leti 2013 in 2014. Proračun izkazuje ekonomsko,
               finančno, socialno in fiskalno politiko države. Izkazuje tudi to, koliko se pričakuje
               priliva v državno blagajno in koliko bomo vsi skupaj lahko potrošili in pri tem
               zasledovali cilj, da se zmanjša proračunski primanjkljaj oziroma tudi javni dolg na 3
               %. Slovenija je že od konca leta 2009 zaradi kršitev določil Pakta stabilnosti in
               rasti v postopku pri Evropski komisiji. Naj vas spomnim, Pakt stabilnosti in rasti
               dovoljuje javnofinančni primanjkljaj v višini 3 % družbenega bruto proizvoda. To prav
               gotovo zelo dobro ve tudi opozicija in še predvsem gospa Bratušek, ki je bila v času
               prejšnje vlade direktorica Direktorata za proračun in tako tudi objektivno odgovorna
               za stanje javnih financ, ki smo mu priče danes. Če se s politiko ministra Križaniča
               ni strinjala, bi ga morala opozoriti na zaveze iz Pakta stabilnosti in rasti. Imela
               je tudi možnost, da odstopi, če se s politiko Vlade in bivšega ministra za finance ne
               bi strinjala.</p>
               <p>Na tem mestu izražam vso podporo predlaganima proračunoma Republike Slovenije in ju
               podpiram zato, ker Vlada načrtuje trošenje, ki je v danih okoliščinah realno in ker
               nista seznam sanj ali želja, ki jih ni mogoče uresničiti. Tudi sama si želim, da bi
               lahko namenili za šolstvo in socialo več sredstev, zavedam pa se, da to ni mogoče.
               Veseli me, da je razvojno in investicijsko naravnan. Danes sem velikokrat slišala,
               kako je Vlada nesposobna, kako je socialno neobčutljiva in kako smo poslanke in
               poslanci iz vrst koalicije socialno neobčutljivi. Vendar tisti, ki želi videti in
               slišati, ve, da ukrepi Vlade že dajejo prve rezultate. Naj spomnim, da smo v mesecu
               oktobru zabeležili celo več kot 40 milijonov evrov presežka prihodkov nad odhodki.
               Skupni proračunski primanjkljaj v obdobju od januarja do oktobra letos znaša sicer
               nekaj manj kot 1,1 milijarde evrov, vendar pa kar 633 milijonov evrov tega zneska
               odpade na meseca januar in februar, ko aktualna Vlada še ni imela polnih pooblastil.
               V 8 mesecih mandata, od marca do oktobra 2012, je presežek odhodkov nad prihodki
               proračuna znašal 464 milijonov evrov. V enakem obdobju, kot se spomnimo, je leta 2011
               primanjkljaj znašal kar 833 milijonov evrov, leta 2010 1,3 milijarde evrov, leta 2009
               pa milijardo evrov. Vse to lahko vidite, če želite, na strani Vlade.</p>
               <p>Ko govorite, da smo socialno neobčutljivi, naj vas spomnim, da za socialno varnost v
               predlogu proračuna namenjamo 296 milijonov evrov in še nekaj, da za družinsko
               politiko namenjamo 610 milijonov 533 tisoč evrov, da želimo zmanjšati brezposelnost z
               ukrepi aktivne politike zaposlovanja, da za transferje brezposelnim v letu 2013
               namenjamo 258 milijonov itd. Tudi jaz si želim, da bi lahko za socialo namenili več,
               vendar je najprej treba zagotoviti gospodarsko rast. Z gospodarsko rastjo bodo prišla
               nova delovna mesta. Ne pozabimo, da je od leta 2008 do danes naraslo število
               brezposelnih za več kot 70 tisoč delovnih mest, prikrite brezposelnosti je pa še več.
               Ko toliko poudarjate, da je edini namen prevzemanje oblasti, se zamislite nad temi
               besedami, kajti vsi ukrepi, ki jih predlaga Vlada, ki jih predlaga koalicija, vodijo
               k temu, da vsem nam, ne samo posameznikom in elitam, zagotovimo boljše in lepše
               življenje. Ne danes – tega nismo nikoli obljubljali, tudi predsednik Vlade ne in tudi
               ne pristojni ministri.</p>
               <p>Zaradi vsega navedenega, dragi kolegice in kolegi, bom proračuna za leti 2013 in
               2014 podprla. Svojo razpravo naj končam z mislimi Toneta Pavčka: "Ne verjemite njim,
               ki pravijo, ta svet je grozen, grob in grd, ni res. Res je, da je lahko še hujši."
               Hvala lepa.</p>
            </sp>
            <sp xml:id="SDZ6-Izredna-23-2012-12-05.sp61">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Stanko Stepišnik.</p>
            </sp>
            <sp xml:id="SDZ6-Izredna-23-2012-12-05.sp62">

               <speaker>MAG. STANKO STEPIŠNIK (PS PS):</speaker>

               <p>Hvala lepa, gospod predsednik. Lep pozdrav ministroma, državnemu sekretarju in vsem
               ostalim!</p>
               <p>Proračun je pomemben dokument, v katerega so uprte vse oči v Sloveniji. Vsi
               državljanke in državljani to spremljajo, nekateri pa vidijo v tem proračunu osebno
               eksistenco. Proračun bi moral biti bolj gospodarno in razvojno naravnan. Če
               obrazložim, iz Evrope naslednje leto dobimo pomoč v višini 1,4 milijarde kot
               prihodek, to je 16 % vseh prihodkov proračuna. S 1,4 milijarde bi morali pokazati
               vsem državljankam in državljanom neke konkretne cilje, koliko novih delovnih mest bo
               nastalo, koliko novih podjetij bo nastalo, za koliko bo gospodarska rast zaradi teh
               1,4 milijarde evrov višja ali nižja. Vendar, tega iz dokumentov ni videti. Ne vem,
               ali je to nerodnost ali kaj drugega. Ti cilji so izredno pomembni in če jasno in
               točno določajo, kaj bomo dosegli v naslednjem letu s tem denarjem, potem smo vsi
               pripravljeni na določene reze, na določeno štednjo sami pri sebi.</p>
               <p>Na Ministrstvu za gospodarski razvoj in tehnologijo so bili izdani trije paketi,
               zdaj bo četrti, preko 300 ukrepov – to se mora nekje videti. Zopet manjkajo vmesni
               cilji. Dobro je, da so v vsakem takšnem projektu postavljeni končni cilji, da vsi
               državljanke in državljani vidimo luč na koncu tunela, dobro pa je tudi, da so
               postavljeni še vmesni cilji, da vidimo, ali gremo proti tem ciljem. Od 1,4 milijarde
               gre 300 milijonov za kmetijstvo in to bo sigurno porabljeno v naslednjem letu. Za
               ostalo me je pa strah, da ne bo porabljeno, ker 1,1 milijardo porabiti pomeni že
               januarja intenzivno delati na vseh razpisih, nalogah, projektih, da se večina tega
               končana proti koncu polletja in da bo do septembra čas spravljati skupaj račune in
               dokazovati v EU, koliko je bilo porabljeno, da bodo ta sredstva v naslednjem letu
               mogoče prišla v naš proračun. To je izredno težko in skorajda neuresničljivo. Tudi,
               če bi kar z odločbami podelil ta denar, ga je po mojem zelo težko porabiti, milijardo
               100 milijonov v enem letu.</p>
               <p>Ta javnofinančna odgovornost je zelo neresna. Svetu in sami sebi obljubljamo, da
               bomo zmanjšali javnofinančni primanjkljaj na 3 % bruto družbenega produkta, vendar
               nam to ne uspeva. Trosimo neko nezaupanje, neko neresnost, tako do zunanjih
               inštitucij v Evropi kot tudi v domači javnosti. Mislim, da je premalo sider, močnih
               sider, v tem proračunu, da bi za naslednje leto lahko uresničili tistih 2,8 %
               javnofinančnega primanjkljaja. Odhodki, ki so predvideni, se bodo sigurno uresničili,
               prihodki so pa na izredno trhlih nogah. Poglejte, 16 % je evropskih sredstev – bo ali
               ne bo. Potem smo rekli 150 milijonov od pokojninske reforme. Ne vem, kje bomo
               prihranili 150 milijonov naslednje leto. Poleg tega se zasebna poraba, državna
               poraba, investicije v naslednjem letu izredno znižajo. To pomeni, da bo kupna moč
               manjša. Če bo kupna moč manjša, bo manjša potrošnja, kar je predvideno. Manj bo
               pobranih davkov in ker so davki narejeni na leto 2012, jih bo drugo leto precej manj.
               Analize so narejene. Precej manj davkov bo prišlo v proračun.</p>
               <p>Edini manever, ki je, so trošarine. Če se bodo trošarine zelo povečale, bomo imeli,
               prvič, velik vpliv na nekonkurenčnost gospodarstva. Drugič, veste, kako se ljudje
               obrnejo, ko se določeni energenti ali blago podraži napram okolici. Gredo tankati in
               kupovati v sosednje države. Zato bi morala biti v tem proračunu močnejša sidra, da bi
               dosegli 2,8 % javnofinančnega primanjkljaja. Lahko se tudi zdaj pove, da se bo DDV
               dvignil za 1 ali 2 odstotni točki in ne vem kaj še. Na prihodkovni strani ni kaj
               dosti narejeno. Pravega efekta za gospodarsko rast ni videti. Kljub temu, da je
               proračun investicijsko naravnan, so te investicije preveč razdrobljene, so male
               investicije po celi Sloveniji. Gre bolj za infrastrukturo po vaseh, krajevnih
               skupnostih, to pa je po mojem mnenju zelo narobe, ker že te infrastrukture, ki smo jo
               zdaj naredili, ne moremo vzdrževati in če bomo še novo naredili, in da ne bo novih
               delovnih mest, kot je predvideno za naslednje leto, da se bo število nezaposlenih
               povečalo na 120 tisoč, bo to prava katastrofa, ker ne bo možno v naslednjih letih
               tega vzdrževati.</p>
               <p>Moti me to, da je ravno ta vlada, ki je zdaj koalicijska, z Lizbonsko strategijo
               sprejela akt, da bo najmanj 65 % denarja iz evropskih sredstev namenjenih za
               gospodarsko rast, ustvarjanje novih delovnih mest, razvoj in raziskave! Vendar, iz
               tega, kar je v proračunu, sledi, da gre več v druge namene. Ravno v tej krizi bi se
               morala država zavedati, da bi morala krepiti človeški kapital! Ministrstvo za šolstvo
               verjetno to dobro pozna. Veliko vlaganja v znanje, veliko vlaganja v razvoj in
               raziskave je potencial, ki ga lahko izkoristiš takoj, ko se stanje v državi izboljša
               in lahko investiraš in že imaš na zalogi znanje. Če pa tega znanja nimaš, pa tudi
               investirati ne moreš, ker potrebuješ izredno veliko časa, da ljudi usposobiš, da
               lahko, recimo, uporabljajo nove tehnološke procese, nova znanja. Mislim, da je v
               proračunu namenjeno premalo besed in denarja krepitvi razvojno-raziskovalnega dela,
               predvsem mreže. V Sloveniji je več kot, na pamet govorim, tisoč
               razvojno-raziskovalnih skupin po podjetjih, ki imajo več kot 5 tisoč raziskovalcev.
               Če bi to znali zelo dobro povezati z institucijami znanja in v aplikativne projekte,
               potem bi lahko zopet imeli na zalogi izredno veliko inovativnih produktov, ki bi jih
               lahko v ugodnem času ob investiranju v tehnološke procese takoj spravili na trg in
               postali bolj konkurenčni. Bistvo krize je, da se moraš pripraviti na čas, ko izstopiš
               iz krize, zato prosim, da podprete amandmaje, ki so namenjeni temu, da se več denarja
               nameni za razvojno-raziskovalno dejavnost, izobraževanje, usposabljanje in za
               krepitev in ustvarjanje novih delovnih mest. Hvala.</p>
            </sp>
            <sp xml:id="SDZ6-Izredna-23-2012-12-05.sp63">

               <speaker>PODPREDSEDNIK JAKOB PRESEČNIK:</speaker>

               <p>Proceduralno gospod Matjaž Han.</p>
            </sp>
            <sp xml:id="SDZ6-Izredna-23-2012-12-05.sp64">

               <speaker>MATJAŽ HAN (PS SD):</speaker>

               <p>Hvala lepa, spoštovani podpredsednik.</p>
               <p>Vem, da danes sprejemamo najbolj pomemben dokument te vlade, proračun, vendar o
               vsebini proračuna ne bi ta trenutek govoril.</p>
               <p>Zanima me – to naslavljam predvsem na vodstvo Državnega zbora –, kako je možno, da
               ob tako pomembni temi kot je proračun, ob tekoči točki dnevnega reda zaseda Komisija
               za nadzor obveščevalnih in varnostnih služb ob 2. uri popoldne v Državnem zboru. Jaz
               kot predsednik Odbora za gospodarstvo vem, da mi je onemogočeno, da sklicujem seje,
               če potekata dve seji matičnih delovnih teles v Državnem zboru in tega se striktno
               držimo. Danes, ko obravnavamo najbolj pomemben dokument, pa se ob 2. uri popoldne
               skliče Komisija za nadzor obveščevalnih in varnostnih služb. Zanima me, na podlagi
               katerega člena Poslovnika je moč to sklicati, ker mislim, da je gospod Virant oziroma
               sklicatelj prekoračil pooblastila. Zanima me mnenje vodstva, kako je to mogoče.
               Mogoče je tako, da se prekine seja Državnega zbora in se skliče komisija. Zato me
               zanima, od kje ta moč, da lahko med sejo sklicujemo druga delovna telesa. Hvala lepa.
           </p>
            </sp>
            <sp xml:id="SDZ6-Izredna-23-2012-12-05.sp65">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Ugotavljam, da to ni problem plenarne seje Državnega zbora, ampak je to problem
               komisije. Nimam informacije, na čigavo zahtevo je bila seja komisije sklicana, tako
               da je treba to vprašanje postaviti komisiji. Mislim pa, da to ne more ovirati dela
               Državnega zbora. Ampak ponavljam, to je problem komisije, ne plenarnega zasedanja
               Državnega zbora.</p>
               <p>Besedo ima naslednji od razpravljavcev, to je gospod Jožef Jerovšek.</p>
            </sp>
            <sp xml:id="SDZ6-Izredna-23-2012-12-05.sp66">

               <speaker>JOŽEF JEROVŠEK (PS SDS):</speaker>

               <p>Hvala lepa, gospod predsedujoči. Kolegice in kolegi!</p>
               <p>Iztočnico mi je dal kolega Han. Tudi drugi vaš kolega Meh ima tri črke v priimku in
               on je sklical to sejo. Mislil sem, da ste se znotraj zmenili, kje je realni razlog.
               Mislim, da je razlog za sklic neformalne seje upravičen, verjetno. Razumem, da imate
               v vaši stranki več frakcij in da je komunikacija med frakcijami relativno slaba.
               Tista seja, kolikor vem, ni tako nepovezana s proračunom in bodočimi proračunskimi
               pričakovanji in s tem, kaj bo ta država storila v bodočnosti. Mislim, da se ukvarjajo
               s tem, kaj se varnostno dogaja v tej državi – katere so skupine, ki zlorabljajo
               demonstracije pri nas. Mislim, da se tudi oni strinjajo, da so ljudje pri nas
               upravičeno kritični, da demonstrirajo, ampak ta komisija in mi vsi bi se morali
               ukvarjati z anomalijami ...</p>
            </sp>
            <sp xml:id="SDZ6-Izredna-23-2012-12-05.sp67">

               <speaker>PODPREDSEDNIK JAKOB PRESEČNIK:</speaker>

               <p>Kolega Jerovšek, v obravnavi imamo splošni del dopolnjenega predloga proračuna.
               Prosim, da razpravljate o tem, sicer bi pa morali vzeti proceduralno zahtevo.</p>
            </sp>
            <sp xml:id="SDZ6-Izredna-23-2012-12-05.sp68">

               <speaker>JOŽEF JEROVŠEK (PS SDS):</speaker>

               <p>Ne, ne, kolega, če ne razumete, to se zelo tiče bodočih proračunov. Zelo se tiče
               bodočih proračunov ...</p>
            </sp>
            <sp xml:id="SDZ6-Izredna-23-2012-12-05.sp69">

               <speaker>PODPREDSEDNIK JAKOB PRESEČNIK:</speaker>

               <p>Verjamem, ampak mi razpravljamo danes o splošnem delu proračuna 2013.</p>
            </sp>
            <sp xml:id="SDZ6-Izredna-23-2012-12-05.sp70">

               <speaker>JOŽEF JEROVŠEK (PS SDS):</speaker>

               <p>Ja, argumentiram svojo debato s tem. Moram reči še, da upam, da nas predsednik
               parlamenta posluša. O tem bi morali razpravljati na plenumu še ta teden, o tej krizi
               v državi oziroma o teh demonstracijah, ker vsi parlamenti vseh držav o tem
               razpravljajo. Pozivam ga, da skliče to sejo, tudi plenum, da pošljemo tem, ki so
               zaskrbljeni, upravičeno zaskrbljeni, sporočilo iz tega parlamenta, da bomo naredili
               vse, da bomo imeli tako proračun normalen ...</p>
            </sp>
            <sp xml:id="SDZ6-Izredna-23-2012-12-05.sp71">

               <speaker>PODPREDSEDNIK JAKOB PRESEČNIK:</speaker>

               <p>Kolega Jerovšek, to je očitno vaš proceduralni predlog. Ampak sedaj pa prosim, da
               preidete na obravnavano točko. V nasprotnem primeru vam bom moral vzeti besedo.</p>
            </sp>
            <sp xml:id="SDZ6-Izredna-23-2012-12-05.sp72">

               <speaker>JOŽEF JEROVŠEK (PS SDS):</speaker>

               <p>Proračuna za naslednji dve leti predvidevata znižanje primanjkljaja ali uokvirjenje
               pod 3 %. To ni edino, kar je nujno potrebno, ampak je to nujno potreben korak. Ta dva
               proračuna prinašata te korake. Zgleda, da naša, slovenska javnost ni obveščena o tem,
               v katero smer gredo prizadevanja Vlade. Tudi po današnji razpravi jim opozicija daje
               na nek način napačno sliko. Opozicija, vi danes govorite tako, kot da je treba
               primanjkljaj države zvišati iz 5 ali 6 %, kolikor ste ga ustvarili s svojo vlado, na
               8 ali 9 z dodatnim zadolževanjem. To je napačno sporočilo. Vi imate ideje – ideje bi
               vsak imel –, kako povečati primanjkljaj v naslednjih dveh letih proračuna za 3 % ali
               pa še za dodatne 3 ali 4 %. Vendar, to ne gre. Tega se moramo zavedati in tega se
               zavedajo, ko nas ocenjujejo in opazujejo, tudi finančni in gospodarski faktorji, ki
               iz Evrope gledajo na nas.</p>
               <p>Naj vam v zvezi s tem preberem odlomek iz današnjega Frankfurter Allgemeine
               Zeitunga, ki se tiče tega, kar danes sprejemamo. Piše takole: "Gospodarsko je
               Slovenija, ki je leta 2004 postala članica EU in leta 2007 kot prva postkomunistična
               država uvedla evro, v propadu, ki mu še ni videti konca." Negativni gospodarski trend
               bi se lahko, kot piše FAZ, spremenil šele v drugi polovici leta 2013, ob pogoju, da
               bo Vladi uspelo konsolidirati proračun, liberalizirati trg delovne sile in uresničiti
               nadaljnje tržnogospodarske reforme. To Vlada s proračunom počne. Nadalje piše:
               "Najnujnejši problem je sanacija treh največjih bank, ki so večinsko še vedno v
               državni lasti. Kriza, umetni gradbeni boom ter financiranje prevzemov in fuzija
               politično dobro omreženih oligarhov, je v njihovih bilancah pustila globoke luknje.
               Pogoj za ponovno vzpostavitev normalnih kreditnih poslov bi bila odprava slabih
               kreditov državnih bank v slabi banki, kot je to sprejela Vlada. A načrt je naletel
               ..." – bodite pozorni – "na hud odpor levice in sindikatov, ki ga želijo preprečiti s
               pomočjo referenduma," zaključuje FAZ, Frankfurter Allgemeine Zeitung. To vaše
               sporočilo je slabo za našega največjega partnerja, gospodarskega in trgovinskega,
               Nemčijo, v srcu evropskega gospodarstva, iz kjer Frankfurter Allgemeine Zeitung
               izhaja.</p>
               <p>Zaradi tega s proračunoma, ki ju danes potrjujemo in dopolnjujemo, če imate dobre
               predloge, pošiljamo pomembna sporočila, ne samo Evropi, ampak tudi naši, slovenski
               javnosti, ki se tako množično zbira na trgih ter legitimno in upravičeno protestira.
               Tudi vi, opozicija, lahko tu kričite. Mene to ne moti, to je vaša pravica. Če kak
               poslanec misli, da bo lahko kaj dosegel, se lahko postavi na glavo in kriči v
               obrnjenem položaju. S tem ni nič narobe. Je pa narobe, če pošiljamo napačna
               sporočila. Naši demonstranti in tisti, ki jih organizirajo in vodijo, imajo nekatera
               napačna sporočila, napačno opcijo in percepcijo. Ko se zberejo pred Državnim zborom
               in vpijejo "Lopovi, lopovi!", generalizirajo, da smo vsi lopovi. Zase lahko trdim, da
               mi enega evra ne more nihče očitati v življenju. Dvakrat sem preprečil divje
               lastninjenje tovarne in so me zaradi tega potem iz tehničnega direktorja proglasili
               za tehnološki višek, ker so tajkuni – direktor je eden od klasičnih tajkunov – rekli:
               "Jerovška se ne da kupiti ..." – in me res niso mogli podkupiti – "in ga je treba iz
               fabrike spraviti." Zaradi tega je to napačno sporočilo. Na tem trgu stojijo pod Novo
               Ljubljansko banko, pa niti eden, ki govori o lopovih, ne pogleda v banko. Niti ene
               parole ni, ki bi govorila, da je treba pripeljati nazaj denar, ki je bil ukraden v
               bankah, ki je šel na Ciper in v druge davčne oaze! To so napačna sporočila.</p>
               <p>Skozi ta plenum, skozi ta državni zbor moramo poslati prava sporočila. Predsednik
               mora po mojem mnenju sklicati tako sejo. V tej javnosti je prisotnega ogromno halo
               efekta. Najbolj napadajo ministra Turka in mu pošiljajo raznorazna sporočila. Bil sem
               registriran raziskovalec, čeprav sem bil iz tovarne, in sem razvil sintezo zeolita A
               vzel in proizvod spravil s kolegi v proizvodnjo. Takrat smo s tem rešili 150 delovnih
               mest, proizvodnja še danes leti. Sem meritoren za to govoriti in sem tudi dosti
               sodeloval z raziskovalci. Žal je minister v poziciji, da "štuca" in vem, da se zelo
               krega in tepe znotraj Vlade, da bi temu sektorju izboril večji kos kruha. Ampak,
               moram reči, da najbolj vpijejo tisti "raziskovalci" in "znanstveniki" – tudi moji
               kolegi, univerzitetni profesorji, mi to pravijo –, ki v svoji "briljantni"
               raziskovalni in akademski karieri nimajo enega uglednega članka. Njihov indeks
               citiranja je 0, kljub temu, da so porabili veliko javnih sredstev.</p>
               <p>Čeprav tudi jaz menim, da je treba dati v razvoj in raziskave bistveno več denarja –
               če bo to namenjeno in proračun se sprejema zato, da bo čez nekaj let to spet možno –,
               je po drugi strani pravilno, da menedžment in direktorji javnih zavodov pokažejo, da
               so znotraj svojih inštitucij sposobni ločiti tisto, kar je ekscelentno, raziskovalno
               in razvojno ekscelentno, odlično, od tistega, kar je velik halo efekt in nima nič
               koristi. Če gre za fundamentalne znanosti – raziskovalec, znanstvenik, ki je v
               priznanih revijah napisal članke in jih drugi obilno citirajo, si zasluži, drugim je
               pa treba malo "štucati". Ti direktorji so zdaj v situaciji, da se pokaže tisto, kar
               pravi hrvaški pregovor: "na muci se poznaju hajduci". Po tej bitki bomo videli v
               temi, kdo so hajduki znotraj raziskovalne in znanstvene sfere. Naj znajo znotraj
               usmerjati, kajti kljub temu, da režemo, je tega denarja še vedno več, kot ga je bilo
               za iste inštitute pred 10 leti.</p>
               <p>Ko poslušam govorjenje opozicije, se mi stalno zdi, da sem ga že v prejšnjih
               opozicijskih mandatih slišal. To je, danes bi rekli copy-paste, včasih smo rekli
               finger print, prstni odtis. Samo dve vejici na novo postavijo in govorijo. Kolegica
               Potrata je govorila, da Vlada onesnažuje okolje. Bivalno okolje Slovencev je
               onesnažila njena vlada. Bivalne pogoje je poslabšala z zadolžitvijo, s propadom
               gospodarstva, tako kot piše v Frankfurter Allgemeine Zeitung. To je tisto najbolj
               katastrofalno onesnaženje, če uporabim metaforo onesnaževanja bivalnega okolja. O tem
               naj govori, ne pa kazati goloba na strehi. Tudi kolegica Maša Kociper, ko je govorila
               o sodstvu. Tudi sodna veja in tožilstvo sta na isti ladji. Tudi oni dobijo nekaj
               manj. Razumem njihov halo efekt, ne razumem pa groženj, da ne bodo več sodili, če bo
               treba soditi za manjše denarje. Baje nekateri predsedniki sodišč to že
               načrtujejo.</p>
               <p>Ni res, da oni nimajo rezerv. Generalnemu državnemu tožilcu sem na seji odbora, ko
               smo poslušali poročilo, rekel, da sem pripravljen, če mi bo potrdil in zagotovil, da
               bodo dobro delali v zakonu o uresničevanju proračuna, dati amandma, ki bi mu omogočil
               13. plačo. Na kakšni osnovi? Na osnovi tega, da sem ga spraševal, kdaj bodo začeli
               izvrševati zakon o zaplembi premoženja, ki velja že več kot pol leta, pa še z enim
               primerom niso prišli na dan in ga niso realizirali. Pametno bi bilo, da bi tožilstvo
               in sodstvo sprovajala ta zakon in bi, recimo, iz tistega bančnega ropa preko
               preiskave spravili z bančnih oaz, Cipra, Liechtensteina itd. vsaj 2 milijardi od
               tistih 6 milijard, ki so odtekle, ki so bile. Ta zločin v bankah se je zgodil in če
               bodo spravili 2 milijardi nazaj, jim bomo mi potrdili 13. plačo. Sem prepričan.</p>
               <p>Ampak ne, Maša Kociper pravi, kako bo predsednik Vrhovnega sodišča dosegel svoj
               cilj, je rekla, in sem mislil, da bo recitirala Kosovelovo Predsmrtnico, ki pravi:
               "Vsi bodo dosegli svoj cilj, le jaz ga ne bom dosegel, ognja prepoln, poln sil k
               pokoju bom legel." Tako dobesedno verjetno ni mislila, ampak nekateri predsedniki
               sodišč pa grozijo, da bodo dobesedno legli k pokoju, da ne bodo sodili več. V tem
               delu je bil Kosovel mogoče preroški. Ne strinjam se. Sodstvo mora po mojem, pa naj
               reče kdo karkoli, kritizira, delati s ciljem, da bo ta država bolj pravna država in
               da bodo državljani to tudi verjeli, da bodo zaupali, da čez 2 leti ne bodo več tako
               množično protestirali na naših trgih in da jih ne bodo mogle zlorabljati tiste
               skupine, ki zlorabljajo upravičene protestnike, zoper javno premoženje, zato, da
               vsevprek vpijejo, kdo je vse lopov, hkrati pa ne vidijo, da stojijo pod banko, kjer
               je zmanjkalo ne vem koliko milijard denarja! Naj gredo na magistrat, kjer je drugi
               vir ponikalnice finančnih sredstev v tej državi.</p>
               <p>Sodstvo naj sodi. Moram reči, da žal s tožilstva ne pošiljajo teh sporočil. Tudi v
               tej izjemno kritični situaciji imam občutek, da so poslali sporočilo plačanci, ki
               razbijajo državo, ki provocirajo, ki mečejo kamnite kocke na policiste, naj se selijo
               iz enega prizorišča na drugega. Drugače jih ne bi spustili. Drugače bi tudi policistu
               priznali, da so dobrobit države, da so pravilni uslužbenci države. Tako pa se v tej
               državi legalizira razbijanje vse povprek, vpitje, legalizira se to, da je v tej
               državi najboljše mesto za mafijo, finančno itd. Ta dva proračuna sta korak k
               treznosti. Vse institucije, javni zavodi bodo trpeli. Ampak Frankfurt Allgemeine
               Zeitung, časopis naše največje partnerice, pravi, da je gospodarstvo v propadu.</p>
               <p>Če ne bomo sanirali in omogočili konkurenčnosti našega gospodarstva, kaj boste čez 2
               leti vpili vi, opozicija? Kaj? Boste morali začeti študirati izvirne vsebine za
               razpravo o proračunu. Ne tisti copy-paste izpred 2 let, izpred 4 let, ko je bila prva
               Janševa vlada. Ene stvari sem videl, da ste jih dobesedno ponovno ponovili. Potrebna
               je neka izvirnost. Dajte predloge. Direktorji javnih raziskovalnih zavodov bodo
               nagradili tiste raziskovalce, recimo, na naravoslovnem in tehničnem področju, ki so
               razvili nov proizvod, ker tistim bodo podjetja investirala v nov proizvod in bodo na
               podlagi teh proračunov oproščeni dajatev za nove investicije, saj jih bodo nagradili.
               Žal ne poznam veliko teh zelo glasnih znanstvenikov, ki bi razvili nov proizvod ali
               pa tistih, ki se ukvarjajo z fundamentalno znanostjo, ki tudi mora biti, in so v
               svetovnih revijah napisali članke, ki jih v Ameriki, na Japonskem in drugje citirajo.
               Kakor hitro je njihov indeks citiranja 0, ne morejo reči, da so uspešni znanstveniki
               in jim je treba malo omejiti sredstva.</p>
               <p>Zavzemanje za prave cilje znotraj tega proračuna je naša dolžnost in pravo sporočilo
               tem, ki so obupani, upravičeno obupani. Sporočilo, da bomo naredili nekaj, da bomo s
               preiskovalno komisijo, ki jo za zločin in rop v bankah v tem trenutku ustanavljamo,
               res trdo delali, da bo v njihovi prihodnosti in prihodnosti njihovih otrok prišlo
               nekaj tega denarja nazaj, da bodo tisti znanstveniki, ki znajo razvijati nove
               proizvode in jih razvijajo, da bodo tisti proizvodi šli v investicije in bomo na ta
               način zagnali ciklus. Na ta način, gospe in gospodje. Pozivam vas, da treznost, ki
               ste jo pokazali včeraj, ohranite tudi na današnji dan in začnete dajati stvarne
               predloge, ne pa predloge, kako proračune povečati, primanjkljaj v proračunih
               duplicirati in siliti državo, da se zadolžuje, da bi s tem odpisali prihodnost našim
               otrokom in našim vnukom. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp73">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Jerovšek.</p>
               <p>S tem smo izčrpali seznam prijavljenih v prvem krogu. Očitno je še želja po
               razpravi.</p>
               <p>Gospa Kociper, replika? Izvolite.</p>
            </sp>
            <sp xml:id="SDZ6-Izredna-23-2012-12-05.sp74">

               <speaker>MAŠA KOCIPER (PS PS):</speaker>

               <p>Večkrat sem bila izrecno omenjena. Ugotavljam, da je gospod Jerovšek žal ponovno
               narobe razumel mojo razpravo. Razpravljala sem povsem drugače, kot je on to
               interpretiral. V nobenem delu nisem ščitila ne sodstva, ne tožilstva. Predvidevam, da
               njegovo nerazumevanje izhaja iz nerazumevanja odnosov med temi nosilci oblasti. Tako
               vidimo, recimo, da gospod Jerovšek misli, da je sodstvo izpustilo protestnike, ki so
               jih ujeli. Če bi se malo bolj podučili, bi vedeli, da tožilstvo ni dalo predloga za
               pripor. Morda to izhaja iz tega. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp75">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Prej sem zaznala, da je še želja po razpravi, zato odpiram nov krog za prijavo.
               Prijava teče.</p>
               <p>Bi morali prej opozoriti, gospa Brunskole, v tem krogu je prijavljena gospa Jasmina
               Opec.</p>
            </sp>
            <sp xml:id="SDZ6-Izredna-23-2012-12-05.sp76">

               <speaker>JASMINA OPEC (PS SLS):</speaker>

               <p>Hvala za besedo. Vsi skupaj prav lepo pozdravljeni!</p>
               <p>Proračun, ki ga imamo danes pred seboj, ni le zbor nekih številk, ni le sistem
               takšnih ali drugačnih postavk, ampak je slika odločitev in dogajanj v zadnjih letih.
               Napačnih odločitev, odločitev, ki so bile pravilne, vendar sprejete v nepravem,
               prepoznem ali prehitrem trenutku. Odločitev, ki niso bile sprejete, pa bi morale biti
               sprejete. Je odraz nevidenja ali preprosto negiranja dejanskega stanja, zaviranja
               reform, uveljavljanja svojega interesa, brez misli na jutri in brez misli na druge.
               Je odraz nezmožnosti dialoga posameznih družbenih skupin, nezmožnosti doseganja nekih
               kompromisnih rešitev. Proračun je danes takšen, kakršen je. Ne da se ga olepšati, ne
               napihniti, ne raztegniti, ne okrasiti. Je realnost, s katero se moramo soočiti, brez
               nekih demagoških ali populističnih fraz.</p>
               <p>Vsi bi si želeli višje plače, pokojnine, socialne transferje, več denarja za
               šolstvo, več denarja za zdravstvo. Vsi si želimo, da imajo naši državljanke in
               državljani več, da imajo najboljše, toda ne smemo jih zavajati in jim metati peska v
               oči. Odkrito moramo povedati resnico, a se hkrati zavezati, da bomo storili vse, kar
               je v naši moči, da bomo stvari obrnili na bolje. Zavedam se, da zgolj določeni rezi v
               proračun niso naš izhod iz krize, so le delček tega. Brez ustreznih reform, kot je
               bila včeraj sprejeta pokojninska reforma, reforma trga dela, spremembe na področju
               referendumov, spremembe v šolstvu, sodstvu – vse to so koraki, na podlagi katerih bo
               naša barka plula naprej v boljšo smer.</p>
               <p>Danes je moj kolega Mihael Prevc v stališču Slovenske ljudske stranke govoril o
               širši odgovornosti za stanje v državi in tudi o širši odgovornosti za stanje v naših
               javnih financah. Da, vsak, ki na kakršenkoli način sokreira našo državo in družbo, v
               kateri živimo, pa naj bo to uradnik, ki izdaja odločbe, na podlagi katerih
               gospodarstvo izvaja svojo aktivnost, naj bo to sodnik, ki odloča o pravicah in
               dolžnostih naših državljank in državljanov, sindikalist, ki zagovarja interese ozke
               skupine ljudi brez misli na posledice za državo kot celoto, naj bo to politik, ki
               skozi zakone sprejema najpomembnejše odločitve, bankir, ki podeljuje kredite – vsak
               se bo moral pri sebi vprašati, s čim in kako bo sam prispeval k boljšemu stanju.
               Sleherni se bo moral zavedati svoje odgovornosti, ki jo v tej državi ima.</p>
               <p>Lahko bi rekli, da je ta proračun zgolj ublažitev padca v še večjo krizo, v še večje
               brezno, v katerem smo. Vendar vsebuje tudi pomembne korake, ki so lahko začetek
               izhoda iz tega brezna. Sredstva za investicije, predvsem iz evropskih sredstev, ob
               hkratni zaustavitvi procesa nerealnega trošenja. Vsak evro, ki bo odšel iz državne
               denarnice, bo moral biti skrbno načrtovan. Pri tem se na žalost ne moremo izogniti
               ukrepu posega v maso plač v javnem sektorju. Strinjam se, da je to nepriljubljen in
               boleč ukrep, ampak če ne bomo danes sprejemali takih ukrepov, bomo vsi skupaj imeli
               bolečo prihodnost. Pred dnevi sem bila doma, v Prekmurju, soočena s komentarjem, ki
               se je glasil nekako takole: "Delam v javnem sektorju in sem se pripravljen odreči
               tudi še kakšnemu dodatnemu rezu plač, pod pogojem, da gre direktno v projekte, ki
               bodo resetirali Slovenijo in poskrbeli za ljudi." Kot otrok sem gledala ponos v očeh
               svojih staršev, ko smo dobili to državo in svojo suverenost. Želim si, da tudi moji
               otroci v mojih očeh nekoč vidijo ponos, da smo to suverenost ohranili. Hvala.</p>
            </sp>
            <sp xml:id="SDZ6-Izredna-23-2012-12-05.sp77">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Prej sem videla še želje po razpravi. Gospa Brunskole, morda še kdo? Sicer bomo kar
               njej dali besedo. Odpiram možnost za prijavo k razpravi. Imamo 3 prijavljene.</p>
               <p>Prvi bo razpravljal mag. Andrej Šircelj.</p>
            </sp>
            <sp xml:id="SDZ6-Izredna-23-2012-12-05.sp78">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo.</p>
               <p>Danes predvsem s strani opozicije poslušamo številne trditve, ki gredo v smer, da je
               ta proračun nerealen. Tukaj je kolegica Bratušek navedla druge številke, drugačne
               številke, slabše številke – da bo primanjkljaj znašal od 5,5 do 6 %, da bo
               zadolženost 70 % bruto družbenega proizvoda, da ta proračun ni realen in da je
               narejen na napačnih predpostavkah, kar pomeni, da bo situacija z njenimi očmi še
               slabša, še bolj črnogleda in to je zaskrbljujoče. Na drugi strani poslušamo zelo
               veliko argumentov, kako nesmiselno je varčevanje. Kako nesmiselno je varčevanje
               oziroma kako nesmiselno je, da porabljamo manj, kot bi sicer lahko oziroma kot smo
               pred časom na nekaterih področjih.</p>
               <p>Kolegi in kolegice, to ni konsistentno. Če na eni strani govorite o tem, da je
               situacija še slabša, na drugi strani pa spodbujate potrošnjo, potem se lahko
               upravičeno vprašamo, od kje. Od kje bi lahko vzeli toliko denarja, da bi lahko še več
               trošili in da bi za določene programe dajali še več denarja. Rez v odhodkovno stran
               po mojem mnenju pomeni prvi korak, ki omogoča konsolidacijo javnih financ, na podlagi
               katere, bo možen nadaljnji razvoj. Seveda ob tem, da bomo ustrezno sanirali banke, da
               bomo zagotovili pravno državo, da bodo podjetniki, gospodarstveniki, posamezniki,
               posameznice, čutili varnost in čutili pravično državo. Pravično državo predvsem v
               tem, da bodo čutili, da so enako obravnavani pred sodišči, da so enako hitro
               obravnavani pred sodišči in tudi da se bodo kriminalna dejanja na sodiščih zelo hitro
               ugotovila in razrešila oziroma obsodila.</p>
               <p>Zelo zaskrbljujoče je in zelo slabo je, da se tudi nekateri politiki podajajo v
               sporna ali morebiti celo kriminalna dejanja. Katastrofa pa je, če se tisti, ki se
               ukvarjajo s kriminalnim dejanjem, priključijo politiki. To pomeni za državo še večjo
               katastrofo. Tega ne trdim samo jaz, to trdijo tudi drugi, ki se s temi stvarmi
               profesionalno ukvarjajo. Po drugi strani poslušamo, da bo v tej državi prišlo do
               razprodaje premoženja. Poslušamo kot da se je ta razprodaja že zgodila, vendar ne
               poznam nobene prihajajoče transakcije, s katero bi se šlo v kakršnokoli razprodajo. V
               ekonomiji je nasploh težko ugotoviti, kaj razprodaja je. Težko je ugotoviti, katera
               je cena, ki pomeni razprodajo, ker ta razprodaja je mišljena v negativnem smislu.</p>
               <p>Zaradi tega mislim, da je proračun, o katerem danes govorimo, realen in dopušča
               možnost, da se v okviru tega proračuna in z ukrepi, ki so bili sprejeti na
               prihodkovni strani, naredi osnova za razvoj zato, da bodo podjetja bolj konkurenčna,
               da bodo dosegala večjo dodano vrednost in da bodo bolj zaposlovala. Omenja se, da se
               na prihodkovni strani ni nič naredilo. To je bilo danes večkrat slišano. To enostavno
               ni res. Treba je pogledati vse zakone, ki jih je sprejel ta parlament, za katere smo
               tukaj glasovali, ki spreminjajo obdavčitev posameznikov in posameznic, ki so
               obdavčeni z dohodnino. Tisti z najvišjimi dohodki bodo obdavčeni po večji,
               50-odstotni stopnji. Treba je pogledati zakone, ki se nanašajo na obdavčitev
               premoženja, predvsem nepremičnin. Tiste nepremičnine bodo obdavčene z višjimi
               stopnjami in so že obdavčene z višjimi stopnjami. Če govorimo o obdavčitvi tako
               imenovanih luksuznih izdelkov, dragih in močnih avtomobilov – ti avtomobili so že
               obdavčeni z višjimi stopnjami. Če govorimo o obdavčitvi jaht – jahte so že obdavčene
               z višjimi stopnjami.</p>
               <p>Zaradi tega to, da se na prihodkovni strani ne dela, enostavno ni res. Vprašanje je,
               ali so ukrepi zadostni za to, da se bo pokrila javna poraba, ki je predvidena s tem
               proračunom, in, ali bomo zadržali primanjkljaj takšen, kakršen je. Če ga ne bomo, to
               za prihodnje rodove pomeni še slabše stanje in še slabše okolje, tako gospodarsko kot
               socialno, kot ga imamo danes. Bistvo je, da trend padanja gospodarske rasti, trend
               večanja nezaposlenosti, trend zmanjšanja konkurenčnosti, kar se je dogajalo v zadnjih
               letih, obrnemo v nasprotno smer. Obrnemo v to, da bo gospodarska rast začela rasti in
               s tem bodo tudi bonitetne ocene boljše, s tem bo denar, po katerem se zadolžujejo
               tako gospodarstvo kot tudi banke, posamezniki in država, cenejši. To je bistvo vsega.
               Danes govorimo, da nekatere evropske države dajejo več v razvoj. Te evropske države
               so pred 3 leti sprejele zelo težke in rigorozne ukrepe na področju odhodkov. Med
               drugimi tudi Nemčija.</p>
               <p>V času, ko smo v Sloveniji povečevali porabo, ki ni bila zaslužena, so te države
               zmanjševale odhodke. Zaradi tega imajo danes gospodarsko rast in zaradi tega danes
               lahko investirajo in vodijo drugačno politiko. Različni citati, različne misli, ki
               jih tukaj izrekamo, niso namenjene vsem državam in niso vsesplošne. Tudi Mednarodni
               denarni sklad zelo natančno ocenjuje vsako državo in zelo natančno za vsako državo
               daje oziroma predlaga ustrezne ukrepe. Mednarodni denarni sklad je rekel, da podpira
               uveljavitev tako imenovane slabe banke. Ampak, to ni rekel na splošno, to je rekla
               delegacija, vodja delegacije, ki je pred mesecem ali dvemi bil v Sloveniji.</p>
               <p>Pred enim tednom so izvršni direktorji Mednarodnega denarnega sklada sprejeli
               poročilo o Sloveniji in pozvali Slovenijo naj naredi vse, da bodo bančne terjatve
               razrešene, ampak v povezavi s posebno inštitucijo, tako imenovano slabo banko. To je
               tisto, kar je za Slovenijo v tem trenutku pomembno. To je pomembno tudi z vidika, da
               se zapore, ki kličejo po referendumu, umaknejo, če se stalno sklicujemo na Mednarodni
               denarni sklad. Mislim, da tu gre za veliko stališč, tu gre tudi za veliko mnenj.
               Menim, da ta mnenja niso tako različna, da ne bi mogli najti kompromisa. Vsekakor pa
               mislim, da bo kompromis tak, da bo temeljil na ustvarjanju in ne na porabi, in da bo
               ustvarjanje gonilna sila slovenskega naroda in ne potrošnja. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp79">

               <speaker>PODPREDSEDNICA ROMANA TOMC:</speaker>

               <p>Mag. Barbara Žgajner Tavš, izvolite.</p>
            </sp>
            <sp xml:id="SDZ6-Izredna-23-2012-12-05.sp80">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa za besedo. Spoštovani kolegice in kolegi!</p>
               <p>Res je neodgovorno, da danes razpravljamo o splošnem delu proračuna za leti 2013 in
               2014, na drugi strani pa nimamo niti enega ministra oziroma ministrice Vlade, ki bi
               bil prisoten v Državnem zboru. Zato mislim, da je govoriti o tem, kako si nekateri
               prizadevajo, kako bi lahko vsi skupaj z razpravami pokazali, kje so šibke točke in
               morda v prihodnje našli izboljšave, brezpredmetno. Sicer pa bomo kmalu, ko bomo
               prišli do amandmajev, videli, koliko ste koalicijski poslanci pripravljeni upoštevati
               naše pripombe ali vsaj nekatere od pripomb in predlogov.</p>
               <p>Če dovolite nekoliko drugače začenjam svojo razpravo o proračunu za leti 2013 in
               2014. Kar nekajkrat smo danes slišali, da je treba ljudem naliti čistega vina, da je
               treba ljudem razložiti, da ne smejo živeti nad svojimi zmožnostmi, da morajo
               varčevati, da ne smejo zapravljati več kot zaslužijo. Z drugimi besedami ugotavljam,
               da je v tej situaciji popolnoma neodgovorno ljudem nalivati čistega vina. Minimalna
               plača je 700 evrov. Ali res lahko tem ljudem solimo pamet, da živijo nad svojimi
               zmožnostmi, ko morajo s 700 evri delavske plače plačati vse obveznosti, ki jih imajo,
               vse položnice? Jaz pravim in to ugotavljajo tudi številni mednarodno priznani
               ekonomisti, naši ekonomisti, da je v tej fazi to neodgovorno s strani politike, kajti
               Slovenci po statističnih podatkih v okviru Evrope veljamo za enega izmed najbolj
               varčnih narodov. Toliko za uvod.</p>
               <p>Po drugi strani pa se z določenimi stavki, ki so bili danes izrečeni s strani
               opozicije, celo strinjam. Strinjam se, recimo, s trditvijo, da sta ta dva proračuna
               korak k streznitvi. Streznitev prihaja, ko pogledaš številke samo na področju dela,
               družine in socialnih zadev za leti 2013 in 2014. Ko gledaš in primerjaš z realizacijo
               za leto 2011 ali pa rebalansom proračuna za leto 2012, rebalans proračuna za leto
               2012 že vsebuje učinke varčevalnih ukrepov, ki so bili sprejeti pod to vlado v
               Državnem zboru. Upošteva tudi varčevalne učinke Zakona za uravnoteženje javnih
               financ, ki je korenito posegel na področje izobraževanja, zdravstva, socialnega
               varstva. Ampak, veste kaj je žalostno in zaskrbljujoče? Da proračuna za prihodnji dve
               leti na teh področjih vsebujeta nižje številke. Ne rabiš biti hud ekonomist, samo
               kanček logike je treba uporabiti, da vidiš, kam pelje vse skupaj.</p>
               <p>Zaskrbljena sem, saj sem danes s strani vladne koalicije slišala podatek, da se je
               od leta 2008 do danes število brezposelnih povišalo za 70 tisoč. Hudo visoka
               številka, ampak ko pogledam proračun za leto 2013, vidim, da se na postavki varstvo
               brezposelnih oseb denarna nadomestila znižujejo. Kje so v tem proračunu pozitivni
               ukrepi, ki govorijo o tem, da bo število brezposelnih padlo? Nisem videla niti enega
               pozitivnega učinka, ki govori o tem, da je številka za varstvo brezposelnih
               upravičena, ker se bodo na drugi strani številni brezposelni prezaposlili oziroma
               imeli možnost, da se bodo zaposlili.</p>
               <p>Spoštovani kolegice in kolegi, tisto, o čemer bi se morali pogovarjati, ko govorimo
               o tako pomembnem dokumentu, je dostojanstvo. Povejte mi, kje v teh številkah se
               skriva človeško dostojanstvo. Če dovolite, da ne boste, ker smo danes poslušali
               očitke, kako je opozicija neodgovorna, kako opozicija kritizira kar brez veze vse
               vprek, bom uporabila besede priznanega ekonomista, ki pravi: "Reformni napori sedanje
               Vlade so osredotočeni predvsem na varčevanje v javnem sektorju, na razgradnjo
               socialne države ter zniževanje stroškov dela. To ni razvojni koncept, ampak umiranje
               na obroke." Socialna država ni zgolj strošek, tega se moramo zavedati. Ni in ne sme
               biti zgolj strošek.</p>
               <p>Če grem naprej, da ne boste še enkrat rekli, da je samo opozicija tista, ki je
               kritična do predlaganih rešitev. Nekdanji francoski minister za kulturo je dejal, pa
               bom potem vlekla vzporednice s Slovenijo: "V 10 letih je desnica v Franciji ukinila
               več kot 150 tisoč delovnih mest učiteljev oziroma pedagogov." Podobna zgodba se
               dogaja danes v Sloveniji. Nadaljuje: "Naš šolski sistem, ki je bil kakovosten, je
               precej nazadoval." Kdo so bile žrtve tega nazadovanja? Kdo so bile žrtve? Ne tisti,
               ki imajo dovolj, bogati sloj. Prve žrtve so otroci nižjega in srednjega sloja.
               Opozorilo, kaj se zna zgoditi pri nas z vsemi napovedanimi ukrepi, ki bodo
               zasledovali številke v teh dveh dokumentih, v proračunih za leti 2013 in 2014. Res
               je, ne gre zgolj za nabor številk v teh dveh dokumentih, za temi številkami se skriva
               "razvojna" strategija Vlade.</p>
               <p>Tudi domače nevladne organizacije zelo resno opozarjajo na drvenje v propad.
               Slovenija ima za evropske razmere še danes relativno dobro urejeno šolstvo in
               zdravstvo, socialnega varstva pa ne več. Z novimi predlogi varčevalnih ukrepov, se
               bojim, se bodo drastično poslabšale razmere tudi na izobraževalnem področju. To
               opozarjajo ugledni slovenski predstavniki nevladnih organizacij. Objavljeni
               statistični podatki o stopnji tveganja revščine in materialni prikrajšanosti v
               populaciji kažejo, da se je v letošnjem letu socialna situacija zelo poslabšala.
               Tisto, kar bi moralo biti vodilo pri pripravi dokumentov za prihodnji dve leti, ki se
               jim reče proračun 2013 in 2014, je konkretna analiza, kaj je pomenila
               socialnovarstvena zakonodaja, ki je stopila v veljavo 1. 1. 2012, in kaj je na tem
               področju dodatno pomenil ZUJF, Zakon za uravnoteženje javnih financ. Ko bomo imeli
               realno sliko, ko bomo videli, kako se je situacija v gospodinjstvih, v družinah,
               poslabšala zaradi teh dveh varčevalnih zakonov, bomo lahko pripravili razvojni
               dokument za prihodnje leto. Ampak, veste, kaj se je zgodilo, ko je opozicija
               poskušala od resornih ministrstev dobiti te podatke, ki bi jih ministrstva morala
               imeti? Zahtevali smo sklic skupne seje Odbora za izobraževanje, znanost, šport in
               mladino in Odbora za delo, družino, socialnega zadeve in invalide. Ogromno število
               vabljenih eminentnih predstavnikov, gostov, je bilo na seznamu. Pa nas je koalicija
               tako zelo izigrala, da je sklicala to skupno sejo ločeno, ob istem času v dveh
               ločenih prostorih. Želeli smo biti konstruktivni in s konkretnimi podatki pokazati,
               da je stanje v naši državi skrajno resno, vendar ne z vidika nekih ekonomskih
               kazalcev ali z vidika opozoril Evropske unije, ampak z vidika življenja državljank in
               državljanov naše države.</p>
               <p>V nadaljevanju je naša stranka pripravila tudi amandma, ki se dotika trenutno enega
               izmed najbolj perečih problemov – to je lakota med slovenskimi otroki v osnovnih
               šolah. Upam, da se vsi strinjamo, da je tista država, ki dopušča, da se tako stanje,
               ki se je zgodilo, nadaljuje, slaba. Zato vas, kolegice in kolegi, pozivam, ker imate
               še čas, da razmislite, kako boste glasovali o amandmajih v nadaljevanju.</p>
            </sp>
            <sp xml:id="SDZ6-Izredna-23-2012-12-05.sp81">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, gospa Renata Brunskole.</p>
            </sp>
            <sp xml:id="SDZ6-Izredna-23-2012-12-05.sp82">

               <speaker>RENATA BRUNSKOLE (PS PS):</speaker>

               <p>Hvala lepa, spoštovana gospa podpredsednica. Državna sekretarja, kolegice in kolegi,
               lepo pozdravljeni!</p>
               <p>Dopolnjenega predloga proračuna za leti 2013 in 2014 ne morem podpreti. Proračun je
               pripravljen nerealno. Večkrat je bilo izrečeno, to so besede opozicije. Verjetno se
               na eni strani vsi skupaj strinjamo, da res ni več kje varčevati in zategovati pasu in
               da bi morali vsi skupaj pogledati, kako povečati prihodkovno stran. Vse je predvideno
               k doseganju cilja – znižanje javnofinančnega primanjkljaja na 2,5 %, kar je po
               realnih izračunih nerealno. Tudi cilj, da bo leta 2015 proračun Republike Slovenije
               izravnan, ne bo dosežen. Polemike o tem, da kolegica mag. Bratušek ni prikazala
               dejanskih in realnih podatkov, da se je morebiti zmotila, ne držijo. Prepričana sem,
               da nam je pripravljena še enkrat predstaviti podatke in da skupaj pogledamo, če
               karkoli v navedenem ne drži.</p>
               <p>Izbrani pristop sanacije bank s slabo banko, ki bo po izračunih potreboval sredstva
               v višini 11 % bruto družbenega proizvoda, ne predstavlja najbolj ekonomične in
               časovno učinkovite rešitve. Tudi zadolževanja ni konec, kljub obljubam. Vlada se je v
               izračunih očitno uštela. Upravljanje državnega premoženja v Slovenskem državnem
               holdingu pomeni, da bo lahko prišlo do odprodaje državnega premoženja. Tudi v
               poslovno uspešnih slovenskih podjetjih, katerih deleže nisem prepričana, da želimo
               odprodati, kot so Krka, Petrol, Dravske elektrarne, Slovenska energetika, tudi v
               drugih podjetjih. Slovenija ima izjemno ugoden geostrateški položaj s številnimi
               komparativnimi prednostmi, naravnimi danostmi in priložnostmi. Vse te danosti bi
               lahko multiplicirali s tem, da bi v čim večji meri izkoristili evropska kohezijska
               sredstva za velike infrastrukturne projekte kot je izgradnja potrebne dodatne
               infrastrukture pri Luki Koper – povezali bi jo z drugim tirom železnice Divača–Koper
               –, pa tudi tretja razvojna os od Koroške do Bele Krajine je tista, o kateri dostikrat
               govorimo.</p>
               <p>Te razvojne naravnanosti ni v tolikšni meri, da bi lahko verjeli, da bo kateri od
               teh projektov zaživel s pričetkom gradnje še v mandatu te vlade. Če se dotaknem samo
               projekta tretje razvojne osi v proračunih za leti 2013 in 2014, lahko zaznamo
               zmanjšanje zneska sredstev. Vsaka investicija, tudi infrastrukturna, pomeni ponovni
               zagon gospodarstva, lahko pomeni gospodarsko rast, povečanje prihodkovne strani. Z
               več zaposlenimi je tudi več prihodkov v proračunu. Tudi s plačanimi prispevki,
               plačanimi davki. Ta proračun je dejansko varčevalen, kot je bilo nekajkrat danes
               poudarjeno. Brez ali s premalo razvojnih elementov – ne moremo reči, da ni nobenega
               razvojnega elementa, vendar ne v tolikšni meri, da bomo lahko govorili o zmanjšanju
               števila brezposelnih, da bomo lahko govorili, koliko novih delovnih mest bo prinesel.
               Ljudem želimo povrniti zaupanje v delo vlade, v delo pristojnih ministrstev in delo
               koalicije. Dostikrat je želja, da bi opozicijo, ker opozarja, predstavili, kot da
               nasprotujemo, kot da izvajamo blokade. Ni res. Mi opozarjamo, predvsem pa želimo
               dobro. Kakršnokoli spreobračanje besed v tej smeri pomeni, da gremo zopet vsak k
               sebi. Mi opozarjamo, nismo slišani, drugi so spet nezadovoljni, ker opozarjamo, in
               temu bi izrekli narobe svet.</p>
               <p>Ljudje vseh generacij si želijo pozitivnih ukrepov, pa tudi konkretnih in hitrih
               učinkov. Ta proračun, kakor kaže, ne bo dal hitrih in konkretnih učinkov. Občine so
               danes generatorji razvoja. Jemlje se Mestni občini Ljubljana. Verjetno je to bolj
               naperjeno proti županu, če je proti Ljubljančankam in Ljubljančanom, ne vem. Vem pa,
               da je to pomembno stičišče razvoja v Republiki Sloveniji, tudi univerz, tudi šolstva
               sicer. Takšno varčevanje, zategovanje pasu, vodi v nadaljnjo negotovost, nazadovanje,
               razslojevanje ljudi na revnejše in na bogatejše. Postopni proces uničevanja in
               razgradnje vsega javnega, spremembe na področju javnega šolstva, zdravstvenega
               varstva, ukinitve in spremembe šolskih okolišev – nekaj takšnega se bo zgodilo tudi v
               Beli Krajini. Pred pol leta sem na to opozarjala, danes se v proračunu očitno to že
               predvideva.</p>
               <p>Osnovna šola komandanta Staneta, Dragatuš, bo postala podružnična šola pri Osnovni
               šoli Vinica. Enako bo z Osnovno šolo Stari trg. Šola v Podzemlju, mavrična šola, ki
               je pred leti pogorela, se bo priključila v metliško osnovno šolo itd. Razvojno,
               demografsko ogrožena območja, območja, od kjer sama prihajam, bodo očitno po tem še
               nekoliko bolj ogrožena, da ne rečem tepena. Prvih 5 let po rojstvu otroka je izjemno
               pomembnih. Pravimo, da so to vzgojno, razvojno najpomembnejša leta. Pojavljajo se
               vabila, pojavljajo se klici iz otroških vrtcov. Zaskrbljeni ljudje v teh vrtcih
               pravijo: "Združevanja oddelkov, ena vzgojiteljica z več kot 30 otroci – ali bo to
               pomenilo razvojno naravnanost in posluh za najmlajše? Ali bomo zmogli obvladovati
               tudi to? Kako si to predstavljajo poslanke in poslanci v Državnemu zboru, saj nimajo
               posluha za nas." Je še čas, da se stopi korak nazaj. Upam vsaj, da je temu tako.
               Želimo obdržati kvaliteto naših otroških vrtcev. Marsikje so se novi vrtci zgradili z
               evropskimi sredstvi in žal bi mi bilo, če bi ti vrtci postali prazni ali na pol
               prazni in da bi ljudje, ki so izobraženi za to delo, izgubili zaposlitev in bi zopet
               odšli v Ljubljano za delom, v druga večja mesta ali pa bi odšli izven Republike
               Slovenije, kot se sedaj odločajo mladi, izobraženi ljudje, znanstveniki.</p>
               <p>Uničevanje vsega javnega, šolstva, zdravstva, zdravstvenega varstva, na eni strani
               tudi zavodov, ki se praktično sami živijo – jih bomo po nekaterih območjih ukinili,
               priključili Inštitutu za varovanje zdravja, združili strokovnjake z območij po
               Sloveniji, vse odpeljali v Ljubljano, da se vozijo – in na drugi strani bomo tudi pri
               šolstvu, zdravstvu in univerzah očitno razmišljali o oblikovanju elit. Upam, da se
               motim, ker sicer bo to pomenilo, da bodo mladi, otroci, ko so lačni – otroci imajo
               manjvrednostni kompleks, tisti, ki ne morejo biti obuti, tako kot bi si želeli in
               tako dalje. Razlike že danes nastajajo. Kako narediti premik? Kako narediti preobrat,
               argumente? Gospodarska zbornica Slovenije je na Brdu pri Kranju tistim, ki so bili
               prisotni s strani ministrstev za gospodarstvo, za okolje in prostor, poudarila, kaj
               pomeni na področju obrti, podjetništva, gospodarstva, kaj je potrebno. Vendar ta
               proračun ne govori o tem v tolikšni meri, da bi lahko zaznali, da bomo prišli do
               gospodarske rasti, novih delovnih mest in da je to pomembna prioriteta, saj mladi
               ljudje odhajajo v tujino.</p>
               <p>Sodni svet nas opozarja, tudi v soboto na seji odbora za finance, o pomenu pravne
               države in na to, da ne pridemo do kaosa na področju sodstva. Vloženi amandma bo v
               neki meri to zadevo rešil, kljub vsemu pa lahko pridemo do sodnih zaostankov, lahko
               pridemo do razmer v državi, ko se več ne bomo počutili varne. V teh dneh je temu že
               tako. Ali govorimo o konkurenčnosti v tem proračunu? Tudi tukaj je premalo
               argumentov. Ne samo, da ni argumentov, ki bi jih začutili v tej dvorani, ni
               argumentov, ki bi jih lahko prebrali v pripravljenem proračunu. Kako nove tovarne na
               območju Koroške, kjer se tudi soočajo z brezposelnostjo, ne samo v Beli Krajini in
               Pomurju – kako, če ni ceste? Če potencialni investitorji niso zainteresirani? Ali smo
               v tej smeri odgovorili? Večji projekti trenutno niso prioriteta Vlade.</p>
               <p>Varčevalni proračun nas pelje v to, da bi samo še bolj varčevali, da bi ljudje
               izgubili zaupanje in izgubljali upanje v to državo. Dobro bi bilo, da bi v čim
               krajšem času ponovno sprejemali tak rebalans proračuna – proračun bo koalicija
               verjetno sprejela –, ki bi imel elemente razvojne naravnanosti, koriščenja evropskih
               sredstev, velikih infrastrukturnih projektov, zadržati javne šole, zadržati javno
               zdravstvo in zdravstveno varstvo in predvsem obdržati Slovenijo kot pravno in
               socialno državo, kot vzor v Evropi, majhno deželo s pomembnimi gospodarskimi
               rezultati. Če ne bo podpore države v tej smeri, če bomo danes ali jutri govorili o
               trošarinah in tako naprej, potem nisem prepričana, da je to prava pot. Nekateri
               kolegi, ki so rekli, da se bo treba strezniti – mi smo se že zdavnaj in zato smo
               zaskrbljeni.</p>
            </sp>
            <sp xml:id="SDZ6-Izredna-23-2012-12-05.sp83">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Brunskole.</p>
               <p>Predvidevam, da imamo še najmanj dva razpravljavca. Ker se nam je pridružil kolega
               Frangež, ki je že namignil, da bo najbrž razpravljal, odpiram prijave.</p>
               <p>Trije razpravljavci, prvi je gospod Jože Tanko.</p>
            </sp>
            <sp xml:id="SDZ6-Izredna-23-2012-12-05.sp84">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Okoliščine za pripravo obeh proračunov za koalicijo niso dobre, niso tiste, ki bi
               navdajale kogarkoli z optimizmom. Situacija je težka. Podatki Umarja o prihodnjih
               dogajanjih na področju rasti BDP niso dobri. Istočasno moramo ugotoviti, da je tudi
               zgodovina, ki je podlaga za pripravo proračunov, izredno slaba. V mandatu prejšnje
               vlade smo se soočili z nekimi nenadnimi spremembami, na katere je bil odziv, tako je
               dejal tedanji predsednik Vlade 3 leta potem, in sicer takrat, ko ni bil več
               predsednik Vlade, da so sprejemali napačne ukrepe za sanacijo države. To je povedal v
               nekem intervjuju in tega ni še nihče demantiral, predvsem pa ne bivši predsednik
               Vlade. Takrat, ko smo spremljali pripravo proračunov, sprejemali proračuna in
               predlagali tudi vrsto ukrepov, ni bilo posluha. Razprave tistih, ki so branili
               tedanja proračuna, v katerih se je izjemno povečeval primanjkljaj, so bile povsem
               drugačne, kot so sedaj. Takrat, ko smo po preteku pol leta dela tiste vlade
               sprejemali rebalans proračuna in povečevali zadolžitev za 700 milijonov evrov oziroma
               za 2,2 % BDP, ste vsi govorili, da je to treba storiti točno zaradi teh stvari, o
               katerih zdaj govorite – da bomo dali zagon gospodarstvu, ohranili delovna mesta,
               spodbudili številne stvari. Kljub temu, da ste to tako vehementno zagovarjali, kljub
               temu, da ste sprejeli proračun, rebalans proračuna v letu 2009 in tudi proračun za
               leto 2010 z enormno visokimi primanjkljaji in govorili o njihovi namenskosti, se to
               ni zgodilo. Vse, kar se je v tem obdobju zgodilo, je bilo povečanje javnega dolga za
               8 milijard oziroma seštevek primanjkljaja toliko in dodatnih 70 tisoč brezposelnih na
               Zavodu za zaposlovanje oziroma če to bruto rečemo, 150 tisoč izginulih delovnih mest,
               kajti k tem je treba prišteti še približno 60, 70 tisoč tistih, ki so izgubili delo
               po delovnih dovoljenjih.</p>
               <p>Sprašujem, kam je šlo teh 8 milijard evrov. Za kakšen namen? Ali je teh 8 milijard
               evrov končalo tam, ko govorite o tistih 5 milijardah, ne vem, potencialnih
               oškodovanj? Najbrž so bile odločitve prejšnje vlade v tem delu zelo slabe in
               nenamenske. Okoliščine, kot sem rekel, so slabe, vendar se kljub temu ohranja delo
               vseh inštitucij. Nobena izmed teh ne bo tako prizadeta, da bi jih morali zapreti in
               delo se ohranja na primerni ravni. Če hočemo še kdaj postati vzor Evrope, to, kar smo
               bili do mandata prejšnje vlade, potem je treba nekaj storiti. S tako dinamiko, kot je
               bila v prejšnjem mandatu, se ne moremo več zadolževati, tako kot se niso mogli tisti,
               ki jih sedaj preganjajo upniki. Država ima tudi takrat, ko se zadolžuje, tiste, ki
               predstavljajo upnike. Mislim, da se vsi državljani ne moremo preseliti ali pa vzeti
               državljanstva Cipra. Bomo tukaj ostali. Ampak, upniki bodo imeli v vsakem primeru
               vzpostavljene terjatve do države in to bo moral nekdo plačati. Če ne moremo mi s
               tekočim poslovanjem, s tekočimi proračuni, svoje apetite toliko prilagoditi, da bi
               zadeve bile vzdržne in bi jih lahko tekoče servisirali, potem je najbrž nekaj narobe
               z nami.</p>
               <p>Neke prilagoditve smo že sprejeli. Sprejeli smo interventno zakonodajo, sprejeli smo
               Zakon za uravnoteženje javnih financ, sprejemamo nov proračun, ki ima podobne cilje
               in upam, da bo to zadostovalo, da bomo lahko ohranili nek obraz države, ki ima stvari
               pod nadzorom in pod kontrolo. Prav tako pa moram reči, da so nekorektni očitki
               tistih, ki sedaj nam govorite, da ne delamo pravih stvari, ne servisiramo pravih
               stvari. Tisti, ki to govorite, ste v prejšnjem mandatu sprejeli zakon o pravicah iz
               javnih sredstev. Tam ste drastično omejili vse tiste pravice, ki posegajo v mlade
               družine. Omejili ste otroške dodatke, omejili ste štipendije oziroma ste to ločili,
               kar prej ni bilo, izničili ste zakone, ki smo jih predlagali, recimo o dijaški
               prehrani, ki je bil prvič uveden v tistem mandatu Janševe vlade, posegli ste tudi v
               subvencionirane prevoze vajencev, dijakov in študentov itd. S tem zakonom ste
               množično posegli tudi v premoženje državljanov, kajti osnova za izplačila je postalo
               premoženje.</p>
               <p>Sedaj, ko s prstom kažete na sedanjo vlado, najprej – in tu vas je 15 poslancev
               prejšnjega sklica – poglejte sebe, kaj ste sprejeli in kako ste branili točno te
               ukrepe, s katerimi ste zmanjšali in prizadeli socialne pravice tistih, ki jih sedaj
               tako vneto branite. Prav vi ste v prejšnjem mandatu sprejeli to zakonodajo. Gospa
               Brunskole in tudi drugi poslanci SD bi lahko pregledali magnetograme svojih tedanjih
               razprav. Minister Svetlik, ki je to predlagal, je bil na nek način idol socialne
               demokracije, je sprejel ključne in predlagal ključne antisocialne zakone. Sedaj
               tisto, kar ste izničili v prejšnjem mandatu, skozi amandmaje porivate v naročje
               sedanji vladi v teh okoliščinah. Če ste bili taki mojstri, bi to lahko zlahka uredili
               v prejšnjem mandatu, zlahka. Imeli ste aparat, ki vam je strokovno sledil, imeli ste
               politično moč, glasovalni aparat in vse te stvari bi zlahka takrat uredili.</p>
               <p>Mislim, da je treba nekaj na tem področju narediti, kajti stvari peljati na način,
               kot v prejšnjem mandatu, ni mogoče. To vemo vsi. Zato predlagam, da ne razpravljamo o
               tej demagogiji, ampak da razpravljamo predvsem o realnosti, o stvarnosti. Če vemo,
               kaj je glavni problem zdaj, po 3 letih, po razsvetljenju, ki se je zgodilo pri bivšem
               predsedniku Vlade, potem sprostimo vse te ukrepe, ki jih imamo na mizi, ki smo jih
               sprejeli in če se bo začel vrteti bančni sistem, se bo začel vrteti tudi gospodarski
               sistem. Dokler gospodarstvo nima možnosti do sofinanciranja, do kreditiranja, do
               revolvingov ali do povečanih kreditnih potencialov, ni možno zagnati gospodarske
               rasti. Vse, kar se dogaja, je v bistvu spirala ali veriga propadov podjetij, ki
               sledijo en drugemu. Na tak način ni možno storiti nič konkretnega.</p>
               <p>Jaz bom podprl predlog proračuna z vsemi temi vsebinskimi predlogi in rešitvami.
               Podprl bom tudi zakon o izvrševanju proračuna in mislim, da je to primeren korak za
               to leto in naslednji proračun za naslednje leto. Marsikje se bo v času izvajanja
               pokazala še kakšna rezerva ali priložnost, te stvari pa je potem možno urejati z
               rebalansi proračunov. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp85">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Replika? Ne, gospa Brunskole, omemba se ni nanašala na vašo razpravo. Ste bili
               omenjeni, ampak omemba se ni nanašala na vašo razpravo, zato možnosti za repliko ni.
               Dobili ste napotilo, da pogledate magnetogram, kar pa ni bilo del vaše razprave.</p>
               <p>Besedo dajem gospodu Frangežu.</p>
            </sp>
            <sp xml:id="SDZ6-Izredna-23-2012-12-05.sp86">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>Moj proceduralni predlog je ta, da bi povedala, glede na to, da ne smem dati replike
               gospodu Tanku, da smo tudi v preteklem mandatu sprejeli pokojninsko reformo, in smo
               jo tudi včeraj, čeprav slabšo, kot pretekli mandat, pa sedanja koalicija temu takrat
               ni prisluhnila. Tako da bi proceduralno hotela povedati samo, da se je očitno
               pozicija zamenjala in je bilo zdaj to podano kot očitek. Lahko pa povem, da danes
               delam vestno. Tako sem delala tudi v preteklem mandatu. Tudi drugi otrok v vrtcu
               zastonj – mi je žal da je to ukrep te vlade.</p>
            </sp>
            <sp xml:id="SDZ6-Izredna-23-2012-12-05.sp87">

               <speaker>PODPREDSEDNICA ROMANA TOMC:</speaker>

               <p>Gospa Brunskole, zdaj ste za povrh vsega še izrabili poslovnik in napačno uporabili
               proceduralni predlog.</p>
               <p>Izvolite, gospod Frangež.</p>
            </sp>
            <sp xml:id="SDZ6-Izredna-23-2012-12-05.sp88">

               <speaker>MATEVŽ FRANGEŽ (PS SD):</speaker>

               <p>Uvodoma bi rad povedal, da sem politik. Pravzaprav že zelo dolgo zase smatram, da sem
               politik in nič kaj dosti drugega. To vam pripovedujem zato, ker bi vam rad povedal,
               da je v mojo predstavo vgrajen tudi odnos do javnih zadev. Mislim, da je politika
               upravljanje javnih zadev v dobro vseh. Sam sem vedno in upam, da mi je to bolj ali
               manj uspevalo, skušal ta svoj poklic, to svoje poslanstvo, uresničevati na točno
               takšen način, da sprejemamo rešitve jasnih problemov te države, naše skupnosti, zato,
               da bo jutri bolje vsem. Povsem možno je, da sem zaradi te okoliščine eden od tistih,
               in skupaj z vami, s katerimi je končano. Da po tem protestnem valu politika več ne bo
               obstajala. Ampak, to ni res, ker bo vedno obstajal javni interes, ker bodo vedno
               obstajale skupne zadeve, ki jih mora vsaka skupnost medsebojno urejati.</p>
               <p>Proračun mesta, proračun države, proračun Evropske unije ali proračun vsake
               skupnosti je najpomembnejši akt, ki ga ta skupnost sprejme v konkretnem letu. V
               proračunu naj bi se odsevale razvojne vizije in ukrepi za uresničenje razvojnih vizij
               vsakršne skupnosti. Skozi to optiko moramo ocenjevati tudi proračun Republike
               Slovenije, prvi proračun, ki ga je predlagala ta vlada. Res je, da koledarsko leto
               življenja neke države, uresničevanja politik neke države ni izolirano dejstvo. Opira
               se tako na zgodovino preteklih ukrepov, preteklih uspehov in preteklih napak, kot
               tudi na prihodnost. V proračunu naj bi se odsevala željena podoba naše družbe, ki jo
               bomo dosegli morebiti že drugo leto, najverjetneje pa v nekem zmernem srednje in
               dolgoročnem obdobju, zato je proračun izjemno pomemben. Proračuna danes ne sprejemamo
               zato, ker je to naša obveznost po Zakonu o javnih financah. Proračun sprejemamo zato,
               ker bi to moral biti dokument, iz katerega se zrcali razvojna vizija tega naroda.
               Razvojna vizija te države.</p>
               <p>Kaj je razvojna vizija te države? Vrnimo se v leto 1991. Takrat smo se kot nacija
               odločili, da bomo ustanovili svojo državo zato, ker smo verjeli, da lahko kot
               gospodarji na svoji zemlji boljše upravljamo s svojo prihodnostjo. To je bila
               kolektivna predstava tega naroda, ampak hkrati je bila to tudi intimna predstava
               vsakega izmed nas, utemeljeno pričakovanje. Jaz temu pravim, da so to bile naše
               sanje. 20 let kasneje se zdi, da smo pred svojimi lastnimi sanjami kapitulirali, da
               vidimo, da Slovenija danes ni obljubljena dežela, ne za to generacijo in ne za
               generacije naših otrok.</p>
               <p>Danes vidimo, da Slovenija ni urejena država, v kateri bi lahko zaščitili dobro in
               kaznovali zlo. Danes tudi vidimo, da je zgodba o Sloveniji kot uspešni državi
               temeljila na trhlih nogah. Danes tudi ugotavljamo, da je privid socialno urejene
               družbe, ki daje enake možnosti vseh skozi javno šolstvo, javni izobraževalni sistem,
               javno univerzo, ki zaščiti vsakega skozi mehanizme, ki jih ima močna socialna država
               in zagotovi zdravstveno oskrbo vsakomur, ki zboli ali se poškoduje, v veliki meri
               prav tako utvara. Zakaj imamo to državo, se še enkrat vprašajmo. Trdim, da imamo to
               državo zato, da bi se tako organizirali, da bi bilo življenje vseh nas v slovenski
               skupnosti jutri boljše, da si postavimo svoje cilje, realne, ambiciozne, in
               akumuliramo energijo, ki jo ta narod premore – v to sem trdno prepričan! Da rečemo:
               "Ne, danes smo pripravljeni trdo delati, danes smo se pripravljeni tudi odrekati, ker
               vemo, da nas ta pot, da nas ta premišljen načrt ukrepov jutri vodi v boljše
               življenje. Boljše življenje, v katerem bomo lahko tudi svojim otrokom obljubili več,
               ne pa, da smo soočeni vsak dan in vsakič znova s povečevanjem strahu, z negotovostjo,
               s klimo, ki ne more biti zdrava."</p>
               <p>Morda se vam zdi, da ne govorim o proračunu, ampak govorim točno o tem. O tem, na
               kakšen način so naše predstave uresničene v aktualnem državnem proračunu. Nikoli
               nisem trdil, da politika, ki ji pripadam, socialna demokracija, v katero verjamem, ni
               nikoli delala napak. Da, delamo napake, morda jih delamo tudi v tem času. Nesporno
               je, da je svoje napake naredila tudi naša vlada. Ampak pomembno pri tem pa je, kakšna
               je optika, kaj je hotenje in trdim, da smo imeli dobre namene, da zaščitimo ljudi, da
               jim v težkih časih zagotovimo več varnosti in s tem tudi več poguma zato, da v težkem
               času, ko smo vsi malo zmedeni in potrebujemo oporo, najdemo to oporo v močni
               skupnosti. Imeli smo dobre namene, ko smo bistveno povečali sredstva tudi za javno
               šolstvo, javno univerzo, za znanost in raziskave, ker razumemo, da je samo znanje, da
               je samo kompleksno znanje, da je samo ustvarjalnost, da je samo inovativnost tisto,
               kar dela jutri naše gospodarstvo konkurenčnejše, da je to torej samo in edini obet za
               to, da bomo jutri boljši, da bomo prodali več. Da bomo tisto, kar bomo prodali,
               prodali za višjo ceno in da bo to jutri napajalo boljše plače naših ljudi. To ni
               utvara, Slovenija se nahaja v razgibanem trenutku, v nestabilnem svetu in če je svet
               okoli nas nestabilen, se moramo sami prilagoditi tako, da bomo čim bolj
               prilagodljivi, da nas šok od zunaj ne bo vsakič znova zatresel in porušil temelje, na
               katerih je zgrajena ta družba. Ali ta proračun odgovarja na ta izziv? Ne. Najprej
               zato, ker je zgrajen na napačni predpostavki. Zgrajen je na predpostavki, da moramo
               najprej zategniti pas, zmanjšati prihodke, zmanjšati socialno varnost ljudi,
               zmanjšati varnost, zmanjšati spodbude za to, da bi bili jutri boljši, da moramo
               najprej urediti javne finance in potem bo vse bolje. To je napačna predpostavka.
               Nismo nikoli trdili, da javnofinančna konsolidacija ni pomembna, nasprotno, naša
               vlada je predlagala zaveze iz pakta stabilnosti. Ampak hkrati je naša vlada gradila
               tudi na tem, da vse elemente varnosti, socialne varnosti ljudi, prodornosti
               gospodarstva, neposrednih spodbud temu gospodarstvu in krepitev izobraževanja kot
               mehanizma za krepitev naših konkurenčnih sposobnosti hkrati tudi okrepi. Tam je danes
               osem milijard evrov povečanega javnega dolga.</p>
               <p>Ta vlada pa vedno znova straši, ustvarja izredne razmere, poglablja negotovost. Kaj
               naredimo takrat, ko smo prestrašeni? Stopimo v kot in poskrbimo, da imamo zaščiten
               hrbet. V krču smo, strah nas je, ne razmišljamo inovativno, ne razmišljamo o tem, kaj
               moram danes narediti za to, da bo moje življenje jutri boljše. Zato da bi ljudje
               lahko razmišljali, kako izboljšati svoja individualna življenja, svojo individualno
               perspektivo, moramo okrepiti polje varnosti vseh nas. Zato da bo vsak od nas dovolj
               zaščiten, zato da bo v primeru izgube zaposlitve imel in lahko računal na učinkovito
               socialno pomoč države v primeru brezposelnosti. Zato da bo v okolju in skupnosti
               našel spodbude za svoj podjem, zato da bo imel delujoč trg dela, na katerem bo našel
               novo priložnost, da bo razmišljal inovativno in kreativno. Ta proračun ne odseva
               ničesar od tega, ne odseva pričakovanj, ki jih na ulicah slovenskih mest v teh dneh
               jasno izražajo naši ljudje. Ker veste, ta pričakovanja so zelo enostavna: zahtevamo
               pravičnost in zahtevamo urejeno družbo, v kateri bo zaščiteno dobro in kaznovano zlo.
               V odziv na to si izmišljamo reformo političnega sistema, pri tem pa zgrešimo samo
               poanto. Veste, kje se začne kredibilnost politike? Pri preprosti besedi, ki jo
               premalokrat uporabljamo v slovenskem besednjaku in reče se ji čast. Čast! Če si
               časten človek, pa ne pove nabor ukrepov, ki jih imaš, ampak pove, če obstoji,
               zaupanje v tvojo osebnost, v tvojo kredibilnost, v tvojo verodostojnost, da boš javno
               zaupanje kot politik znal uresničevati v skupno dobro, da boš znal sprejeti posledice
               svojih ravnanj in odstopiti takrat, ko je treba. Sprejeti nase odgovornost zato, da
               družbene razmere ne eskalirajo. Odstopiti, kadar si del kazenskega pregona, pa četudi
               si predsednik vlade. Ker ne gre za vprašanje, ali je nekdo kriv, ali nedolžen.
               Domnevo nedolžnosti vsakogar je treba ščititi dosledno in do konca, ker je na tej
               pravici zgrajena pravna država. Ampak za nas spoštovane gospe in gospodje, kolegice
               in kolegi, mora veljati višji standard, višji standard. Mora veljati zaupanje v to,
               da s svojim delom, opravljanjem javnega zaupanja, uresničujemo javno zaupanje v
               skupno dobro. Kako lahko to opravlja nekdo, ki je soočen s preiskušeno pravnomočno
               obtožnico ali obtožnim predlogom? Tukaj se začne ta debata. Proračun tudi na to
               vprašanje ne daje odgovora, zato ker ruši temelje pravne države z nezmožnostjo
               sodišč, da opravljajo svoje delo. Bomo tako tlakovali pot v drugo republiko? Z
               obglavljanjem vseh družbenih podsistemov, kot so šolstvo, kot je univerza, kot je
               sistem včeraj dobro delujoče socialne varnosti in kot so sodišča, kot tista, ki naj
               presodijo, kaj je v tej družbi prav in kaj je narobe? Tako slabo tlakujemo pot
               slovenski prihodnosti, ki jo pričakujejo slovenske ulice in trg.</p>
               <p>Naj zaključim z odzivom na eno od prejšnjih izjav o tem, da je naša vlada povzročila
               v socialni zakonodaji to, kar se je zgodilo. V veliki meri je ta izjava točna. Takrat
               smo izražali pripravljenost, da spremenimo socialno zakonodajo zato, ker smo bili vsi
               skupaj soočeni z vrsto zlorab, ki so se v družbi dogajale. Ampak hkrati smo tudi
               obljubljali, da bomo skrbno spremljali učinke nove socialne zakonodaje in takoj
               reagirali z zakonodajnimi spremembami. Takrat je vlada potem padla. Nismo bili več na
               poziciji, da predlagamo spremembe. Počasi ta izgovor več ne bo vzdržal, gospod Tanko.
               Zato vas pozivam: reagirajte na nastalo situacijo! Da, socialna zakonodaja, sprejeta
               z dobrimi nameni, je povzročila tudi krivice – ampak reagirajte na to, podprite naš
               amandma za povečanje sredstev za šolsko prehrano! Reagirajte na problem. Pripeljite v
               Državni zbor spremembo socialne zakonodaje, popravimo tisto, kjer smo zgrešili.
               Priznajmo napake. Mi jih znamo priznati, ker je verodostojnost politika sestavljena
               tudi iz tega, da kadar greši, to javno pove in je pripravljen sprejeti odgovornost.
               Na tem, spoštovani, temelji moja in vaša čast.</p>
            </sp>
            <sp xml:id="SDZ6-Izredna-23-2012-12-05.sp89">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Marija Plevčak, izvolite.</p>
            </sp>
            <sp xml:id="SDZ6-Izredna-23-2012-12-05.sp90">

               <speaker>MARIJA PLEVČAK (PS DeSUS):</speaker>

               <p>Hvala za besedo. Na žalost nisem politik, ampak sem tukaj, ker sem bila izvoljena.</p>
               <p>Razprava o proračunu za leto 2013 in 2014 je pripravljena glede na situacijo, v
               kakršni smo se znašli. Delni vzrok za to pa je daljše časovno obdobje, to ni od
               včeraj na danes, in v tem času smo imeli tudi več vlad. Kdo je odgovoren za to
               stanje? V tem parlamentu smo o tem že večkrat govorili. Odgovornost je na sistemu, ki
               mu še nismo prišli do živega. To je v sistemu bančništva, v gospodarskih elitah in pa
               tudi v oblasti, ki ni imela volje, da bi zadeve po čim hitrejšem in kratkem postopku
               razrešila. Danes bi imeli stvari čiste in bi se mogoče lahko drugače pogovarjali.
               Mislim, da se je treba ob sprejemanju proračuna zamisliti nad situacijo, v kateri smo
               v tem trenutku, ljudstvo je na ulicah. Ob sprejemanju moramo biti dosledni, predvsem
               kar se tiče zadev, ki obravnavajo socialo in naš najnižji sloj. V tem najnižjem sloju
               so tudi upokojenci. V proračunih za leti 2013 in 2014 je tudi za upokojence
               predvideno usklajevanje, sicer zelo minimalno, samo 50 % glede na rast plač, čeprav
               je bilo dogovorjeno malo višje. Ampak zavedamo se, v kakšni situaciji se nahajamo, in
               bomo poskušali z rastjo našega bruto proizvoda svoje zahteve tudi utemeljevati in v
               zvezi s situacijo, ki naj bi se izboljšala tudi na strani upokojencev, usklajevanje
               pripeljati do točke, za katero smo se dogovorili.</p>
               <p>V Poslanski skupini Demokratične stranke upokojencev smo z nekaterimi postavkami
               zadovoljni. Zadovoljni smo s poglavjem, kjer DDV ostaja na 8,5 %, za kar smo se
               striktno zavzemali. Nas pa žalostijo stvari, kot so šolstvo, izobraževanje in
               socialni transferji. Vendar se globoko zavedamo, da če ni denarja, je pač treba
               potrpeti leto, dve ali tudi, če bo treba, tri leta, da se stvari premostijo, da
               napravimo korak naprej in da potem ponovno razpravljamo o zadevah, ko bomo mogoče
               lahko razmišljali bolj pozitivno in se pogovarjali o povečanju teh in drugih
               ugodnosti, ki smo jih zdaj nekaterim vzeli.</p>
               <p>Mislim, da je treba ob sprejemanju proračuna, ki ga bomo tudi v naši poslanski
               skupini podprli, še nekaj povedati, in sicer da moramo napeti vse sile za oživitev
               našega gospodarstva. Tudi to je naloga vlade in tudi parlamenta, ker si sicer ne
               predstavljamo, da bomo naredili korak naprej za boljše rezultate, za lepše življenje.
               Hvala.</p>
            </sp>
            <sp xml:id="SDZ6-Izredna-23-2012-12-05.sp91">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Vidim še eno željo po razpravi. Ali želi še kdo razpravljati v okviru te točke?
               Ne.</p>
               <p>Gospod Tanko, imate besedo.</p>
            </sp>
            <sp xml:id="SDZ6-Izredna-23-2012-12-05.sp92">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Nekaj očitkov je bilo izrečenih, tudi glede pokojninske reforme oziroma kvalitete
               pokojninske reforme prejšnje Vlade, ki je padla na referendumu. Tu moram povedati, da
               je prejšnja reforma doživela zavrnitev s strani sindikatov in tudi velikega dela
               strokovne javnosti. Zato je bila posredovana na referendum, kjer so se politični
               akterji odločili tako, kot so mislili, da je za njih prav. Tu ne gre zdaj za neke
               druge zadeve, kot je prej z zlorabo proceduralnega predloga govorila podpredsednica
               Državnega zbora, gospa Brunskole. Že to mislim, da je velik problem, če nekdo od
               vodstva Državnega zbora zlorabi poslovniško ureditev.</p>
               <p>Drugo, kar je, je velika razlika imeti znanje ali pa govoriti o znanju. Za tiste, ki
               veliko govorijo o znanju, bi bilo marsikdaj dobro, če bi imeli znanje, ne samo, da to
               vehementno razlagajo in se na nek pozerski način poskušajo pozicionirati in
               predstaviti neke stvari. Veliko stvari tu je narejenih na tak način. S tem proračunom
               in proračunom za prihodnje leto se ne bo obglavilo nobenega družbenega podsistema.
               Vsi družbeni podsistemi bodo ostali, vsi družbeni sistemi bodo delovali, vendar bo
               najbrž vsak izmed teh družbenih podsistemov moral nekaj zmanjšati od tistega, ker je
               sedaj uporabljal oziroma kar je njegovo pričakovanje, kar zadeva finančna sredstva.
               Vendar glede na to, da se v večino družbenih podsistemov ni posegalo, da se jim je v
               vseh mandatih omogočilo praktično nemoteno delovanje ali pa se sredstva celo
               povečevalo, je najbrž tudi v teh družbenih podsistemih možno kakšno stvar
               racionalizirati, spraviti na primernejši nivo, na času primernejši nivo. Ni možno, da
               se te stvari nakladajo in povečujejo, zato ker je to všečno. Vem, da je zelo lepo
               govoriti o tem, da bi bilo treba dati šolstvu še milijardo, 500 milijonov za
               zdravstvo in podobne stvari, ali pa v socialo. To se dobro sliši, vendar zagotovo
               tudi tisti, ki ste prišli iz teh družbenih podsistemov, veste, da so rezerve. Mislim,
               da bi jih večina med vami, če bi imela to možnost, znala poiskati in jih tudi
               izvesti. To ni noben problem.</p>
               <p>Smo v situaciji, ko nekateri na isti način, kot ste hvalili ukrepe prejšnje vlade,
               sedaj demolirate ukrepe sedanje vlade. To pa najbrž ne gre. Niso vsi ukrepi, ki jih
               predlaga ta vlada, slabi. Večinoma so dobri. So pa vsi prilagojeni razmeram, v
               katerih smo – po sili razmer. Lahko bi bili bolj blagi, če bi dobili boljšo
               zapuščino. Ker je pa to tako kot je, in te številke vsi dobro poznate, pa je treba
               stvari prilagoditi stanju, kakršno je.</p>
            </sp>
            <sp xml:id="SDZ6-Izredna-23-2012-12-05.sp93">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Je še kakšna želja v tem krogu? Še gospod Kavtičnik. Ugotavljam, da je več želja,
               zato odpiram prijavo. Pet prijavljenih.</p>
               <p>Gospod Jožef Horvat je prvi na vrsti.</p>
            </sp>
            <sp xml:id="SDZ6-Izredna-23-2012-12-05.sp94">

               <speaker>JOŽEF HORVAT (PS NSi):</speaker>

               <p>Najlepša hvala, gospa podpredsednica!</p>
               <p>K razpravi me je spodbudil moj spoštovani kolega Matevž Frangež, ki je, na kar sem
               opozarjal že v moji uvodni predstavitvi obeh proračunov, ponovno govoril o razkroju
               socialne države in tako naprej. Svoje razprave ne bom začel s tem, ali sem politik,
               ali ne. Poslanec je politik "per definitionem". Sedaj ni pomembno, da sem
               univerzitetni diplomirani fizik, ampak poglej ga zlomka – ravno v času njegove
               razprave mi je prišel pod roke članek, ki ga je napisal univerzitetni diplomirani
               fizik, celo doktor fizike, zaposlen pri odlični družbi v Sloveniji, pa še predavatelj
               na ljubljanski univerzi. Izjemno zanimivo branje nam je daroval, pa ga citiram, da mi
               ne bi kdo repliciral ali karkoli. Glede ministra dr. Žige Turka pravi naslednje,
               citiram: "Če se ne strinjate z ministrom, ker želi uvajati anglosaški model v visokem
               šolstvu, potem bodite v svojem nasprotovanju najprej konkretni. A za to je potrebno
               znanje, predvsem pa je treba videti prek meja svoje lepe male države." Konec citata.
               Ker sem začel o očitkih, kaj pravzaprav ta koalicija in Vlada delata s socialno
               državo, se spet vračam k članku imenovanega avtorja, fizika, ki očitno, tako kot sam,
               bolj verjame nekim statistikam, ki nam jih posreduje Eurostat, kot pa kakšnim domačim
               statistikam – ker očitno kolega Frangež ni hotel slišati mojih uvodnih številk, ko
               sem razlagal, kako se določene postavke za socialno državo povečujejo v zadnjem
               desetletnem obdobju. In s čim posreduje Eurostat? Eurostat navaja tako imenovani
               Ginijev koeficient. Se opravičujem, če sem napačno prebral, najbrž je prav. In kaj
               pove ta Ginijev koeficient? Ginijev koeficient meri, kako je družba socialno
               razslojena oziroma kakšna je dohodkovna neenakost neke družbe. Vrednost koeficienta 0
               pomeni popolno dohodkovno enakost družbe – idealna družba bi imela ta koeficient 0 –,
               vrednost 1 oziroma 100 pa popolno neenakost. V tem primeru en državljan dobi celotni
               družbeni prihodek, vsi drugi pa živijo od zraka. Torej, nižja je vrednost
               koeficienta, manjša je neenakost. Če berete in gledate ta graf, Ginijev koeficient,
               kjer so navedene države članice Evropske unije in nekatere druge, potem vidite, da je
               Ginijev koeficient za Slovenijo 23,8. Pozor, nižji koeficient ima samo Norveška.
               Zanimivo! Še enkrat ponavljam, nižja je vrednost koeficienta, manjša je neenakost –
               tako Eurostat, ne Jože Horvat. Jaz sem samo prebral, ampak dvomim, da bo to
               zadostovalo, da bi morda le kdo vsaj malo verjel, da imamo namen, da socialno državo
               obdržimo oziroma da jo krepimo. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp95">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Horvat.</p>
               <p>Mag. Majda Potrata.</p>
            </sp>
            <sp xml:id="SDZ6-Izredna-23-2012-12-05.sp96">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Od vodje poslanske skupine največje koalicijske stranke bi pričakovala malo več
               smisla za sorazmerje, ko je napadal tiste, ki nasprotujemo rezom v šolstvu in nam je
               očital, da hočemo za šolstvo milijardo dodatnega denarja. To je nesramno zavajanje
               javnosti, kajti, če bi pogledali amandma, ki smo ga vložili na Zakon o proračunu, je
               takšen, da je na odboru govoril 20 milijonov, zdaj smo to po dogovoru in obljubi, da
               bo sprejet, popravili na 16 milijonov. Občutek za mero bi bil dobrodošel.</p>
               <p>Številke, o katerih sem govorila, ki sem jih citirala, so bile Eurostatove številke
               in vam bi jih lahko še citirala. Večkrat sem že povedala, kako visoko uvrščeni med
               državami na svetu smo po indeksu človekovega razvoja v Sloveniji, na 21. mesto, ravno
               zaradi vloge, ki jo ima v našem življenju in sistemu šolstvo. Tako z levo roko
               zamahniti nad tem, je nedopustno. Ker mojega kolega Frangeža ni tukaj, bi rekla samo
               eno: minister in vsak človek ima svojo profesionalno kariero in je lahko v tej
               profesionalni karieri kot znanstvenik, kot univerzitetni profesor zelo uspešen, drugo
               vprašanje pa je, kako je uspešen na funkciji političnega funkcionarja in ministra.
               Zato da si minister na tako velikem področju, kot je Ministrstvo za izobraževanje,
               znanost, kulturo in šport, je treba imeti zelo veliko znanja. In je zelo hudo, če
               minister, ki je v javnosti tako ali tako že dokazal, kakšen odnos ima do kulture – na
               otvoritvi ne loči med Perpetuum Jazzile in Carmino Slovenico glede na kakovost. O tem
               govorim in so stvari, ki ob tem tudi na kaj drugega mečejo slabo luč.</p>
               <p>Govorili smo že o tem, koliko finančnih sredstev je za posamezno področje danih in
               tisto, kar je treba vedno znova povedati, napravljen je bil nesorazmerno velik poseg
               v izobraževanju, v znanosti in kulturi. Tega koalicija, pa naj govori karkoli hoče,
               naj se sklicuje na razmere, ne more skriti in ne morete se, spoštovane poslanke in
               poslanci koalicije, otresti odgovornosti pred tistim, k čemur vas kliče tudi pismo
               Rektorske konference. Sprejetje tega proračuna brez amandmajev pomeni uničevanje
               visokega šolstva in znanosti in kulture, celotnega tega področja, zlasti pa visokega
               šolstva in znanosti. Odgovornost bo vaša, žal pa bodo posledice nosili ljudje. Vaša
               teza, da je treba popraviti razmerje med javnih in zasebnim v korist zasebnega, ni
               združljiva s tezo in zahtevo po kakovosti, zato ker ni korelacije med kakovostjo in
               zasebnostjo. Prej sem vam povedala, kako se podatki v Evropi zbirajo – ne glede na
               tip, javno ali zasebno, samo na tip šolstva, ker je pomembno, koliko država
               financira. To je treba velikokrat ponavljati in se vedno znova spraševati, ko se
               hvalite z določenimi uspehi sodelovanja in dogovarjanja. Družbenega konsenza ali
               konsenza ljudi z vašo tezo o večanju obsega zasebnega šolstva nimate, To delate brez
               konsenza, brez dogovora z ljudmi, brez želja, v časih, ki so mladim ljudem
               nenaklonjeni in namesto, da bi razpirali dostopnost izobraževanja, to dostopnost
               zapiramo.</p>
               <p>Tako da bi bilo dobro, da bi ohranjali smisel za sorazmernost, zlasti pa za resnico.
               Hvala.</p>
            </sp>
            <sp xml:id="SDZ6-Izredna-23-2012-12-05.sp97">

               <speaker>PODPREDSEDNICA ROMANA TOMC:</speaker>

               <p>Gospod Samo Bevk, izvolite.</p>
            </sp>
            <sp xml:id="SDZ6-Izredna-23-2012-12-05.sp98">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Prej je kolega Jože Tanko, vodja Poslanske skupine Slovenske demokratske stranke,
               dejal, da so bili proti pokojninski reformi, ki jo je pripravila prejšnja vlada pod
               vodstvom ministra dr. Ivana Svetlika, predvsem sindikati in strokovna javnost. Res so
               sindikati sprožili referendumsko pobudo. Strokovna javnost je to reformo podpirala,
               bili so posamezni strokovnjaki, ki so imeli sicer pripombe, v prvi vrsti pa je bila
               proti prejšnji pokojninski reformi prav politika in največja opozicijska stranka
               Slovenska demokratska stranka. 14. decembra leta 2010 je Državni zbor z več kot
               absolutno večino glasov sprejel pokojninsko reformo, za je od 85 prisotnih poslank in
               poslancev glasovalo 49 poslank in poslancev, proti pa jih je bilo 35; vsi poslanci
               Slovenske demokratske stranke, ki so bili prisotni, vsi poslanci Slovenske nacionalne
               stranke in vsi poslanci DeSUS. Za pokojninsko reformo so glasovali vsi poslanci
               takratne koalicije in Slovenska ljudska stranka. Kar spomnite se potem na super
               referendumski nedelji, junija 2011, kako je največja opozicijska stranka v kampanji
               pozivala, da bodo ljudje glasovali trikrat proti zakonom, proti pokojninski
               zakonodaji in še dvema drugima, in enkrat proti vladi. To je bila izrazito politična
               akcija nasprotovanja temu zakonu in pričakoval bi več verodostojnosti in iskrenosti,
               da bi danes kot vladajoča koalicija priznali, da ste pred dvema letoma z zavrnitvijo
               pokojninske reforme naredili veliko strateško napako. Tretja faza krize, ki se je
               začela sicer leta 2008, je bila povzročena prav s padcem pokojninske reforme, ki se
               je potem stopnjevala še z nekaterimi neodgovornimi izjavami vodilnih politikov
               sedanje koalicije, ko se je kar na enkrat denar začel izredno dražiti. Dejstva
               oziroma navedbe gospoda Tanka ne držijo. Niso bili samo sindikati proti, proti je
               bila tudi politika, ne samo takratna največja opozicijska stranka, tudi Državni svet
               Republike Slovenije, ki je zahteval ponovno glasovanje o tem zakonu in tudi na
               ponovnem glasovanju je ta zakon dobil 49 glasov.</p>
               <p>Kot rečeno, od sedanje koalicije bi pričakoval več verodostojnosti in iskrenosti, da
               bi priznali tudi kakšno napako, ki so jo takrat naredili kot največja opozicijska
               stranka. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp99">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Renata Brunskole, izvolite.</p>
            </sp>
            <sp xml:id="SDZ6-Izredna-23-2012-12-05.sp100">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>Prihodnost Slovenije ni samo v varčevanju in zategovanju pasu, ampak je treba
               ukrepati takoj. Če bi ukrepali v lanskem letu, bi verjetno pridobili vsaj 150
               milijonov evrov, vendar pokojninska reforma ni bila sprejeta, sprejeli smo jo včeraj
               in zdaj je škoda kakorkoli govoriti za nazaj. Kolega Bevk je jasno povedal, kakšna je
               bila zgodovina sprejemanja reform, zakaj in čemu referendumi. Argumenti, dostikrat
               izrečena beseda, kaj povečati in na kateri strani: prihodkovno stran bi lahko
               povečali z velikimi projekti – o tem smo velikokrat govorili, tudi sama –,
               učinkovitejše koriščenje evropskih sredstev, javno-zasebno partnerstvo, tudi na
               področju gradnje infrastrukturnih projektov, kot je avtocestno omrežje. V sosednji
               državi Hrvaški so tukaj pred nami. Naredili so veliko. Ne vem, zakaj danes ni
               odgovora na to, da Vlada v proračunu za leti 2013 in 2014 zavestno zmanjšuje sredstva
               za tretjo razvojno os. Ali je razlog v politični odločitvi, ali je razlog v čem
               drugem? Proračun za leti 2013 in 2014, če je namera dobra, da se ta projekt izvaja,
               je že samo zaradi tega nerealen. Javno šolstvo in javno zdravstvo, univerze so
               področja, ki jih imamo v Republiki Sloveniji zelo kvalitetno, kakovostno, vzorno
               urejene. Zakaj spreminjati nekaj, kar je dobro? Tudi te smernice v proračunu za leti
               2013 in 2014 kažejo, da je tukaj želja po nekaterih spremembah. Menim, da to ni
               dobro.</p>
               <p>Moje stališče je, da je proračun za leti 2013 in 2014 nerealen.</p>
            </sp>
            <sp xml:id="SDZ6-Izredna-23-2012-12-05.sp101">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še gospod Jožef Kavtičnik.</p>
            </sp>
            <sp xml:id="SDZ6-Izredna-23-2012-12-05.sp102">

               <speaker>JOŽEF KAVTIČNIK (PS PS):</speaker>

               <p>Hvala lepa, spoštovana.</p>
               <p>Nisem se mislil oglasiti, ampak me je kolega Tanko malo sprovociral. Poglejte, mi ne
               govorimo, da imamo vse absolutno prav in tudi zelo nekorektno je govoriti, kadar se
               govori, da vsemu nasprotujemo. Ni res. Točno smo povedali, kaj je tisto, kar bi bilo
               treba v proračunu še popraviti, da bi se lahko določeni programi, določena dela
               izvajala in korektno opravila. Poglejte, v visokošolskem izobraževanju oziroma
               Univerza v Ljubljani opozarja, da je v proračunu za leto 2013 16 % manj sredstev za
               izobraževanje in 20 % manj sredstev za raziskave. Nobenih notranjih rezerv ni, da bi
               lahko to pokrili, nemogoče. Pred vrati je 5. letnik bolonjskega programa, ne da se ga
               ustaviti – ali pa se morda ustavi in se študentom onemogoči ta študij. Torej, tako ne
               gre, in na to smo opozorili.</p>
               <p>Opozorili smo tudi, da je treba imeti investicije, ampak investicije v izobraževanje
               in znanje so najboljša naložba in so investicije, ki dolgoročno največ vračajo. Ravno
               na to opozarjamo, če tu režemo, si režemo vejo, na kateri sedimo. Ko se pa tako radi
               sklicujete ali sklicujemo na Evropo, pa samo to, tudi v Skandinaviji, in Nemčiji so
               se šli neko varčevanje, vendar so takrat povečali investicije oziroma sredstva za
               izobraževanje, znanost in raziskave. V Avstriji so to naredili, na Češkem so to
               naredili. Če se že operira s temi podatki, potem je treba biti korekten. Toliko.
               Hvala.</p>
            </sp>
            <sp xml:id="SDZ6-Izredna-23-2012-12-05.sp103">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Vidim, da ni več želja po razpravi, zato bomo razpravo o splošnem delu dopolnjenega
               predloga proračuna zaključili. Glasovanje bomo opravili v okviru glasovanj,
               predvidoma jutri, v četrtek.</p>
               <p>Zdaj prehajamo na obravnavo posebnega dela dopolnjenega predloga proračuna. Odpiram
               razpravo oziroma najprej pogledam, ali sploh kdo želi razpravljati o tem posebnem
               delu proračuna. Očitno ni želja po razpravi. Samo trenutek, da ne bomo koga
               izpustili. Ne, ni želja po razpravi ... <stage>/ oglašanje iz dvorane/</stage> Gospa Brunskole,
               želite kaj povedati? Imate proceduralni predlog ali kaj?</p>
            </sp>
            <sp xml:id="SDZ6-Izredna-23-2012-12-05.sp104">

               <speaker>RENATA BRUNSKOLE (PS PS):</speaker>

               <p>Proceduralni predlog. Spoštovana gospa podpredsednica, hotela sem vprašati, da ne bi
               kakorkoli preslišala, ali bomo šli potem tudi na amandmaje.</p>
            </sp>
            <sp xml:id="SDZ6-Izredna-23-2012-12-05.sp105">

               <speaker>PODPREDSEDNICA ROMANA TOMC:</speaker>

               <p>Seveda, gospa Brunskole, sledijo amandmaji.</p>
               <p>Čisto uradno po scenariju zaključujem razpravo o posebnem delu proračuna. Prehajamo
               na razpravo o vloženih amandmajih, ki jo bomo opravili na podlagi pregleda vloženih
               amandmajev, in sicer z dne 3. decembra 2012, in dopolnjenih oziroma spremenjenih
               amandmajev.</p>
               <p>Najprej bomo razpravljali o uporabniku Ministrstvo za finance. V razpravo dajem
               amandma Poslanske skupine Pozitivne Slovenije k podprogramu Izplačevanje pravic.
               Upam, da imate na klopeh vsi pregled amandmajev, da bomo lahko sledili. V razpravo
               dajem prvi amandma. Če ne želi nihče razpravljati o prvem amandmaju ... Želi. Samo
               trenutek, mislim, da sem videla več rok, zato odpiram prijave. Prijavljena sta dva
               razpravljavca, gospod Matevž Frangež in gospa Renata Brunskole. Torej, da bo jasno,
               razpravljamo o prvem amandmaju Poslanske skupine Pozitivne Slovenije k podprogramu
               Izplačevanje pravic.</p>
               <p>Izvolite, gospod Frangež.</p>
            </sp>
            <sp xml:id="SDZ6-Izredna-23-2012-12-05.sp106">

               <speaker>MATEVŽ FRANGEŽ (PS SD):</speaker>

               <p>Se opravičujem, kar nekaj amandmajev je na mizi in sem moral najti pravi papir.</p>
               <p>Zelo sem vesel amandmaja Pozitivne Slovenije in najavljam, da ga bom tudi podprl. S
               tem se pravzaprav realizira skupno zavzemanje Socialnih demokratov in Pozitivne
               Slovenije, ki smo ga že v dveh dosedanjih postopkih zaman poskušali doseči, zato da s
               proračunom zagotovimo vir za nujno potrebno spremembo Zakona o uravnoteženju javnih
               financ, ki je premnoge skupine prekomerno prizadel in povzročil krivice, zelo
               verjetno pa tudi poseg v njihove ustavno pridobljene pravice. Če želi opozicija Zakon
               o uravnoteženju javnih financ v prihodnje popravljati skladno z zavezami, ki jih ni
               dajala samo opozicija, ampak tudi nekatere koalicijske poslanske skupine, potem je
               nujen sprejem tega amandmaja, da v proračunu za leto 2013 zagotovimo nujno potreben
               vir za realizacijo pravic, ki jih ljudje imajo in v katere je na mestih protiustavno
               posegel Zakon o uravnoteženju javnih financ. To je ena od tistih točk, kjer lahko
               manifestiramo zasuk k novi logiki, kjer ljudem ne bomo več jemali, ampak bomo
               investirali v njihovo varnost, zato da zmanjšamo to ozračje strahu v naši skupnosti,
               ljudem omogočimo, da zadihajo, da preživijo, da se polje njihove socialne varnosti
               poveča. Tega amandmaja sem vesel in ga bom v nadaljevanju tudi podprl.</p>
            </sp>
            <sp xml:id="SDZ6-Izredna-23-2012-12-05.sp107">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Renata Brunskole, izvolite.</p>
            </sp>
            <sp xml:id="SDZ6-Izredna-23-2012-12-05.sp108">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>Ta amandma bi ponovno vrnil tiste ustavne pravice upokojencev, katere jim je 143.
               člen ZUJF odvzel. Gre za 27 tisoč 180 upravičencev. V 143. členu je zakon za
               nedoločeno časovno obdobje omejil rast določenih izdatkov proračuna, ki so namenjeni
               za pokrivanje razlike med prihodki in odhodki Zavoda za pokojninsko in invalidsko
               zavarovanje Slovenije ter financiranje posebnih pravic. Tukaj gre za tiste, in jih je
               približno 8 tisoč – največ jih je –, ki so del delovne dobe prebili v nekdanji SFRJ,
               med njimi so tudi borci NOB, begunci, interniranci, nekdanji vojaški zavarovanci,
               nekdanji delavci organov za notranje zadeve in zavodov za prestajanje kazni, zaporov,
               upravičenci za upoštevanje aktivne vojaške službe v JLA ter upravičenci po Zakonu o
               popravi krivic, tudi izjemnih pokojnin, prisilno mobilizirani, administrativno
               upokojeni po Zakonu o notranjih zadevah. Prihranek na tem področju za leto 2013 je
               bil po oceni Vlade 80,5 milijonov in s predlogom nove pokojninske zakonodaje Vlada
               posega tudi na področje pokojnin, s čimer se v Pozitivni Sloveniji ne moremo
               strinjati. V tem primeru gre tudi za primere, ko so bili prispevki za pokojninsko in
               invalidsko zavarovanje plačani. Zato želimo s tem amandmajem povrniti tisto ustavno
               pravico, ki so jo upokojenci imeli, in v proračun vračamo tista sredstva, ki naj bi
               bila zagotovljena za izplačilo pokojnin posameznikom, ki so jim že pripadala. Zato
               predlagam, da ta amandma podpremo.</p>
            </sp>
            <sp xml:id="SDZ6-Izredna-23-2012-12-05.sp109">

               <speaker>PODPREDSEDNICA ROMANA TOMC:</speaker>

               <p>Imate postopkovni predlog?</p>
            </sp>
            <sp xml:id="SDZ6-Izredna-23-2012-12-05.sp110">

               <speaker>JOŽEF HORVAT (PS NSi):</speaker>

               <p>Najlepša hvala, gospa podpredsednica.</p>
               <p>Sem se že bal, da mi bo kolega Frangež pobegnil iz dvorane in ne bi bilo korektno,
               da v njegovi odsotnosti navajam proceduralni predlog. Lepo bi prosil, glede na to, da
               je spoštovani kolega Frangež, ki je prej povedal, da je politik – jaz dodajam pošten
               politik –, govoril o protiustavnosti določb, če mu daste besedo, da nam lahko pove
               številko ustavne odločbe in datum ustavne odločbe. Sicer bi pričakoval opravičilo
               slovenski javnosti. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp111">

               <speaker>PODPREDSEDNICA ROMANA TOMC:</speaker>

               <p>Vaš proceduralni predlog žal ni v kontekstu poslovnika, ki velja v tem državnem
               zboru, zato gospodu Frangežu ne morem dati besede. Se pa strinjam z vami, da v
               državnem zboru večkrat dajemo kakšne presoje za področja, za katera nismo pristojni.</p>
               <p>Odprli bomo še en krog. Zaključili smo s prvim krogom razprav k prvemu amandmaju.
               Odpiram še en krog razprav k temu istemu amandmaju.</p>
               <p>Gospod Matevž Frangež in mag. Barbara Žgajner Tavš. Ampak še enkrat opozorilo gospod
               Frangež, razpravljamo o amandmaju.</p>
            </sp>
            <sp xml:id="SDZ6-Izredna-23-2012-12-05.sp112">

               <speaker>MATEVŽ FRANGEŽ (PS SD):</speaker>

               <p>Kolega Horvat me je korektno opozoril – res je, morda je bila uporabljena pretrda
               beseda o protiustavnosti, bi pa spomnil na to, da je vendarle ta člen Zakona o
               uravnoteženju javnih financ večkrat napaden z zahtevo za presojo ustavnosti. V teh
               zahtevah je vsebovano prepričanje, da gre za napad na ustavno zavarovane vrednote in
               seveda se od Ustavnega sodišča pričakuje, da bo presodilo obstoj takšnih
               protiustavnih posledic in svojo odločbo o tem sporočilo. Vaš proceduralni predlog ali
               pa vaša reakcija na mojo razpravo je v tem pogledu nedvomno korektna, ampak naj pri
               tem dodam samo še to, si je vaša koalicija, spoštovani Jože, drznila napisati v svoje
               pobude za presojo ustavnosti vse mogoče s prav tako jasno definicijo protiustavnosti
               obstoječe ureditve, recimo na področju ureditve korporativnega upravljanja v tej
               državi. Tam niste trdili, da naj Ustavno sodišče nekaj presodi, tam ste rekli, da je
               obstoječa ureditev protiustavna. Priznavam svojo napako, v svojih besedah bi moral
               biti bolj odmerjen in se sklicevati na moje prepričanje, da je ureditev 143. člena
               ZUJF protiustavna in v to sem res prepričan, ampak hkrati pričakujem od vas kot
               koalicijskega poslanca, ki je glasoval za zahtevo za presojo ustavnosti, recimo
               referenduma o slovenskem državnem holdingu, da se enako opravičite zaradi zelo jasnih
               in kategoričnih trditev v tistem tekstu. Kolega Jože, hvala lepa.</p>
            </sp>
            <sp xml:id="SDZ6-Izredna-23-2012-12-05.sp113">

               <speaker>PODPREDSEDNICA ROMANA TOMC:</speaker>

               <p>Mag. Barbara Žgajnar Tavš, izvolite.</p>
            </sp>
            <sp xml:id="SDZ6-Izredna-23-2012-12-05.sp114">

               <speaker>MAG. BARBARA ŽGAJNAR TAVŠ (PS PS):</speaker>

               <p>Hvala lepa za besedo.</p>
               <p>Ne le zavzemanje za ustavno rešitev določenih zakonskih predlogov, ampak tudi skrb
               za dostojnost naših državljank in državljanov, sta nas vodili pri tem amandmaju.
               Moram reči, da smo zasledovali ta dva cilja, ki sta bila na nek način pozitivno
               realizirana tudi v sklopu usklajevanj pri pokojninski reformi, kjer vemo, da smo
               pravzaprav soglasno podprli ne le pokojninske reforme, ampak tudi črtanje 403. člena,
               ki je zasledoval cilj v osnovnem predlogu, ki ga je pravzaprav meseca maja zasledoval
               že Zakon o uravnoteženju javnih financ.</p>
               <p>Pravim, da je ta zakon nedopustno posegel v pravice slovenskih upokojenk in
               upokojencev, 170 jih je. Če smo bili sposobni v pokojninski reformi zaščititi te
               ljudi in jim povrniti na nek način dostojanstvo, pravim, da je prav, da to storimo
               tudi danes. Zato smo predlagali amandma. Če dovolite, ker sta se kolega pred menoj
               pogajala o ustavnosti, protiustavnosti, domnevni protiustavnosti, vas bom spomnila na
               letno poročilo varuhinje človekovih pravic, kjer je, pa zdaj ne vem na pamet na
               kateri strani, zelo jasno napisala, da to, kar se je storilo z ZUJF pomeni nedopusten
               poseg v načelo ustavnosti. Nisem dobesedno citirala njenih besed, če boste vztrajali,
               lahko tudi to storim, samo mi morate dati čas, da grem po letno poročilo varuhinje
               človekovih pravic, ampak bistvo je enako. Bistvo je in zato je tudi varuhinja
               človekovih pravic na Ustavno sodišče vložila ustavno presojo oziroma zahtevo za
               ustavno presojo spornega 143. člena Zakona o uravnoteženju javnih financ. Z
               amandmajem popravljamo napako, ki je bila storjena.</p>
            </sp>
            <sp xml:id="SDZ6-Izredna-23-2012-12-05.sp115">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Vendarle predlagam, da oceno o tem, kaj je v skladu z ustavo in kaj ne, prepustimo
               Ustavnemu sodišču. Vsakdo pa ima lahko o tem svoje mnenje. Sprašujem, če ima še kdo
               željo po razpravi o prvem amandmaju. Če ne, zaključujem razpravo o tem amandmaju in
               prehajamo k proračunskemu uporabniku 2130, to je Ministrstvo za gospodarski razvoj in
               tehnologijo. V razpravo dajem amandma Poslanske skupine SD k podprogramu Rudniki in
               sanacija rudarske škode. Pričakujem razpravo. Še kdo drug? Kaj več želja po razpravi?
               Če ne, izvolite, gospod Bevk – imate besedo.</p>
            </sp>
            <sp xml:id="SDZ6-Izredna-23-2012-12-05.sp116">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Pri uporabniku Ministrstvo za gospodarski razvoj in tehnologijo predlagam, da se
               podprogram Rudniki in sanacija rudarske škode poveča za 500 tisoč evrov. Na podlagi
               Zakona o preprečevanju posledic rudarjenja v Rudniku živega srebra Idrija se bo do
               konca leta 2012, se pravi do konca letošnjega leta, izvajal program vzdrževanja
               nezalitega dela jame in monitoringa po končanih zapiralnih delih za obdobje
               2008–2012, ki ga je leta 2007 sprejela Vlada Republike Slovenije. V program je bilo
               vključeno tudi izplačilo rudarske škode. Pripravljen je že program vzdrževanja
               nezalitega dela jame in monitoringa v Rudniku živega srebra Idrija za obdobje
               2013–2017, ki ga je izdelal rudnik živega srebra v likvidaciji maja letos. V tem
               programu bi znašali letni stroški milijon 233 tisoč evrov, v celotnem petletnem
               obdobju pa 6 milijonov 167 tisoč evrov. Za sanacijo rudarske škode bi po tem programu
               v letu 2013 potrebovali 540 tisoč evrov. Ta sredstva so v predlogih proračunov za
               leti 2013 in 2014 bistveno nižja kot po programu. Po likvidaciji rudnika bo namreč še
               vedno treba skrbeti za vzdrževanje nezalitega dela jame, opravljati monitoring nad
               zapiralnimi deli, sanirati okolje in rudarsko škodo ter poskrbeti za upravljanje in
               vzdrževanje bogate kulturne, naravoslovne in tehniške dediščine povezane z idrijskim
               rudiščem, ki je od junija letošnjega leta vpisana na seznam svetovne dediščine pri
               Unescu. Za uresničitev tega programa pa je nujno treba vzpostaviti tudi delovanje
               javnega zavoda, Centra za upravljanje z dediščino živega srebra, ki ga je Vlada
               ustanovila julija 2011 kot pogoj za vpis na Unescov seznam, žal pa ta center še ni v
               funkciji. Prihodnji teden bo v Idriji ob prisotnosti visokih predstavnikov Unesca,
               Španije in Slovenije Idriji tudi uradno podeljen znak svetovne dediščine pri
               Unescu.</p>
               <p>Glede na vse te aktivnosti in na program za obdobje 2013–2017 sem predlagal in
               vložil amandma oziroma naša poslanska skupina, da se za vzdrževala dela, monitoring
               in rudarsko škodo povečajo sredstva za 500 tisoč evrov in enak amandma je vložen tudi
               za proračun za 2014. Apeliram, da se ta dva amandmaja sprejmeta, predvsem pa da Vlada
               pospeši vse aktivnosti za ustanovitev Centra za opravljanje z dediščino živega
               srebra. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp117">

               <speaker>PREDSEDNIK DR. GREGOR VIRANT:</speaker>

               <p>Želi še kdo?</p>
               <p>Proceduralno, gospod Janko Veber.</p>
            </sp>
            <sp xml:id="SDZ6-Izredna-23-2012-12-05.sp118">

               <speaker>JANKO VEBER (PS SD):</speaker>

               <p>Hvala lepa, predsednik, za besedo.</p>
               <p>Glede na to, da je nekaj amandmajev, ki se nanašajo na različna področja, torej ta
               konkretno na področje Ministrstva za gospodarski razvoj in tehnologijo, naslednji na
               področje cest, sprašujem, ali bodo predstavniki Vlade dajali odgovore na amandmaje.
               Nekateri, ki so tukaj, pokrivajo določena področja, vendar ne gospodarstva, ne
               infrastrukture, in mislim, da bi bilo nujno potrebno, da dobimo pojasnila Vlade,
               zakaj nekaterih amandmajev ni mogoče podpreti oziroma kako bo pristopila k reševanju
               situacij, ki jih navajamo v teh amandmajih. Torej, sprašujem, ali bo mogoče vendarle
               nekdo prisoten s strani gospodarstva in prometa pa tudi naprej, s področja
               izobraževanja, kamor smo vlagali amandmaje. Hvala.</p>
            </sp>
            <sp xml:id="SDZ6-Izredna-23-2012-12-05.sp119">

               <speaker>PREDSEDNIK DR. GREGOR VIRANT:</speaker>

               <p>Hvala, gospod Veber.</p>
               <p>Delim vašo željo. Mislim, da bi bilo prav, če bi predstavniki Vlade dali odgovore na
               te amandmaje, vendar ni vseh. Nekateri so tukaj, minister se bo verjetno oglasil, ko
               bo prišlo njegovo področje, njegov resor na vrsto, državna sekretarka tudi – za
               ostale pa ne vem. Vlada je bila povabljena, razprava pa lahko teče tudi brez udeležbe
               Vlade. Se pa strinjam, da bi bilo dobro, če bi bila Vlada bolje zastopana.</p>
               <p>Gremo naprej. Proračunski uporabnik 2431, Direkcija Republike Slovenije za ceste. V
               razpravo dajem tri amandmaje Poslanske skupine Socialnih demokratov k podprogramu
               Investicijsko vzdrževanje in gradnja državnih cest.</p>
               <p>Razpravlja gospod Janko Veber.</p>
            </sp>
            <sp xml:id="SDZ6-Izredna-23-2012-12-05.sp120">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Razpravljal bi o vseh treh amandmajih, ki se ne nazadnje nanašajo na 3A razvojno os.
               V prejšnjih letih smo zelo veliko govorili o tem, da je potreben razvoj Slovenije
               tudi na tistih območjih, kjer ni za pričakovati, da bo zgrajena avtocesta, da pa je
               treba ta območja priključiti z ustrezno cestno ali pa z železniško povezavo na
               avtoceste oziroma na mednarodne železniške tire zaradi omogočanja razvoja
               gospodarstva in predvsem omogočanja ustrezne mobilnosti prebivalstva, ki živi v teh
               območjih. Ti trije amandmaji se nanašajo prav na izvajanje še posebnega programa, ki
               ga je sprejela prejšnja vlada. Ne samo, da smo uspeli z zakonom o Pomurju, s katerim
               smo želeli spodbuditi gospodarsko rast in zagotavljati delovna mesta, prejšnja vlada
               je sprejela tudi program o razvoju Pokolpja. V ta program spadajo tako belokranjske
               občine Semič, Metlika, Črnomelj, kot tudi kočevske, kamor spada občina Kostel,
               Osilnica, Kočevje in ne nazadnje Loški Potok. V tem programu izvajanja Pokolpja je
               posebna postavka tudi 3A razvojne osi, ki se nanaša na obnovo cest in izgradnjo
               železniške infrastrukture. Ti trije amandmaji govorijo o posodobitvi cest in
               izgradnji tistih ukrepov, ki bi omogočali varnejšo in hitrejšo povezavo kočevske z
               našo prestolnico in z avtocestnim križem. V prvem amandmaju predlagamo povečanje
               sredstev za investicijsko vzdrževanje državnih cest, in sicer v višini 400 tisoč
               evrov, s čimer menimo, da bi lahko Direkcija za ceste pristopila k pripravi
               dokumentacije in k izvedbi nekaterih ukrepov, ki so nujni, da se elementi te cestne
               povezave izboljšajo. Dejstvo je, da so tako mednarodna institucija, ki je
               pregledovala varnostne razmere na tej cesti, kot tudi vse domače institucije, ki se s
               tem ukvarjajo, ugotovile, da je to cesta, ki je ne nazadnje poimenovana kot cesta
               smrti, zaradi izjemno nevarnih cestnih elementov. Gre za preozko cesto, ki je
               narejena za vsega 80 km na uro, niti ne zdajšnjih 90 km, kolikor je dovoljena in
               predpisana hitrost po zakonu, to je več, kot dejansko ti cestni elementi dovoljujejo.
               Gre za preozko cesto, gre za nepregledne odseke in to povzroča tudi številne nesreče
               z najhujšimi izidi. Teh 400 tisoč evrov je tisti minimum, s katerim želimo spodbuditi
               in omogočiti direkciji, da pospeši pripravo projektne dokumentacije, s katero bi
               pozneje izvedla ukrepe, da se ti cestni elementi izboljšajo.</p>
               <p>Naslednji amandma, ki je vložen v višini 200 tisoč evrov, pa je namenjen temu, da se
               pripravi državni prostorski načrt za obvoznico Velike Lašče, Ribnica in se s tem
               izognemo nevarnostim, ki nastajajo pri prometu, ker gre za glavno cesto, pri vožnji
               skozi naselja. S tem se ogroža tako najšibkejše, torej otroke, ki so udeleženci v
               cestnem prometu, kot tudi vse prebivalce, ki opravljajo vsakodnevna opravila in se
               srečujejo z nevarnostmi, ki jih prinaša promet skozi ta naselja. Gre za državni
               prostorski načrt, tako da je v pristojnosti države, da pripravi vso potrebno
               dokumentacijo, da se te obvoznice začnejo graditi.</p>
               <p>Naslednji amandma se nanaša na kočevsko kolesarsko povezavo, ki pa je namenjena
               predvsem temu, ker gre za največjo občino po površini v Sloveniji, da se ob
               prometnici zgradi kolesarska povezava in s tem omogoči mobilnost prebivalcev po
               kolesarski stezi in dostop do šol, kajti mnoga naselja so precej oddaljena od
               središč, kjer so šole. S to varno kolesarsko povezavo bi bila omogočena bistveno
               varnejša pot do šol in komuniciranje vseh prebivalcev, ki živijo izven središča,
               izven Kočevja do svojega središča. Sama kolesarska povezava pa ima tudi širši status,
               kajti gre za povezavo, ki se nadaljuje naprej do meje z Republiko Hrvaško in pomeni
               mednarodno kolesarsko povezavo, ki pa je ravno tako pomembna zaradi turistične
               ponudbe in varnosti v cestnem prometu.</p>
               <p>Torej, vsi ti ukrepi se nanašajo na to, da se izpolnjuje zaveza Vlade iz leta 2011.
               7. aprila 2011 je bil program sprejet in v tem programu je za 3.a razvojno os in za
               3. razvojno os v Beli Krajini predvidenih 254 milijonov evrov, dinamika financiranja
               projektov pa se določi z državnim proračunom. V teh dveh državnih proračunih ni
               nobenih konkretnejših zneskov, s katerimi bi sledili sklepu Vlade, ki je obvezujoč
               tudi za to Vlado, kajti program Pokolpja govori o tem, da morajo vse sektorske
               politike v Vladi prednostno obravnavati območja, ki imajo zelo velike razvojne
               težave. Tako da je tudi Ministrstvo za promet in infrastrukturo zavezano k temu, da
               prioritetno obravnava tako 3. razvojno os, ki pelje proti Pokolpju, kot tudi 3.a
               razvojno os, ki pelje proti kočevski. Vsega tega v teh dveh predlogih proračunov ni.
               Glede na to, da je tudi predsednik Vlade včeraj govoril o tem, da je potreben
               čimprejšnji regionalni razvoj in enakomerna razvitost tega območja, bi želel in še
               posebej rad slišal argumentacijo, zakaj se ne upošteva sprejete odločitve Vlade, da
               imajo ta območja prednost in kdaj bo odpravljen manko v regionalnem razvoju na teh
               območjih, kjer je bistveno večja brezposelnost kot drugje v Sloveniji. Še vedno se
               srečujemo s številko 20 % in več in to so razmere, ki so bile podlaga za to, da se je
               prejšnja vlada odločila, da prednostno obravnava vsa ta območja. Sklepi so, še enkrat
               poudarjam, zavezujoči tudi za aktualno vlado.</p>
               <p>Ker ne gre za visoke zneske, upam, da bo koalicija razumela te razmere, v katerih se
               nahaja kočevsko-ribniško območje in Bela Krajina, in podprla te amandmaje ter si s
               tem omogočila, da izvede to, kar je obvezujoče tudi za resor na področju prometa.
               Hvala.</p>
            </sp>
            <sp xml:id="SDZ6-Izredna-23-2012-12-05.sp121">

               <speaker>PREDSEDNIK DR. GREGOR VIRANT:</speaker>

               <p>Še kdo?</p>
               <p>Izvolite, gospod Samo Bevk.</p>
            </sp>
            <sp xml:id="SDZ6-Izredna-23-2012-12-05.sp122">

               <speaker>SAMO BEVK (PS SD):</speaker>

               <p>Hvala za besedo, gospod predsednik. Spoštovani zbor! Bom zelo kratek.</p>
               <p>Žal tudi sam ugotavljam, da ni predstavnikov tistih ministrstev, o katerih
               amandmajih teče razprava. Prav bi bilo, da bi bil prej, ko sem razpravljal, prisoten
               minister Žerjav, tokrat minister Černač. Vsaj takšna praksa je bila v prejšnjih
               letih, da so ministri prišli na tisti del razprave, ki se je konkretno dotikal
               resorjev, ki jih vodijo. Pričakoval sem tudi, da bomo prav ob tej razpravi, ali bo
               lahko uresničen načrt razvojnih programov v okviru prometne infrastrukture, dobili
               zagotovila, ali bo ta vlada lahko počrpala vsa sredstva iz evropskih skladov, da bomo
               lahko realizirali načrt razvojnih programov prometne infrastrukture. Le tako bomo
               lahko zgradili in nekako vzdrževali ter modernizirali cestno infrastrukturo v državi,
               kajti proračunskih sredstev je premalo. Ravno na področju prometne infrastrukture je
               bilo v obdobju 2007–2013 počrpanih komaj 20 % sredstev, zato bi bilo prav, da bi
               prišli ministri in predstavili, kako realno je ta proračun sestavljen, da bi dobili
               konkretne odgovore na konkretna vprašanja. Sicer pa podpiram amandmaje, o katerih
               zdaj teče beseda.</p>
            </sp>
            <sp xml:id="SDZ6-Izredna-23-2012-12-05.sp123">

               <speaker>PREDSEDNIK DR. GREGOR VIRANT:</speaker>

               <p>Če ni več želje za razpravo, prehajamo k proračunskemu uporabniku 2611, Ministrstvo
               za delo, družino in socialne zadeve.</p>
               <p>V razpravo dajem amandma Poslanske skupine Socialnih demokratov k podprogramu
               Kreiranje delovnih mest.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Izredna-23-2012-12-05.sp124">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>V dosedanji razpravi je bilo slišati marsikakšno obljubo ali idejo o tem, kako je
               treba spodbujati nastajanje novih delovnih mest. Na finančnem ministrstvu podatka o
               tem, tisti, ki so ga iskali, koliko je s temi silnimi ukrepi sedanje Vlade že bilo
               ustvarjenih novih delovnih mest, ni mogoče najti. Zato si pa obetam, da boste podprli
               amandma, ki je težak 10 milijonov – 10 milijonov je bistveno manj od ene milijarde,
               naj opomnim na to. Je pa to amandma, ki bi bil namenjen kreiranju novih delovnih mest
               predvsem za težko zaposljive ali težje zaposljive skupine. Gre za tako imenovano
               strukturno brezposelnost, ko je potrebnih nekaj spodbud gospodarstvu za to, da
               sprejme na delo take ljudi. To so pogosto ljudje v zrelejši starosti, ljudje z
               izobrazbo, se pa vključujejo običajno v javna dela, javna dela pa naj bi v
               nadaljevanju prinesla stalno zaposlitev. Tako je to zagotovo v skladu z razlagano
               doktrino, da je človeka, ki je zapustil trg dela, treba čim prej znova vključiti na
               trg dela, da ohranimo njegovo pozitivno samopodobo in tudi delovne izkušnje ne bi šle
               vnemar. Glede na napovedano reformo trga dela, po kateri bi ravno ta starost
               brezposelnih delavcev morala biti pripravljena sprejeti katerokoli delo – ne vemo,
               kaj se bo z zakonom v nadaljevanju sicer zgodilo –, je odpiranje možnosti za
               zaposlovanje toliko bolj pomembno. Hvala.</p>
            </sp>
            <sp xml:id="SDZ6-Izredna-23-2012-12-05.sp125">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Prehajamo k proračunskemu uporabniku 3330, Ministrstvo za izobraževanje, znanost,
               kulturo in šport. V razpravo dajem amandma Poslanske skupine Pozitivne Slovenije k
               podprogramu Mladi raziskovalci mobilnosti in spodbude najboljšim raziskovalcem.</p>
               <p>Izvolite, gospod Jožef Kavtičnik.</p>
            </sp>
            <sp xml:id="SDZ6-Izredna-23-2012-12-05.sp126">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>V vsaki družbi je nekaj nadpovprečnih ljudi, mladih, starejših, takšnih, na katerih
               potem družba sloni. In teh ljudi je približno 3 % v vsaki družbi, v vsakem narodu.
               Zdaj lahko hitro ugotovimo, koliko je takšnih pri nas, v Sloveniji. Nas je relativno
               malo v 550-milijonski evropski skupnosti in ti ljudje potem peljejo zagon oziroma
               pomagajo, da peljemo raziskave, znanost in tako naprej. Ti nadpovprečno sposobni,
               nadarjeni, se potem razdelijo, nekateri gredo v gospodarstvo, nekateri gredo v
               glasbo, nekateri v umetnost, v šport in tako naprej. In potem nam ostanejo tudi ti, o
               katerih govorimo zdaj, mladi raziskovalci oziroma raziskovalci, ki opravljajo neka
               pomembna, bolj pomembna, nekateri mislijo, da manj pomembna dela.</p>
               <p>Poglejte, samo za primerjavo. Pred 10 leti smo na milijon prebivalcev v Sloveniji
               bili nekje na 60 % evropskega povprečja, danes smo na 125 % evropskega povprečja. To
               pomeni, da naš šolski sistem prepozna dobre, kvalitetne in uspešne posameznike, in če
               jih prepozna, potem ni tako slab, kot se včasih sliši. Pred petimi leti je bil
               prihodek od patentov nekje na 70 % evropskega povprečja, danes je na 100 % oziroma v
               Sloveniji smo na desetem oziroma enajstem mestu v Evropi. Mi pa smo z lanskim
               proračunom, s proračunom 2012 posegli v ta prostor in zmanjšali sredstva za 21
               milijonov. S tem proračunom vanj ponovno posežemo in ga zmanjšamo še za 14 milijonov.</p>
               <p>Ljudje, ki vodijo te institucije, so nam povedali, da bo prišlo do odpuščanja in če
               pride do odpuščanj, ne gre za starejše raziskovalce, ampak v večini primerih za
               mlajše. Ti mlajši bodo odšli. Ni tako hudo da gredo, ampak da ne bo novih
               raziskovalcev. Mladi, uspešni, nadarjeni, nadpovprečno nadarjeni si bodo našli neke
               druge zadeve, neka druga področja, kjer bodo zadovoljevali svoje potrebe, to je lahko
               zastrašujoče. Mlade upe, mlade raziskovalce oziroma mlade nadarjene in uspešne bomo
               prepustili nekje kar tako. Če nam gre za ta narod, če nam gre za kaj, potem je treba
               tukaj vložiti, velikokrat sem že dejal, da je vložek v mlade, v raziskovalce, v
               razvoj, v znanost najboljši vložek.</p>
               <p>Ne znam si predstavljati gospodarskega razvoja, če ne bomo imeli in podpirali
               raziskav, znanosti in razvoja. Hvala.</p>
            </sp>
            <sp xml:id="SDZ6-Izredna-23-2012-12-05.sp127">

               <speaker>PREDSEDNIK DR. GREGOR VIRANT:</speaker>

               <p>Mag. Majda Potrata.</p>
            </sp>
            <sp xml:id="SDZ6-Izredna-23-2012-12-05.sp128">

               <speaker>MAG. MAJDA POTRATA (PS SD):</speaker>

               <p>Hvala, gospod predsednik.</p>
               <p>Tudi v Poslanski skupni Socialnih demokratov ta amandma podpiramo, ker menimo, da se
               je v naši družbi iz izkušenj pokazalo, da so se projekti, ki so namenjeni mladim
               raziskovalcem, vedno vračali z večkratnikom. Po OECD ugotovitvah je vsak vložek v
               visokošolsko izobraženega posameznika vrnjen s petkratnikom ali šestkratnikom, zato
               ker so pripravljeni na delovna mesta z visoko dodano vrednostjo. Rada bi opozorila na
               to, da je po zadnjih Eurostatovih podatkih kar polovica podjetij, gospodarskih
               subjektov, manjših, srednjih in večjih, takih, ki imajo dobro razvito inovativno
               dejavnost, torej je spodbujanje vključevanja mladih raziskovalcev potrebno. Slika je
               slabša pri prijavljenih in potrjenih patentih, ampak to vzrok ni v slabši
               usposobljenosti, ampak v zelo dragih postopkih in zapletenih postopkih prijavljanja
               patentov.</p>
               <p>Kakorkoli že gledamo, če se sklicujem na podatke domače statistične stroke, o kateri
               nekateri nimajo najboljšega mnenja, ampak če pogledate, na tisoč prebivalcev počasi
               raste število raziskovalcev. Od 5,4 v letu 2000 do 9,4 v letu 2010. Ne bom vam
               govorila, kako visoke številke so v drugih državah. Zdi se mi, da je treba spomniti
               na tisto tezo iz pisma rektorjev treh javnih in ene zasebne univerze, da je
               visokošolstvo najboljša izvozna dejavnost. Torej, dajmo financirati, dajmo spodbujati
               raziskovanje in dajmo mladim odprte možnosti!</p>
               <p>Zdaj pa, da ostanem stara feministka, zlasti je treba skrbeti za to, da se tudi
               delež žensk v raziskavah in razvoju poveča zato, ker je največje umanjkanje ravno
               tukaj, če gledamo število diplomantk je žensk bistveno več, umanjkajo pa potem pri
               svoji nadaljnji dejavnosti, pri doktorskem študiju ali pri dejavnostih v ravno
               takšnih institutih. Hvala.</p>
            </sp>
            <sp xml:id="SDZ6-Izredna-23-2012-12-05.sp129">

               <speaker>PREDSEDNIK DR. GREGOR VIRANT:</speaker>

               <p>Naslednji amandma pri istem proračunskem uporabniku, Ministrstvu za izobraževanje,
               znanost ... Vi bi še na predhodni amandma razpravljali, gospod Veber? Ja, prosim.</p>
            </sp>
            <sp xml:id="SDZ6-Izredna-23-2012-12-05.sp130">

               <speaker>JANKO VEBER (PS SD):</speaker>

               <p>Hvala za besedo.</p>
               <p>K temu amandmaju, ki namenja sredstva mladim raziskovalcem, bi želel nekako
               izpostaviti naslednje dejstvo, da se resnično jemlje 26 milijonov pri obveznostih, ki
               nastanejo zaradi servisiranja obresti iz naslova domačega dolga in ob vedenju, da so
               te obresti vedno dražje. Pa vendar se mi zdi, da bi bilo reprogramiranje teh
               obveznosti, torej odmik teh obveznosti, obvladljivejše, kot pa če ne vložimo sredstev
               v mlade raziskovalce. Kajti, če bomo zagotavljali raziskave, bomo zagotavljali razvoj
               in v prihodnosti tudi povečevanje sredstev v proračun.</p>
               <p>Tako da se mi zdi, da je ta ukrep takšen, ki bi ga veljalo podpreti in omogočiti, da
               si z znanostjo odpremo pot v prihodnost. Hvala.</p>
            </sp>
            <sp xml:id="SDZ6-Izredna-23-2012-12-05.sp131">

               <speaker>PREDSEDNIK DR. GREGOR VIRANT:</speaker>

               <p>Gospod Jožef Jerovšek, izvolite.</p>
            </sp>
            <sp xml:id="SDZ6-Izredna-23-2012-12-05.sp132">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Ta amandma je izredno všečen in deluje pozitivno, kajti menim, da v tej dvorani ni
               nikogar, ki ne bi bil pripravljen vlagati v mlade raziskovalce. In tudi spodbude za
               najboljše raziskovalce – ampak pri tem drugem delu je treba biti že bolj pazljiv,
               kajti percepcija, kdo so najboljši raziskovalci, je v slovenski znanosti in
               slovenskih akademskih krogih zelo različna. Nekateri si jo ustvarijo na podlagi halo
               efekta, imidža in dostopa do sredstev, tako je vsaj bilo, s halo efektom, z
               govorjenjem, da so odlični raziskovalci in dobrimi zvezami. To pa se ne preliva v
               nove proizvode. Kljub temu da recimo 20 let parazitirajo na teh sredstvih, nimajo
               enega svetovno znanega članka, ki ga bi citirali drugod, kar je najboljša referenca,
               da so res uspešni, če gre za <stage>/ nerazumljivo/</stage> znanost. Pri tej zadevi je treba biti
               previden, če pride denar, če bi ga dali v prave roke.</p>
               <p>Drugo, kar pa mene glede na predlagatelja izjemno zanima, namreč napisali ste, da bi
               ta sredstva izvezli iz sredstev servisiranja obresti iz naslova domačega dolga. To
               pomeni, da obresti kreditov ni treba plačevati. Zdaj pa, ker gre iz vaše stranke, ker
               ste bili nosilci zadolževanja v prejšnji vladi, me zanima, če ste sklenili takšne
               pogodbe, da ni bilo treba kreditov servisirati iz obresti. Sklenili ste brezobrestne
               kredite, država pa kljub temu dobiva račune od svetovnih bank za obresti. Ali gredo
               te obresti kam drugam, na kakšne druge račune? Pa bi se dalo tam vzeti. Morate
               pojasniti, drugače se mi zdi nelogično, da ste zadolžili državo, zdaj bi pa rekli, da
               tega ne bomo odplačevali. Tako pač to je.</p>
               <p>Meni se zdi, da bi bil amandma bistveno bolj sprejemljiv, če bi našli konto, s
               katerega bi lahko v resnici vzeli. Če pa ste sklenili pogodbe, ne da se obresti
               vračajo pa da gredo nekam drugam, da je to nek poseben fond, za katerega država ne
               ve, potem je pa to drugo; ampak to pa morate javnosti povedati. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp133">

               <speaker>PREDSEDNIK DR. GREGOR VIRANT:</speaker>

               <p>Gospod Franc Pukšič, izvolite.</p>
            </sp>
            <sp xml:id="SDZ6-Izredna-23-2012-12-05.sp134">

               <speaker>FRANC PUKŠIČ (PS SLS):</speaker>

               <p>Hvala lepa. Kolegice in kolegi, gospod predsednik!</p>
               <p>Prav to, vzeti pri servisiranju obresti iz naslova domačega dolga; saj nismo
               pozabili ali pač, leta 2010 smo proračun zadolžili za milijardo 870 milijonov, leta
               2011 za milijardo 500 tisoč milijonov, proračun za letošnje leto 2012 je zadolžen za
               milijardo in nekaj po rebalansu, predlog za 2013 je pod milijardo zadolžitev, velik
               del te zadolžitve v letu 2013 pa bo šel žal za odplačevanje obresti.</p>
               <p>Res pa je, na kar sem vseskozi tudi opozarjal – tri leta nazaj, pravzaprav že od
               2008 naprej, vseskozi koriščenje evropskih sredstev. In sedaj graditi, bom rekel
               demagogijo na teh amandmajih, kdo bi sedaj podprl znanost, kdo bi podprl kulturo, za
               malice in tako dalje, kot si sledijo amandmaji in pozabil, da so tisti, ki so vodili
               državo leta 2009 v Bruslju zapravili 290 milijonov. Tam so jih pustili. Leta 2010 so
               pustili 427 milijonov, govorim samo od tistega, kar je bilo v zaključnem računu
               sprejeto in o realizaciji, torej o proračunu, ki je bil na koncu sprejet in
               realizaciji v zaključnem računu. Leta 2011 se je pustilo okoli 200 milijonov in če to
               seštejemo, pridemo na eno milijardo. Se spomnite, kolikokrat sem opozarjal na to, da
               bomo v Bruslju od 4,2 milijarde pustili za obdobje 2007–2013 celo milijardo evrov?
               No, če sedaj pogledam te najnovejše podatke, vidim, da so edina izkoriščena sredstva
               na kmetijskem področju, na ostalih sektorjih in operativnih programih pa ne. Si
               predstavljate, koliko raziskovalnih institucij, koliko raziskovalnih nalog, koliko
               mladih inženirjev, znanstvenikov bi lahko delalo, če bi imeli na razpolago ta denar
               oziroma če bi s tem denarjem – kaj pa pomenijo ta evropska sredstva? Pomenijo
               približevanje povprečju Evropske unije. Torej, če bi mi ta sredstva, izkoristili pa
               jih žal nismo.</p>
               <p>Čeprav je to pripravila naša vlada, se bojim, da ne bo realizirano, ne bo! Ne v 2013
               in ne v 2014. Milijarda 400 in skoraj ena milijarda v 2014 priliva evropskih
               sredstev, zato ker je bil enostavno največji problem pri razpisih, na katere sem
               vseskozi tudi opozarjal. Ne vem, če vam je jasno, kaj to pomeni. Leta 2010 je bilo za
               2 milijardi evrov razpisov, leta 2011 pa za 80 milijonov. Vse skupaj se je ustavilo
               na tem področju. In sedaj bom rekel, da ta jezo, ki jo ljudje izražajo, to
               nezadovoljstvo izhaja tudi iz tega, da je bila politika neodgovorna, neodgovorna za
               koriščenje in peljanje stvari v investicijski ciklus in v znanstvenoraziskovalno
               dejavnost v visokem šolstvu – če hočete, tudi v srednješolskem so nekateri projekti
               iz skladov povezani celo z osnovnimi šolami. Najbolj mi je pred očmi predstavitev
               današnjega proračuna, kot je zelo eksaktno in jasno vsem povedal kolega Starman, da
               več, kot imamo, se ne moremo zadolževati. In še to, kar se zadolžujemo, bi morali
               rezati, da ne bomo zopet jutri za to zadolževanje še več plačevali in posledično, žal
               posledično, bo zopet na raziskavah, znanosti, umetnosti, kulturi in tako dalje manj,
               žal tudi manj za kvaliteto življenja naših najmlajših. Meni je zelo žal in se mi ne
               zdi prav, da se nekaterih programov, ki jih je sprejela prejšnja Vlada v obdobju
               2004–2008, v tej Vladi ne more izvajati, ampak prav zaradi tega.</p>
               <p>Danes je bilo marsikaj slišati, o tabelah, zadolževanju in ne vem čem vse. Po drugi
               strani pa opozicija nasprotuje vsakemu ukrepu, ki bi pripeljal do varčevanja. Tako
               kot je kolega Starman rekel, še to milijardo zadolževanja bi morali oklestiti, in to
               je edini način, če hočemo jutri iti s celimi gatami naprej. Zdaj pa še tega ne bomo
               imeli, ker bomo enostavno na ta način zapravili. Iz naših javnih podatkov, iz Umarja,
               smo leta 2008 imeli 8 milijard zadolžitve, to je 22 % bruto domačega proizvoda. Leta
               2011, gospe in gospodje, 16,9, skoraj 17 milijard, to je 47 % zadolžitve bruto
               domačega proizvoda. Tisti, ki pišejo te amandmaje, pri katerih lahko nastopaš všečno,
               Poslanska skupina Pozitivne Slovenije, so sedeli poleg ministra, ki je bil daleč
               najbolj odgovoren, zraven pa direktor ali direktorica za proračun, vsa ta tri leta,
               ko so nam več kot podvojili javni dolg, za 8,7 milijarde, in so nas pripeljali v
               katastrofalno situacijo. Ne mi reči, da sem sam, ki ne bom mogel podpreti tega
               amandmaja, proti znanosti, da sem proti kulturi, da sem proti izobraževanju, da sem
               proti znanstveni dejavnosti, proti malicam in ne vem čemu vse. Nepojmljivo je, da se
               lahko tako pretvarjamo.</p>
               <p>Še nekaj, pa bom zaključil. Glejte, kolikokrat sta meni takratni predsednik vlade in
               finančni minister rekla, da odgovarjamo za to, kar delamo. Ja, s čim, dragi moji
               politiki, odgovarjamo? S tem, da izgubimo na koncu na volitvah ali pa ne, to je vse.
               Torej, nobene druge, žal, nobene druge odgovornosti ni. Pa čeprav je kasneje že leta
               2010 minister Križanič priznal, da počasno črpanje ogroža financiranje evropskih
               projektov. Sam je o tem spregovoril, ko smo prišli s konkretnimi projekti ter z
               jasnimi vprašanji. Namreč, saj veste, koliko notranjega prerivanja je bilo okrog
               tega, kdo bo nosilec tega denarja, teh evropskih sredstev. Rekel je tudi, da so
               povračila sredstev Evropske unije katastrofa, ker se enostavno pristojnim ne da –
               celo tako daleč je šlo. Veste, ko ste tisti, ki danes vlagate te amandmaje,
               sprejemali rebalans proračuna za leto 2011, ste spreminjali proračun, in sicer
               proračunski primanjkljaj se bo z rebalansom povečeval. Tudi to je krivda, tudi tu je
               vaša krivda, da danes žal na to postavko znanosti in informacijske družbe ne moremo
               dati več sredstev. Kje ste povečevali sredstva? Piše takole: višje plače v državni
               upravi – torej ste rebalans spreminjali zato, ker ste povečevali plače v državni
               upravi –, manj sredstev za investicije, manj za subvencioniranje podjetij in več za
               nezaposlene. To so bile postavke in danes brez zgodovinskega spomina ali tega, kar
               ste delali, vehementno predlagate: vzemi tu, vzemi tam. Kažete kazalce, kako
               izgubljamo oziroma kako bomo še naprej drveli v povečevanje zadolževanja oziroma v
               povečevanje zadolževanja v obliki bruto domačega produkta. Kolegice in kolegi, vse te
               amandmaje, ki ste jih dali, če bi korektno in pošteno delali na tistih mestih, kjer
               ste bili direktorica, ki je bila danes zelo pametna, takrat pa direktorica za
               proračun, bi z veseljem podprl, pa še dal kakšnih 100 tisoč evrov zraven ali pa pol
               milijona evrov, ker bi to samo koristilo naši družbi, ker bi to samo koristilo za naš
               razvoj, ampak žal ne moremo. Kolega Starman je rekel, da je treba še to milijardo
               oklestiti, če hočemo, da bomo čez dve leti začeli živeti samo od tistega, kar
               ustvarimo. Zdaj pa karkoli bomo naredili, bomo naredili zato, da bomo te kredite,
               obresti in tako dalje plačevali drugim in jemali našim študentom in dijakom. Ni
               pošteno, ni prav, vendar ste nas do sem pripeljali. Gospa Bratušek, tukaj imate
               sigurno eno od daleč največjih odgovornosti.</p>
            </sp>
            <sp xml:id="SDZ6-Izredna-23-2012-12-05.sp135">

               <speaker>PREDSEDNIK DR. GREGOR VIRANT:</speaker>

               <p>Gospod Jožef Kavtičnik, izvolite.</p>
            </sp>
            <sp xml:id="SDZ6-Izredna-23-2012-12-05.sp136">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Zdaj mi je pa vse jasno o tem amandmaju. Zdaj sem pa res dobil čisto vse
               informacije, kaj bi, če bi in če bi bilo in če ne bi bilo. To je pa res, ta amandma
               je bil zdaj tako dobro razložen, zakaj se ne bi podprl! Poglejte, ne govorimo o
               kopici amandmajev, mi govorimo o enem amandmaju, ki ni zastrašujoč za ta proračun.
               Kolega Tanko je prej govoril o milijardi. Poglejte, odpovemo se 950 milijonom, pa če
               jih 50 milijonov namenite za izobraževanje in znanost, za razvoj, bo ta država šla
               sigurno z boljšo kondicijo v naslednja leta. Kdo pa bo pripeljal to državo iz krize,
               na kakšen način in s čim, se pa lahko zoperstavimo številčnim na tekmi s 550
               milijonskimi narodi in tako naprej. Na kakšen način in s čim? Z znanjem, z našo
               glavo. Z razvojem in s tem. Seveda so potem pridne roke, marljivost in tako dalje
               potrebne, ampak trije procenti ljudi, ki so ustvarjalni, vodijo naš razvoj, znanost
               in tudi potem gospodarsko rast. Če jih bomo tukaj prikrajšali, če jim bomo tukaj
               stopili na prste, potem pa res ne vem, na kakšen način se bomo lahko soočili s krizo
               in na kakšen način mislite pospešiti ta gospodarski razvoj. Na takšen način sigurno
               ne. Če bomo s prstom kazali, kaj je bilo in kaj bi bilo, če bi bilo, to nima smisla.
               In danes, ko govorimo, stopimo skupaj. Pa dajemo se malo poslušati. Nismo tukaj sami
               bebci, oprostite, res nismo sami bebci. Dokazano, da nismo. Ampak za vas verjetno
               nismo dovolj kooperativni, da nas ne poslušate, da ne želite, morda takrat, ko vam
               res paše, vzamete kakšno našo misel. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp137">

               <speaker>PREDSEDNIK DR. GREGOR VIRANT:</speaker>

               <p>Mag. Alenka Bratušek, izvolite.</p>
            </sp>
            <sp xml:id="SDZ6-Izredna-23-2012-12-05.sp138">

               <speaker>MAG. ALENKA BRATUŠEK (PS PS):</speaker>

               <p>Gospod Pukšič, vas in vaše izvajanje ljudje pač ocenjujejo, kot ga ocenjujejo. V
               soboto sem na odboru najprej preverila, kdo stoji za tem proračunom. Ne boste
               verjeli, da sta minister in gospod Šircelj rekla, da Vlada in minister za finance in
               ne tisti odgovorni na Ministrstvu za finance, na Direktoratu za proračun. Ampak če se
               zmeniva, pa prevzamem odgovornost za to in vi prepustite vse, kar je bilo v vaši
               občini dobrega narejenega, ko ste bil župan, svojemu direktorju občinske uprave, sva
               zmenjena. Ker vi bi takrat, ko je nekaj slabega, to obesili nekomu drugemu, ko je pa
               kaj dobrega, bi si pa to na prsa pripeli minister, predsednik Vlade in vi kot župan.</p>
               <p>Amandma, predlog je, da zagotovimo sredstva za mlade raziskovalce, mobilnost in
               spodbude najboljšim raziskovalcem, znižujemo pa sredstva za servisiranje javnega
               dolga. Če bi držali svoje obljube in velike besede o tem, da je zadolževanja konec,
               bi tukaj lahko pobrali še več, kot smo zdaj predlagali, gospod Pukšič. Še več. Še
               več. Na žalost pa bo tudi vaša vlada povečala zadolževanje za 50 % in to so podatki
               IMF. IMF! Ne Alenke Bratušek! 50 %! Zato mogoče z malo manj žara govorite o
               preteklosti, kaj vse je bilo narobe, ker ko boste zapustili mesto drugim, boste imeli
               približno enake procente.</p>
               <p>Še enkrat, konec koncev si vlada jemlje velika pooblastila za prerazporejanje in bo
               ves ta manko na obrestih, ki se bo zgodil – če vam je res toliko do mladih ljudi, do
               znanosti in raziskovanja –, lahko prerazporedila skladno s svojimi pristojnostmi, ki
               jih bo dobila v Zakonu o izvrševanju proračuna. To bi kot župan lahko vedeli.</p>
            </sp>
            <sp xml:id="SDZ6-Izredna-23-2012-12-05.sp139">

               <speaker>PREDSEDNIK DR. GREGOR VIRANT:</speaker>

               <p>Gospod Franc Pukšič, replika.</p>
            </sp>
            <sp xml:id="SDZ6-Izredna-23-2012-12-05.sp140">

               <speaker>FRANC PUKŠIČ (PS SLS):</speaker>

               <p>Gospa Bratušek, ponosen sem na čisto vse, kar smo naredili v naši občini, vendar si
               nisem za nobeno zadevo pripenjal nageljčka, da je bil to moj uspeh, ampak je bil to
               uspeh 2 tisoč 756 občank in občanov občine Destrnik, tudi tiste občanke, ki je spekla
               kruh, potico in ju prinesla na otvoritev. Brez vsega tega uspeha ne bi bilo. Tako da
               s tem nimam nobenega problema. Vam, gospa Bratušek, sem že na nacionalni televiziji
               povedal, da imate plus za tisti plus, ki je bil leta 2008, ob zaključku Janševe vlade
               s 40 milijoni presežka – tudi za to ste krivi, v pozitivnem smislu. Krivi ste še
               bolj, ker se kot strokovnjakinja niste postavili in rekli, da tega ne boste delali,
               ker to pelje državo v katastrofo. Gospa Bratušek, vi osebno ste krivi, ena izmed
               najbolj krivih, da ste državo zadolžili od 8 milijard 180 milijonov na 16 milijard
               954 milijonov v letih 2009, 2010 in 2011.</p>
            </sp>
            <sp xml:id="SDZ6-Izredna-23-2012-12-05.sp141">

               <speaker>PREDSEDNIK DR. GREGOR VIRANT:</speaker>

               <p>Gospod Pukšič, to osebno obtoževanje ne sodi v kontekst razprave o tem
               amandmaju.</p>
            </sp>
            <sp xml:id="SDZ6-Izredna-23-2012-12-05.sp142">

               <speaker>FRANC PUKŠIČ (PS SLS):</speaker>

               <p>Gospod predsednik, res je, okrog amandmaja tega prej nisem delal, ampak samo
               odgovarjam gospe Bratušek na to, kar je povedala o meni osebno. V redu, preskočim
               to.</p>
               <p>Gospa Bratušek, strinjali se boste, da je tudi takrat vaš minister dr. Križanič
               bentil po ministrstvu za koriščenje evropskih sredstev, da določenih stvari niso
               peljali in na teh kolegijih ste sedeli tudi vi. Med drugim je bilo celo zapisano, da
               se po viru tradicionalno vlagajo zahtevki v prvih mesecih leta, torej upočasnijo, ker
               kot da so uslužbenci utrujeni od konca leta. Ministrstvo za finance pa opozarja, da
               imamo takrat bistveno več zahtevkov na Evropsko komisijo. Tu je celo tabela po
               ministrstvih, koliko milijonov evrov se ni vložilo v letu 2011 za povračilo. Hočem še
               enkrat povedati, pa nič drugega kot to, da bi bil z veseljem tisti poslanec
               koalicije, ki bi lahko rekel, da znanosti povečamo toliko, regionalnem razvoju
               toliko, za podporo malemu gospodarstvu toliko in toliko, ampak kolegice, gospe in
               gospodje, jasno moramo povedati, da bomo to, kar smo pojedli, plačali. Nobeno kosilo
               ni zastonj, vi ste ga pojedli, narod pa ga plačuje. Vi ste ga pojedli, narod pa ga
               plačuje! Žal smo pred tem, in s tega prekletega dreka moramo pripeljati državo ven.
               Vi tega niste sposobni, žal, mi pa s prekleto težo. Ta koalicija, ta koalicija ne bo
               dobila ene plus točke zaradi tega. To je koalicija, ki rešuje državo in ni koalicija,
               ki deli, kot ste to delali vi.</p>
            </sp>
            <sp xml:id="SDZ6-Izredna-23-2012-12-05.sp143">

               <speaker>PREDSEDNIK DR. GREGOR VIRANT:</speaker>

               <p>Gospod Pukšič, predlagam malo bolj dostojno, umirjeno razpravo in predvsem vezano na
               amandma, ki je bil vložen.</p>
               <p>Proceduralno, gospa Maša Kociper.</p>
            </sp>
            <sp xml:id="SDZ6-Izredna-23-2012-12-05.sp144">

               <speaker>MAŠA KOCIPER (PS PS):</speaker>

               <p>Spoštovani predsednik, sicer ste zdaj poslanca Pukšiča opozorili, vendar bi dala
               proceduralni predlog, da se vsi, ki vodite te seje, dogovorite, da striktno
               opozarjate poslance, kadar svoje razprave zlorabljajo za osebne žalitve poslancev in
               tako rekoč pod krinko imunitete izvajajo kaznivo dejanje razžalitve ali žaljive
               obdolžitve, poslanec pa nima niti možnosti, da bi ustrezno odreagiral. Kolegica ga bo
               pozvala, je tako ali tako povedala, da to isto stvar izreče zunaj prostorov Državnega
               zbora, kar bi ji nudilo več možnosti, da sproži ustrezne postopke proti gospodu
               Pukšiču in tudi drugim, ki to ponavljajoče delajo v okviru razprav, zlorabljajo temo
               in se sploh ne vedejo ustrezno poslancem Državnega zbora. Hvala.</p>
            </sp>
            <sp xml:id="SDZ6-Izredna-23-2012-12-05.sp145">

               <speaker>PREDSEDNIK DR. GREGOR VIRANT:</speaker>

               <p>Se strinjam z vami. Predlagam, da se res izognemo osebnemu obtoževanju. Velja za
               vse.</p>
               <p>Gremo na naslednji amandma, to je amandma še vedno pri proračunskem uporabniku
               Ministrstvo za izobraževanje, znanost, kulturo in šport. Govorimo o amandmaju
               Poslanske skupine Socialnih demokratov k podporni dejavnosti na področju kulture.</p>
               <p>Gospod Matevž Frangež ima besedo.</p>
            </sp>
            <sp xml:id="SDZ6-Izredna-23-2012-12-05.sp146">

               <speaker>MATEVŽ FRANGEŽ (PS SD):</speaker>

               <p> Maribor je v letu 2012 Evropska ... <stage>/ oglašanje iz dvorane/</stage> Ali lahko malo? Hvala
               lepa. Maribor je v letu 2012 Evropska prestolnica kulture. V tem letu je bilo doslej
               izpeljanih več kot 500 projektov, 500 projektov, ki so oživili mesto, ki so oživili
               življenje v partnerskih mestih in dokazali, da je kultura pomemben generator
               družbenega, ekonomskega in socialnega razvoja.</p>
               <p>S tem amandmajem želimo Socialni demokrati doseči to, da uspehi in trajnostni učinki
               Evropske prestolnice kulture ne bi izzveneli v prazno, takoj ko bo sam projekt
               prestolovanja evropski kulturi konec letošnjega leta končan. Ne! Želimo, da tiste
               razvojne učinke Evropske prestolnice kulture, ki jih je treba utrditi za to, da
               postanejo trajnosti, postanejo trajni element življenja v mestu in v partnerskih
               mestih, podpremo z nadaljnjim proračunskim sofinanciranjem Zavoda Maribor 2012,
               odlične ekipe, ki je izpeljala projekt Evropske prestolnice kulture in ki je v tem
               času zagnala en kompleksen poslovni proces, pridobila izkušnje, postala uigran tim,
               ki je sposoben nadaljnjega uspešnega pridobivanja evropskih sredstev.</p>
               <p>V projektu Evropske prestolnice kulture je bila izpeljana množica projektov, od
               kulturnih, do socialnih, do tudi ekonomskih iniciativ, ki so pokazali na novo
               identiteto mesta Maribor v času, ko išče svojo novo prihodnost v postindustrijskem
               obdobju. Verjamem, da se vsi strinjamo, da Maribor potrebuje dobra, pozitivna
               sporočila in kličem ta Državni zbor k podpori temu amandmaju, da zagotovimo minimalni
               obseg sredstev za nadaljevanje poslanstva Evropske prestolnice kulture in utrjevanja
               trajnostnih učinkov v višini 500 tisoč evrov v letu 2013 in 500 tisoč evrov v letu
               2014. Verjamem pa, da bo tudi Majda Potrata, kot soavtorica tega amandmaja, kot
               odlična poznavalka kulture, dodatno utemeljila to našo ambicijo.</p>
            </sp>
            <sp xml:id="SDZ6-Izredna-23-2012-12-05.sp147">

               <speaker>PREDSEDNIK DR. GREGOR VIRANT:</speaker>

               <p>In to bo sedaj tudi res storila.</p>
               <p>Mag. Majda Potrata.</p>
            </sp>
            <sp xml:id="SDZ6-Izredna-23-2012-12-05.sp148">

               <speaker>MAG. MAJDA POTRATA (PS SD):</speaker>

               <p>Hvala lepa za besedo, gospod predsednik!</p>
               <p>Projekt Evropska prestolnica kulture, ki je navadno postavljen v dva različna konca
               Evrope, je v letih doživel številne spremembe in v taki pojavni obliki, kot je v
               Mariboru s partnerskimi mesti, je nekaj prav posebnega. Morebiti tudi zaradi tega,
               ker so finančne okoliščine zarezale v vse tisto, kar bi projekt v resnici prinesel
               kot razvojno spodbudo z novimi prizorišči v mesto samo. Z Matevžem Frangežem ne bova
               razpravljala o zamujenih priložnostih, za katere smo krivi v mestu sami, veliko je
               odgovornosti tudi v razmerah, v kakršnih smo, ampak treba je povedati, da je projekt
               odprl čisto nove razsežnosti. Mislim predvsem na to, kako je znal pritegniti ranljive
               skupine v različne dejavnosti. Ker je bilo v organizacijski shemi postavljeno tako,
               da bi vse dejavnosti med seboj povezoval Zavod Maribor 2012, bi bilo dobro ohraniti
               delovanje tega zavoda še v prihodnje. Prepričana sem, da bo Državni zbor, vsaj Odbor
               za izobraževanje, znanost, kulturo, šport in mladino o tem projektu še govoril, če se
               bo moral projekt odreči sklepni prireditvi, ki je bila predvidena za 15. december, pa
               zaradi znanih dogodkov v Mariboru zdaj visi v zraku, ker vemo, v kakšnih časih smo,
               in neke množične prireditve na prostem so lahko predmet koga drugega, prireditve se
               lahko ukradejo. Ne vem, kaj bo vodstvo storilo, ampak zagotovo se bo odločilo
               izrabiti priložnost in uspehe Evropske prestolnice kulture predstaviti Državnemu
               zboru, ker se bo v Državnem zboru končalo s tistim, s čimer se je navsezadnje vse
               začelo. Naj ne bo poudarek na velikih investicijah, če zanje ni možnosti, ampak
               poskrbimo, da bo projekt izpeljan v vsebinskem pogledu. To pa mislim, da je in da je
               zadostil okusom različnih prebivalstvenih skupin, starosti, poklicev in okusov. O
               okusih se pa ne prepiramo. Hvala.</p>
            </sp>
            <sp xml:id="SDZ6-Izredna-23-2012-12-05.sp149">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Minister Turk, izvolite.</p>
            </sp>
            <sp xml:id="SDZ6-Izredna-23-2012-12-05.sp150">

               <speaker>DR. ŽIGA TURK:</speaker>

               <p>Lahko pa vseeno nekaj rečem – nisem se nameraval prijaviti k besedi, ampak vendarle
               bi rad pohvalil sodelavce na ministrstvu, tudi opozicijo in Državni zbor. Kar se tiče
               Evropske prestolnice kulture je vendarle država svoj del obveznosti izpolnila in smo
               lahko veseli, da se bo vsaj, kar se javnega financiranja s strani države tiče, ta
               projekt odvil, bom rekel, po načrtih. Je nekaj drugih težav, ki jih poskušamo
               reševati na ministrstvu.</p>
            </sp>
            <sp xml:id="SDZ6-Izredna-23-2012-12-05.sp151">

               <speaker>PREDSEDNIK DR. GREGOR VIRANT:</speaker>

               <p>Gospod Matevž Frangež, izvolite.</p>
            </sp>
            <sp xml:id="SDZ6-Izredna-23-2012-12-05.sp152">

               <speaker>MATEVŽ FRANGEŽ (PS SD):</speaker>

               <p>Gospod minister, delim vašo oceno, ampak si ne želim, da dober projekt izzveni v
               prazno. Ta projekt potrebuje še leto, dve, zato da zagotovi trajnostne vire za
               financiranje. Poglejte, po Mariboru kroži šala, ki pravi: "Kdo pravi, da staro mestno
               jedro ne živi?" V teh tednih zelo dobro živi, tisoče in tisoče Mariborčanov se
               spravlja na ulice in trge, ampak vam povem, v tem letu je staro mestno jedro Maribora
               živelo kot že dolgo ne, ker je kipelo od kulturnega ustvarjanja. Kamorkoli si
               pogledal, kamorkoli si šel, je bil zven glasbe, je bil dotik umetnosti. Mesto je
               živelo z Evropsko prestolnico kulture, Maribor je plačal izjemno visoko ceno
               osamosvojitve in tranzicije. To je eden od razvojnih projektov, ki nam je ostal in
               trdim, da so ga ekipa Zavoda Maribor 2012 in tisoče ljudi, ki so ga soustvarjali,
               izpeljali dobro. Dajmo ta minimalna sredstva za to, da se ta projekt in njegovi
               učinki nadaljujejo.</p>
               <p>Vljudno prosim, da se Vlada opredeli do tega amandmaja.</p>
            </sp>
            <sp xml:id="SDZ6-Izredna-23-2012-12-05.sp153">

               <speaker>PREDSEDNIK DR. GREGOR VIRANT:</speaker>

               <p>Gospod Jožef Jerovšek.</p>
            </sp>
            <sp xml:id="SDZ6-Izredna-23-2012-12-05.sp154">

               <speaker>JOŽEF JEROVŠEK (PS SDS):</speaker>

               <p>Poglejte, o tem, da je EPK – Evropska prestolnica kulture za Maribor izjemno uspešen
               projekt in za državo Slovenijo, absolutno ni dvoma. In sem vesel, ker sem v tem mestu
               hodil na gimnazijo in nekako gravitiram tja. Res se je Maribor spremenil, absolutno,
               še posebej mestno jedro. To moramo priznati celo Kanglerju. Trg Leona Štuklja je za
               Maribor neverjetna pridobitev. Zadnjič, ko so bile demonstracije, sem dal na tvit,
               "da so nekateri prišli na trg in upam, da iz sovraštva ali tiste vneme ne bo kdo
               razbil Trga Leona Štuklja". Kajti Maribor se je dejansko spremenil. In ta sprememba
               je privlekla v Maribor po uradnih podatkih za 70 % več turistov. Zato se mi zdi, da
               moramo dati tej ekipi, direktorici in programskemu vodji Mitji Čandru že v tem
               trenutku vso priznanje, kajti Maribor se je trajno spremenil. Meni je žal, da se ta
               projekt končuje v času nemira, nezadovoljstva, ki ima vzrok popolnoma drugje, v
               socialni in resnično težavni sliki Maribora, ki pravzaprav v 20 letih ni bila
               sanirana, ko je v Mariboru propadla vsa težka industrija. To je bil, nekoč so mu
               rekli jugoslovanski Manchester, tekstilna industrija, avtomobilska industrija, vse to
               je šlo v stečaj še v prejšnjem režimu ali pozneje. Evropska prestolnica kulture je
               projekt, ki je res vrnil nekaj upanja in ima trajno koristne posledice. Mislim, da
               ste pa naredili veliko napako. Ta sredstva bi morali iskati znotraj turizma, znotraj
               gospodarstva, ker se mi zdi, da se tega amandmaja glede na to, kateri vir iščete, ne
               da realizirati. Ker to, da bi mi v tujino pošiljali signal, da ne bomo več
               odplačevali dolgov, to je slabo sporočilo. Mislim, da se bo dalo najti neka minimalna
               sredstva, da bo zaokrožitev tega uspešnega projekta, v naslednjih letih narejena iz
               drugih virov, kar država zmore, in ta sredstva se skozi mariborski turizem že
               vračajo. Tam je po moje treba najti dolgoročni vir in neka sredstva v bodoče. Hvala
               lepa.</p>
            </sp>
            <sp xml:id="SDZ6-Izredna-23-2012-12-05.sp155">

               <speaker>PREDSEDNIK DR. GREGOR VIRANT:</speaker>

               <p>Gremo na naslednji amandma. Še vedno smo pri Ministrstvu za izobraževanje, znanost,
               kulturo in šport.</p>
               <p>Proceduralno, gospod Frangež.</p>
            </sp>
            <sp xml:id="SDZ6-Izredna-23-2012-12-05.sp156">

               <speaker>MATEVŽ FRANGEŽ (PS SD):</speaker>

               <p>Prosil bi ministra, da se opredeli do tega amandmaja.</p>
            </sp>
            <sp xml:id="SDZ6-Izredna-23-2012-12-05.sp157">

               <speaker>PREDSEDNIK DR. GREGOR VIRANT:</speaker>

               <p>Minister Turk, izvolite.</p>
            </sp>
            <sp xml:id="SDZ6-Izredna-23-2012-12-05.sp158">

               <speaker>DR. ŽIGA TURK:</speaker>

               <p>Hvala lepa.</p>
               <p>Poglejte, mi delamo, imeli smo kar nekaj sestankov v prejšnjem mesecu – tudi ta
               mesec jih bomo imeli – kako ekipo, ki je delala EPK, ki je skrbela za jedro programa,
               ohraniti skupaj in kako jo usposobiti za to, da bo pridobivala evropska sredstva,
               bodisi direktno v Bruslju bodisi tukaj v Ljubljani. Tako da ti napori tečejo in so do
               neke mere vključeni tudi v proračun, kot ga je predlagala Vlada. Ne moremo si pa
               privoščiti, da bi neka sredstva, ki so bila namenjena Evropski prestolnici kulture,
               ki so bila enkratna, postala nekakšen pas, ki bi se vlekel skozi dolga leta. Kot
               pravim, ekipa je kvalitetna in pomagali bomo, da bo sposobna črpati različne vire
               sredstev, ki so za takšne mrežne kulturne dejavnosti na razpolago, tako v Sloveniji,
               kot direktno v Bruslju skozi povečanje kulturnega proračuna Evropske unije.</p>
            </sp>
            <sp xml:id="SDZ6-Izredna-23-2012-12-05.sp159">

               <speaker>PREDSEDNIK DR. GREGOR VIRANT:</speaker>

               <p>Isti proračunski uporabnik, amandma Poslanske skupine Socialnih demokratov k
               podprogramu Dejavnost visokega šolstva.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Izredna-23-2012-12-05.sp160">

               <speaker>MAG. MAJDA POTRATA (PS SD):</speaker>

               <p>Hvala še enkrat.</p>
               <p>Poslanska skupina Socialnih demokratov predlaga za plenarno zasedanje nekoliko
               popravljeno številko, z 20 milijonov smo jo spustili na 16, upajoč, da bo deležna
               razumevanja in podpore. Zakaj tako? Visoko šolstvo je izgubilo 20 milijonov. Ne
               zahtevamo čudežev, ne zahtevamo nedosegljivega in neuresničljivega, ampak samo
               toliko, da bi lahko po bolonjski reformi opravili programe, v katere so se študentje
               že vpisali in za katere grozi, da ne bodo mogli biti izpeljani. Na univerzah namreč
               ugotavljajo, da je z ZUJF zapovedano varčevanje v letu 2012 zmanjšalo stroške za 2 %.
               Tudi prihranek v naslednjem letu utegne biti samo 2 %. To pa je bistveno premalo za
               to, da bi se lahko kakovostno opravljal študijski proces, in gre preprosto za to, ali
               smo zagovorniki kakovosti ali ne.</p>
               <p>Pridružujem se pozivu Rektorske konference in apeliram na poslanke in poslance, da
               podprejo ta amandma. Navsezadnje je velika večina nas, ki tu sedimo, diplomirala na
               eni od teh univerz. Kakovost ter uspešnost ameriških univerz – se bo spomnil gospod
               minister, da sem ta podatek enkrat že citirala, je bilo mogoče brati v enem od
               slovenskih medijev – rasteta ravno iz privrženosti in zavezanosti bivših študentov
               svoji instituciji. Mi smo imeli to srečo, da smo študirali brezplačno. Imeli smo
               srečo, da so nekateri med nami lahko študirali tudi v tujini in si zagotovili dobro
               službo. Dajmo nekaj storiti tudi za to generacijo, ki prihaja. Mene nič ne zanima,
               ali bo zdaj spet kdo od koalicijskih poslancev rekel, da je to všečen amandma. To ni
               všečen amandma, to je potreben amandma, kajti ti, ki bodo zdaj prizadeti zaradi
               osiromašenja univerze, bodo to svojo zaznamovanost nosili s seboj. Lahko jo bodo
               odnesli tudi kam drugam. In škoda je, da se v tej demografski sliki odrekamo najbolj
               propulzivnemu delu svoje populacije.</p>
               <p>Meni je zelo žal, da moram tako govoriti in ponavljati tisto, da je brati postavke v
               tem proračunu zelo težko, zato ker ostajajo samo na ravni programa in podprograma,
               postavka je pa v celoti Dejavnost visokega šolstva. In potem sploh ni videti
               alarmantnosti stanja, ker se vidi tista cifra, ko govorimo o visokem šolstvu, vendar
               tako, kot da bi sredstva za to področje rasla, v bistvu je pa naraščajoča cifra
               povezana samo s tem, da so vanjo vključene tudi investicije. Pa nimam nič proti
               investicijam, morajo biti. Še huje, investicije v umetniške akademije so nujno
               potrebne v Ljubljani, da ne govorim, da bi tudi kod drugod kakšna investicija bila
               nujno potrebna. Ampak, kot rečeno, režemo od svoje prihodnosti, ne zaznamujmo je s
               svojimi odločitvami! Hvala.</p>
            </sp>
            <sp xml:id="SDZ6-Izredna-23-2012-12-05.sp161">

               <speaker>PREDSEDNIK DR. GREGOR VIRANT:</speaker>

               <p>Gospa Patricija Šulin.</p>
            </sp>
            <sp xml:id="SDZ6-Izredna-23-2012-12-05.sp162">

               <speaker>PATRICIJA ŠULIN (PS SDS):</speaker>

               <p>Predsedujoči, hvala za besedo.</p>
               <p>Zdaj bi želela generalno komentirati vse amandmaje predlagateljev bolj iz
               finančno-računovodske stroke. Opozorila bi na to, da so s tega vidika neuresničljivi,
               zaradi dejstva, ker ste za vse postavke, ki ste jih povečevali, jemali iz
               servisiranja obresti iz naslova domačega dolga. Na hitro, kolikor sem preštela, ste
               iz tega konta pobrali oziroma želite pobrati približno 180 milijonov evrov, vemo pa,
               da imamo letno za 800 milijonov evrov dolga iz naslova obresti. To se pravi, 2 %, ki
               ju je treba nadomestiti nekje drugje, kajti obresti moramo plačati, to verjetno vemo
               vsi, ki smo se kadarkoli zakreditirali – banka najprej pobere obresti in potem se
               začne plačevati glavnico. Torej, če bi želeli teh 180 milijonov evrov počrpati iz
               konta "Servisiranje obresti iz naslova domačega dolga", potem bi se morali za 180
               milijonov evrov še zadolžiti. Tu ponovno manjka konto zadolževanja, ki bi potem lahko
               te vaše amandmaje uresničil. Strinjam se, da so vse te zadeve, ki ste jih predlagali
               v skupni višini nekaj čez 200 milijonov evrov potrebne, ampak danes smo kar nekajkrat
               ugotovili, da je številka prihodkov zelo jasno napisana in določena. Predlagatelji
               ste zaradi neke želje po boljših programih, po boljši kulturi, po boljšem visokem
               šolstvu – saj razumem vaše amandmaje v tem duhu, kar ni nič narobe, vendar vas
               sprašujem: od kje vzeti? Servisiranje obresti iz naslova domačega dolga – kdor je
               kdajkoli delal v računovodstvu, zelo dobro ve, da iz tega konta brez dodatnega
               zadolževanja ne gre tudi z vidika računovodsko-finančne stroke. Še nekaj, če bi bilo
               črpanje evropskih sredstev v prvih petih letih boljše – počrpalo se je, kot vemo,
               samo v višini milijarde 700 milijonov evrov –, če bi počrpali toliko, kolikor smo
               imeli na razpolago, torej okoli štiri milijarde in bi jih pravilno usmerili, potem se
               v tistih letih ne bilo treba zadolževati za socialne transferje. Ker pa smo se
               zadolževali, imamo letno za 800 milijonov evrov obresti, ki jih moramo vračati. Vi
               ste te amandmaje obesili na obresti, ki jih moramo vrniti. Če želite amandmaje
               izvesti, se moramo, ponavljam, zadolžiti za 200 milijonov evrov, s čimer se pa osebno
               ne strinjam in zato teh amandmajev ne bom podprla. Hvala.</p>
            </sp>
            <sp xml:id="SDZ6-Izredna-23-2012-12-05.sp163">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Samo pripomba, ravno pri tem amandmaju, o katerem ste razpravljali, se črpa iz druge
               postavke, mislim, da vplačila v evropski proračun.</p>
               <p>Gospod Janko Veber, prosim.</p>
            </sp>
            <sp xml:id="SDZ6-Izredna-23-2012-12-05.sp164">

               <speaker>JANKO VEBER (PS SD):</speaker>

               <p>Hvala, predsednik.</p>
               <p>No, saj na enako proračunsko postavko, kot ste opozorili, sem želel opozoriti tudi
               sam. Tukaj ne gre za to, da bi jemali sredstva pri vplačilu obveznosti zaradi
               obresti, ampak ta amandma jemlje pri plačilih prispevka v proračun Evropske unije in
               zgolj 16 milijonov je znesek. Upam, da bi vendarle v tem sklicu Državnega zbora
               prišlo do tega, da bi bil vsaj en amandma opozicije sprejet, še posebej, ker je vir,
               iz katerega jemljemo sredstva, resnično najmanj problematičen, kar jih je lahko v tem
               proračunu. Hvala.</p>
            </sp>
            <sp xml:id="SDZ6-Izredna-23-2012-12-05.sp165">

               <speaker>PREDSEDNIK DR. GREGOR VIRANT:</speaker>

               <p>Replika, gospa Patricija Šulin.</p>
            </sp>
            <sp xml:id="SDZ6-Izredna-23-2012-12-05.sp166">

               <speaker>PATRICIJA ŠULIN (PS SDS):</speaker>

               <p>Hvala lepa.</p>
               <p>Kolega Veber, se nisva razumela. V zadnjemu delu sem razpravljala o vseh predlaganih
               amandmajih in se omejila na tiste amandmaje, za katere ste predlagali, da se za njih
               črpa sredstva iz naših dolgov – teh je za približno 180 milijonov. Sem opazila, da
               ste ne samo pri tem, ampak še pri nekaterih drugih predlagali konto. Pri tem, o
               katerem ste nazadnje govorili, predlagate črpanje iz finančne stabilnosti in plačil
               sredstev v proračun Evropske unije v višini 16 milijonov evrov. Če se ne motim, imamo
               tudi tukaj zavezo. Tako, žal, tudi tukaj ne bo šlo in naslednjič svetujem, da ko
               predlagate amandmaje, poiščite tiste konte, kjer to gre. Ne more iti iz kontov, kjer
               smo že zavezani, da ta sredstva plačujemo. Samo toliko.</p>
            </sp>
            <sp xml:id="SDZ6-Izredna-23-2012-12-05.sp167">

               <speaker>PREDSEDNIK DR. GREGOR VIRANT:</speaker>

               <p>Gospod Veber.</p>
            </sp>
            <sp xml:id="SDZ6-Izredna-23-2012-12-05.sp168">

               <speaker>JANKO VEBER (PS SD):</speaker>

               <p>Ne vem, če je treba, ampak resnično, plačilo prispevka v proračun Evropske unije je
               najlažje obvladovati. Kamorkoli damo amandma, moramo nekje vzeti, da lahko poveš, kam
               boš dal. Poglejte, govorimo o visokošolskem izobraževanju in univerze opozarjajo, da
               ne bodo preživele. Torej, kaj je pomembnejše: da vplačamo 16 milijonov v evropski
               proračun ali da ohranimo univerze pri življenju oziroma omogočimo mladim študentom in
               vsem mladim, ki želijo študirati, da to tudi udejanjajo? Se mi zdi, da resnično ne bi
               smelo biti nobenih pomislekov.</p>
            </sp>
            <sp xml:id="SDZ6-Izredna-23-2012-12-05.sp169">

               <speaker>PREDSEDNIK DR. GREGOR VIRANT:</speaker>

               <p>Zaključili smo razpravo o tem amandmaju. Imamo naslednji amandma pri istem
               proračunskem uporabniku Ministrstvu za izobraževanje, znanost, kulturo in šport, in
               sicer amandma Poslanske skupine Pozitivna Slovenija in amandma Poslanske skupine
               Socialnih demokratov k podprogramu Prehrana študentov, dijakov in učencev.</p>
               <p>Dr. Andreja Črnak Meglič, izvolite.</p>
            </sp>
            <sp xml:id="SDZ6-Izredna-23-2012-12-05.sp170">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa, gospod predsednik. Spoštovani ministri, kolegice in kolegi!</p>
               <p>Otroci so lačni, mar ne? To nam sporočajo civilno-družbene organizacije, to nam
               sporočajo mediji, mi pa še vedno zbiramo podatke. Dejstvo je, da je področje šolske
               prehrane v letošnjem letu doživelo dve zelo pomembni spremembi. Prva je vezana na
               uveljavitev socialne zakonodaje, ki je s splošnim soglasjem vseh poslank in poslancev
               stremela k temu, da odpravi kumulacijo pomoči na eni strani, in na drugi strani, da
               se ciljno usmeri v najbolj ranljive skupine. Zato je morda prišlo do tega, da so
               nekateri, ki so prej dobivali več vrst pomoči, danes iz tega kroga izpadli. Druga,
               bistveno bolj pomembna sprememba pa je vezana na tako imenovano splošno subvencijo
               šolskih malic. V Republiki Sloveniji, v preteklem obdobju do uveljavitve ZUJF so vsi
               učenci, vsi dijaki prejemali subvencijo v višini dveh tretjin cene malice. To je
               pomenilo za osnovnošolskega otroka 10,5 evra, za srednješolskega otroka pa 31, 32
               evrov. Dodatno pa so tisti, ki so bili socialno ogroženi, dobivali še dodatno
               subvencijo, in sicer v višini ene tretjine cene malice, kar za osnovnošolskega otroka
               je pomenilo plus 5,4 evra in za srednješolskega otroka 16,5 evra. Z ZUJF smo
               odpravili kompletno splošno subvencijo, razen za socialne upravičence, bom rekla
               tiste, ki so sodili v to drugo kategorijo, kjer sta se prva in druga subvencija
               seštevali. Vendar je tudi zaradi socialne zakonodaje prišlo do določenega osipa pri
               številu prejemnikov. Ampak tisto, kar je pomembno, je, da smo v obdobju prejšnje
               Janševe vlade opravili zelo pomembno raziskavo o položaju revščine med družinami z
               otroki. In v tisti raziskavi smo ugotovili, da država zelo kvalitetno skrbi za
               socialno ogrožene otroke, da z različnimi oblikami pomoči subvencij zmanjšuje oziroma
               več kot 70 % zmanjšuje stopnjo tveganja revščine otrok, kar je odlično. Še vedno
               sodimo med najuspešnejše države v Evropi, čeprav se je to nekoliko zmanjšalo. Na
               drugi strani pa iz kroga upravičencev izpadejo tisti, ki sodijo v spodnji srednji
               razred. In to, kar se danes dogaja v naši državi, kolegice in kolegice, je, da
               socialno ogroženi postajajo otroci iz spodnjega srednjega razreda. Zato samo neki
               minimalni popravki, za katere sem slišala, da se pripravljajo, pa ne toliko na
               malicah, kot pri kosilih, ne bodo odpravili problema, ki ga imamo danes v tej državi.
               Gre za to, da bomo morali koreniteje poseči in popraviti način subvencioniranja
               šolske prehrane. Pripravili smo zakon, morda ni najboljši, ker je nastajal na zelo
               hiter način in ob zelo pomanjkljivih podatkih – pač poslanci nimamo strokovnih služb
               dveh ministrstev, ki nas lahko pri tem servisirajo. Pripravili smo ga v najboljši
               veri, da odpravimo sramoto te države, da so naši otroci lačni.</p>
               <p>S skupnimi močmi ga lahko popravimo, še vedno pa je tisto, kar sledi iz zgodbe in
               kar se navezuje na ta amandma, da potrebujemo več denarja za šolsko prehrano ... <stage>/
               izklop mikrofona/</stage></p>
            </sp>
            <sp xml:id="SDZ6-Izredna-23-2012-12-05.sp171">

               <speaker>PREDSEDNIK DR. GREGOR VIRANT:</speaker>

               <p>Časa je zmanjkalo. Saj je bilo povedano glavno, kar ste želeli.</p>
               <p>Mag. Barbara Žgajner Tavš, izvolite.</p>
            </sp>
            <sp xml:id="SDZ6-Izredna-23-2012-12-05.sp172">

               <speaker>MAG. BARBARA ŽGAJNER TAVŠ (PS PS):</speaker>

               <p>Kolegica Patricija Šulin, tokrat računam na vašo podporo, in to dvakrat. Prvič, ker
               ste ženska in verjamem, da imate toliko empatije, da razumete, da v naši državi
               govorimo o lačnih otrocih v osnovni šoli. In drugič, na vas računam zaradi vašega
               znanja in poznavanja finančno-računovodske stroke. Pomagajte nam, če za vas konto, iz
               katerega jemljemo denar za otroke, ni sprejemljiv, najti drug konto. Vi ste poslanka
               vladne koalicije. Mi vam ponujamo roko, pripravljeni smo spremeniti konto, da se, v
               proceduri se da to narediti. Lahko vložimo amandma na amandma. Popravimo konto! Če
               sem razumela, samo zaradi tega, ker je konto napačen, ne boste podprli amandmaja.
               Iskreno vas pozivam, ni prav, da gledamo stran, s tem ustvarjamo drugačno, drugo
               državo in takšne države nočem. Vi se nasmihate, kolegica Patricija Šulin, na vas
               apeliram tokrat v tej razpravi. Prosim, prisluhnimo vsi skupaj.</p>
               <p>Si zamišljate mamico treh otrok, enega s posebnimi potrebami, je izobražena, a ni
               našla sebi primernega dela, gara za minimalno plačo, oče je izgubil delo in zaman
               iskal drugo, se zapil in postal nasilen. Mama oboleva fizično in duševno. Nima za
               položnice, nima za hrano otrokom, njihova oblačila so prekratka, čeveljci premajhni.
               Šele ko so potrkali na vrata rubežniki in odnesli zadnji kos pohištva, je pred nami
               omedlela. Ena od zgodb. Zadnjič sem se peljala v avtomobilu in poslušala na Valu 202,
               najbrž ste že slišali za projekt Botrstvo, za lepšo prihodnost naših otrok. Tudi tam
               je bila podobna zgodba. Zgodba matere, ki je ostala sama s štirimi mladoletnimi
               otroci. Ne bom ponavljala zgodbe, ker me je res ganila v dno duše, res ganila, ampak
               klic, ki je bil slišan v eter radijskih valov te mame je bil, da si želi, da bi imeli
               njeni otroci vsaj en brezplačen obrok hrane v šoli. Zaradi spremembe zakonodaje
               socialno varstvene in ZUJF so izgubili pravico do brezplačne prehrane. Medtem imajo
               350 evrov mesečnega dohodka, zgolj otroškega dohodka. Zaradi dolgih administrativnih
               postopkov na centru za socialno delo, še niso dobili odločbe o upravičenosti do
               denarne socialne pomoči. Mati je medtem izgubila denarno nadomestilo kot brezposelna
               oseba. O takih zgodbah govorimo in klic te matere je, da bi imeli njeni štirje
               mladoletni otroci vsaj en brezplačen topel, zdrav obrok prehrane v šoli, ker realnost
               teh otrok je – bom povedala, ker je bila ta zgodba javno izpostavljena –, da se
               prehranjujejo s suhimi testeninami in da so zelo veseli, ko mati polije čez testenine
               malo olja.</p>
               <p>Tu odpove vsa logika o vsakem kontu, spoštovana kolegica Patricija Šulin! Ni ga
               konta in ne morete me prepričati, da so številke več vredne kot vsebina, vsebina, za
               katero stojijo ljudje. Prosim vas in pozivam, tudi minister vas, vi pripravljate
               zakonodajo in v proračunu za leto 2013, 2014 nisem zasledila številk, ki bi reševale
               problem, ki je nastal zaradi slabe zakonodaje. Nimate podatkov in delate analize.
               Prosim vas, podprite amandma, dopustimo možnost, da se bo zakonodaja ustrezno in
               korektno popravila. Ni je krize, zaradi katere bi morali biti otroci v osnovnih šolah
               lačni.</p>
            </sp>
            <sp xml:id="SDZ6-Izredna-23-2012-12-05.sp173">

               <speaker>PREDSEDNIK DR. GREGOR VIRANT:</speaker>

               <p>Gospa Patricija Šulin, izvolite.</p>
            </sp>
            <sp xml:id="SDZ6-Izredna-23-2012-12-05.sp174">

               <speaker>PATRICIJA ŠULIN (PS SDS):</speaker>

               <p>Predsedujoči, hvala za besedo.</p>
               <p>Prav gotovo smo vsi tenkočutni in občutljivi na te zgodbe. Tudi do mene, tako kot do
               vseh so prihajala ta pisma. Ne da bi nabirala politične točke, sem se na marsikatero
               pismo odzvala ne le z besedami, ampak finančno, materialno in še kako drugače.
               Sprašujem, kolegica Barbara Žgajner Tavš, ali ste se tudi vi na podoben način, ali le
               prebirate zgodbe.</p>
               <p>Glede kontov pa – verjetno ste o tem poučena dosti bolje kot jaz. V tem parlamentu
               ste, mislim, da drugi mandat z nekim presledkom. Tako da če bi resnično želeli
               ukrepati, potem bi ta amandma pravilno vložili. Mislim pa, da je s socialnim zakonom,
               z veljavno zakonodajo, ki jo imamo, omogočeno socialno šibkejšim, da si pridobijo
               sredstva, zato so na osnovnih in srednjih šolah vzpostavljene socialne službe, imamo
               centre za socialno delo. Mogoče v nekaterih primerih te službe slabo delujejo, tako
               slišim. Ne nazadnje se ta sredstva črpajo tudi iz občinskih proračunov. Vsekakor pa
               se strinjam z vami, da bi moralo biti teh primerov v naši državi bistveno manj.
               Hvala.</p>
            </sp>
            <sp xml:id="SDZ6-Izredna-23-2012-12-05.sp175">

               <speaker>PREDSEDNIK DR. GREGOR VIRANT:</speaker>

               <p>Mag. Barbara Žgajner Tavš.</p>
            </sp>
            <sp xml:id="SDZ6-Izredna-23-2012-12-05.sp176">

               <speaker>MAG. BARBARA ŽGAJNER TAVŠ (PS PS):</speaker>

               <p>Ne, teh primerov v naši državi ne bi smelo biti. To je prvo pravilo, ki mora biti
               jasno vsem. V prvi vrsti smo za to poklicani politiki. Politiki smo zato tu, da
               delamo politiko, sprejemamo ukrepe, ki so sistemske narave. Ni prav, da se sklicujete
               in kažete, vračate žogico, kdo je koliko dal za pomoč socialno ogroženim. Verjamem,
               da smo vsi prispevali, vsi, ki sedimo tu notri. Ampak to ni sistemska rešitev.
               Razumete, kolegica? Proračun 2013 je sistemski proračun, daje rešitev in ponuja
               politične usmeritve slovenske vlade, slovenske politike. To vam želim dopovedati. Ne
               vem, koliko poznate zakonodajo na tem področju. Humanitarna pomoč – da boste videli,
               kako slaba je slovenska zakonodaja in da jo je treba popraviti – se všteva v skupni
               družinski proračun. Zaradi 100 evrov, sedaj govorim hipotetično, plastično, zaradi
               100 evrov humanitarne pomoči, ki jih dobi družina za reševanje hudih socialnih stisk
               lahko na drugi strani izgubijo pravico do denarne socialne pomoči ali otroškega
               dodatka. Upam, da takrat, ko bomo obravnavali ta zakon – mi smo ga pripravili in
               vložili v parlamentarno proceduro, ker želimo odpraviti to anomalijo in ne zaradi
               populizma. Osebno sem hudo prizadeta, ko poslušam takšne zgodbe. Ni jih malo, veliko
               jih je in želim pomagati. Verjamem, da sem zato poklicana in ne zato, da bom nekomu
               dala deset evrov, sto evrov denarne humanitarne pomoči. Kot politik sem poklicana za
               to, da se borim in poskušam v zakonodaji odpraviti slabe rešitve, anomalije. Še
               enkrat vas pozivam, dajte konkreten predlog, iz katerega konta naj črpamo finančna
               sredstva za rešitev tega problema. Z veseljem vam bomo prisluhnili!</p>
               <p>Mimogrede, amandma pa je vložen korektno. Če amandma ne bi bil pravilno vložen,
               potem danes o njem ne bi mogli razpravljati.</p>
            </sp>
            <sp xml:id="SDZ6-Izredna-23-2012-12-05.sp177">

               <speaker>PREDSEDNIK DR. GREGOR VIRANT:</speaker>

               <p>Gospa Maša Kociper, izvolite.</p>
            </sp>
            <sp xml:id="SDZ6-Izredna-23-2012-12-05.sp178">

               <speaker>MAŠA KOCIPER (PS PS):</speaker>

               <p>Bom kratka, ker je bistvo povedala že kolegica Žgajner Tavš, ampak tudi sama sem
               šokirana nad izvajanjem gospe poslanke Šulin. Veliko število žensk, ki je bilo
               izvoljenih v tem mandatu v parlament, je nakazovalo neko drugo kvaliteto odločitev
               tudi v smislu, da imajo ženske več empatije za socialne probleme. Ko začne ena od
               poslank Državnega zbora pri taki zadevi, kot je prehrana lačnih otrok, manipulirati o
               pravilnosti kontov in podkontov in potem zabrusi kolegicam, ki se borijo za to, da bi
               se to vprašanje sistemsko rešilo, da naj raje kaj dajo iz svojega žepa. Očitno res ne
               razumemo, kaj je delo poslancev – ne da svojo plačo porabimo in razdelimo, ker lahko
               s tem nahranimo samo toliko in toliko, ampak da s svojo močjo, znanjem in vpetostjo v
               politično dogajanje, sprejemamo rešitve, ki so dobre za vse. Če ta država ni sposobna
               zagotoviti vsakemu otroku en topel obrok na dan, potem nismo vredni, da smo
               država.</p>
            </sp>
            <sp xml:id="SDZ6-Izredna-23-2012-12-05.sp179">

               <speaker>PREDSEDNIK DR. GREGOR VIRANT:</speaker>

               <p>Minister Turk, izvolite.</p>
            </sp>
            <sp xml:id="SDZ6-Izredna-23-2012-12-05.sp180">

               <speaker>DR. ŽIGA TURK:</speaker>

               <p>Zelo na kratko bi vseeno rad repliciral.</p>
               <p>Zelo težko je s statistiko replicirati ali argumentirati na neko pretresljivo osebno
               zgodbo, o kateri je govorila gospa Žgajner Tavš. Statistika pravi, da v letošnjem
               šolskem letu malica približno enako število osnovnošolcev, kot je malicalo v šoli
               lansko leto, da je kosilo pri številki okrog 80 tisoč, plus minus 100 otrok, takšno
               število otrok, je jedlo kosilo v osnovni šoli lansko leto in da je med srednješolci
               delež dijakov, ki ima šolsko prehrano še enkrat večji letos, kot je bil v šolskem
               letu 2007/2008. Repliciram samo na tisti del, za katerega pravite, da ni sistemsko
               urejen. Država mora imeti sistem, da polovi socialne probleme oziroma socialno
               ogrožene družine in v tem sistemu se lahko zgodi izjema, lahko nastopi tak problem
               revščine, o katerem govorite, ki ga sistem ni zajel, ki je skozi zakonodajo iz tega
               področja izpadel. Za ta sistem obstaja varovalka, socialna delavka na šoli lahko
               sama, ne da bi se starši za to pobrigali, prijavi primer in otrok dobi v šoli vse
               obroke brezplačno. Ta možnost obstaja, sistem varovalke vendarle ima. Samo o tem
               polemiziramo.</p>
            </sp>
            <sp xml:id="SDZ6-Izredna-23-2012-12-05.sp181">

               <speaker>PREDSEDNIK DR. GREGOR VIRANT:</speaker>

               <p>Mag. Barbara Žgajner Tavš, izvolite.</p>
            </sp>
            <sp xml:id="SDZ6-Izredna-23-2012-12-05.sp182">

               <speaker>MAG. BARBARA ŽGAJNER TAVŠ (PS PS):</speaker>

               <p>Minister, vem, da vi veste, da je statistika zelo surova stvar in da včasih izkrivlja
               realno sliko. V eni od slovenskih osnovnih šol, konkretni podatki s septembra
               letošnjega leta, je prehrana plačana v 58 %, oktobra samo še v 38 %. Problem je, da
               so se s spremembo zakonodaje, ne črtale pravice do šolske prehrane, ampak so se
               znižale in celo ukinile subvencije. To je problem, ker starši ne morejo plačevati
               položnic, ker tudi vse občine ne participirajo v zadostnem številu s pomočjo, ker so
               tudi občine, kot veste, omejene in se za njih v prihodnjem letu namenja še manj
               denarja, tudi za področje sociale. Ostaja druga realnost, da otrokom odpovedujejo
               tople obroke v šolah in da nekateri celo ne upajo več malicati. Vam povem konkretne
               podatke, konkretne primere, ki prihajajo iz osnovnih šol. Vsi skupaj se trudijo –
               učitelji v šolah, ravnatelji, lokalne skupnosti –, da bi ublažili ta problem, ampak
               problem je nastal na sistemski ravni, takrat ko se je z ZUJF, ki je vse skupaj vezal
               na cenzus – tudi socialnovarstveno zakonodajo, absolutno, se strinjam. Še vedno
               pravim, da so posledice socialnovarstvene zakonodaje, ki je stopila v veljavo 1.
               januarja 2012, in posledice ZUJF katastrofalne za marsikatero gospodinjstvo. Danes še
               vedno nimamo realne slike, kaj sta ta dva zakona pomenila ali pomenita za življenje
               ljudi. In če smo dobili zelo jasen signal s strani šol, s strani nevladnih
               organizacij, sama sem vam povedala eno od zgodb, ki sem ji slišala in je bila javno
               izpostavljena, je to, mislim, da dovolj jasen signal, da politika odreagira –
               odreagira s spremembami na sistemski ravni. Minister, prebrala sem, da pripravljate
               nek predlog spremembe tega zakona za povečanje števila upravičencev do
               subvencionirane šolske prehrane in da istočasno še nimate dokončnih podatkov o
               številu izdanih odločb na tej osnovi, še ni pripravljena analiza finančnega učinka.
               Danes imamo možnost, ker imamo odprt dokument proračuna za prihodnje leto. Verjetno
               bo prišlo do rebalansa proračuna, pa bom takrat, če bomo videli, da je na tej
               predpostavki denar ostal, ga razporedili nekam drugam, ampak ne v startu odrekati
               možnosti, da uredimo to zadevo.</p>
            </sp>
            <sp xml:id="SDZ6-Izredna-23-2012-12-05.sp183">

               <speaker>PREDSEDNIK DR. GREGOR VIRANT:</speaker>

               <p>Zaključili smo razpravo o tem amandmaju. Tudi sicer smo izčrpali vse amandmaje, tako
               da zaključujem razpravo. Glasovanje o amandmajih in o posebnem delu dopolnjenega dela
               proračuna bomo opravili jutri v okviru glasovanj.</p>
               <p>Prehajamo na obravnavo načrta razvojnih programov. Želi kdo razpravljati? Če ne,
               zaključnem razpravo. Tudi to glasovanje bomo opravili jutri. S tem prekinjam to točko
               dnevnega reda. <title>Nadaljujemo z 2. točko dnevnega reda, to je z obravnavo Dopolnjenega predloga proračuna
                  republike Slovenije za leto 2014.</title>
               </p>
               <p>Uvodne obrazložitve so bile že podane, tako da prehajamo na razpravo o dopolnjenem
               predlogu proračuna. Razpravljali bomo o posameznih delih dopolnjenega predloga
               proračuna in vloženih amandmajih. Kot posamezni del se šteje: prvič, splošni del;
               drugič, posebni del; tretjič, načrt razvojnih programov.</p>
               <p>Prehajamo na obravnavo splošnega dela dopolnjenega dela proračuna. Želi kdo
               razpravljati? Nihče. Zaključujem razpravo. Glasovanje o splošnem delu dopolnjenega
               predloga proračuna bomo v skladu s časovnim potekom seje Državnega zbora opravili
               jutri v okviru glasovanj.</p>
               <p>Prehajamo na obravnavo posebnega dela dopolnjenega predloga proračuna za 2014. Ni
               želje po razpravi.</p>
               <p>Prehajamo na razpravo o vloženih amandmajih, ki jo bomo opravili na podlagi pregleda
               z dne 3. decembra 2012. Najprej generalno sprašujem, če je želja po razpravi po
               kateremkoli amandmaju. Bo. Dobro, gremo po vrsti.</p>
               <p>Proračunski uporabnik 2130, Ministrstvo za gospodarski razvoj in tehnologijo. V
               razpravo dajem amandma Poslanske skupine Socialnih demokratov k podprogramu Rudnik in
               sanacija rudarske škode.</p>
               <p>Gospod Samo Bevk, izvolite.</p>
            </sp>
            <sp xml:id="SDZ6-Izredna-23-2012-12-05.sp184">

               <speaker>SAMO BEVK (PS SD):</speaker>

               <p>Hvala lepa za besedo, gospod predsednik. Spoštovani zbor!</p>
               <p>Tako kot za leto 2013 je Poslanska skupina Socialnih demokratov tudi za leto 2014
               vložila amandma na predlog državnega proračuna, in sicer da se pri uporabniku
               Ministrstvo za gospodarski razvoj in tehnologijo poveča podprogram Rudnik in sanacija
               rudarske škode za 500 tisoč evrov. Sredstva, ki so po programu za obdobje 2013–2017,
               so s tema dvema proračuna bistveno znižana in če hočemo zadostiti vsem zakonskim
               normam na podlagi Zakona o rudarstvu in Zakona o preprečevanju posledic rudarjenja v
               rudniku živega srebra Idrija, potem je treba povečati sredstva za vzdrževalna dela,
               monitoring in za rudarsko škodo.</p>
               <p>Ker sem danes že kar nekajkrat o teh stvareh govoril, nisem pa povedal točno za
               kakšna dela gre, naj povem, da bo treba stalno vzdrževati vse poti do podzemnih
               vodnih virov v rudniku, skrbeti za ustrezne poti, za zračenje, za pohodne poti ter
               jamske objekte in naprave potrebne za vzdrževanje in prezračevanje rudnika. Prav tako
               je treba stalno vzdrževati pohodne poti do vseh sedemnajst geoloških profilov, ki so
               opredeljeni kot najpomembnejši deli naravnih vrednot državnega pomena, treba je
               skrbeti za Antonijev rov kot kulturni spomenik oziroma rudnik odprt za javnost.
               Skratka, da je treba na podlagi poznavanja jame rudnika živega srebra in geoloških
               oziroma geomehanskih razmer na posameznih delih prog, ki jih je treba tudi v bodoče
               vzdrževati planirati potrebna vzdrževalna dela tudi po posameznih obzorjih, kajti
               rudnik je zalit samo do četrtega obzorja in vse od četrtega obzorja do površine je še
               vedno odprt, še vedno je treba črpati vodo in tako dalje. Planirana so tudi
               vzdrževalna dela na številnih objektih na površini, ki ostajajo tudi v bodoče,
               vzdrževanje električnih instalacij in naprav ter tudi tistih delov rudišča, ki so
               zaščiteni kot naravna vrednota državnega pomena. Treba je stalno nadzirati in
               opravljati monitoring nad izvedenimi zapiralnimi deli, tu pa mislimo na vizualni
               monitoring, geodetski monitoring, geomehanski monitoring, monitoring podtalnice,
               okoljski monitoring in tako dalje, kajti ta program vzdrževanja nezalitega dela
               rudnika in vseh stvari, ki so s tem povezane, je zelo dolg, vključno z rudarsko
               škodo, ki je prav tako zakonska kategorija. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp185">

               <speaker>PREDSEDNIK DR. GREGOR VIRANT:</speaker>

               <p>Isti amandma, gospod Janko Veber? Izvolite.</p>
            </sp>
            <sp xml:id="SDZ6-Izredna-23-2012-12-05.sp186">

               <speaker>JANKO VEBER (PS SD):</speaker>

               <p>Hvala.</p>
               <p>Tudi sam bom ta amandma podprl, kajti vendarle je treba poudariti, da tudi ko
               prenehamo z rudarjenjem, je treba še vedno skrbeti za ta objekt, kajti posledice
               rudarjenja so trajne in če se to opusti, lahko pride do nesreč, lahko pride do
               ugrezov in to pozneje povzroči še večjo škodo in še večje stroške, če želimo te
               posledice sanirati. Kolega Samo Bevk je tudi že povedal, da so ti rudniški rovi samo
               deloma zaliti in do njih potem ne moreš dostopati, deloma pa je treba za njih
               skrbeti. Še posebej, ker je ta rudnik odprt za javnost v tem delu, je toliko
               pomembneje, da se tega zavedamo in preprečimo morebitne nesreče. Naj povem, da pri
               kočevskem rudniku, ki je zalit v celoti, kot je bil v obsegu zaprt, pač ta
               vzdrževanja niso potrebna. Je sicer kar nekaj posledic še vedno v okolici, pa vendar,
               v tem primeru, ko se srečujemo z uporabo in dostopnostjo javnosti, pa je ta objekt
               treba vzdrževati in ta sredstva so za to nujno potrebna, zato bom ta amandma podprl.
           </p>
            </sp>
            <sp xml:id="SDZ6-Izredna-23-2012-12-05.sp187">

               <speaker>PREDSEDNIK DR. GREGOR VIRANT:</speaker>

               <p>Gospod Srečko Meh, izvolite.</p>
            </sp>
            <sp xml:id="SDZ6-Izredna-23-2012-12-05.sp188">

               <speaker>SREČKO MEH (PS SD):</speaker>

               <p>Spoštovani gospod predsednik, gospe in gospodje!</p>
               <p>Kadar govorimo o takšnem primeru, kot je primer rudnika Idrija, je treba gledati
               vsaj dva elementa. Prvi je, da smo nekoč že sprejeli neko zakonsko osnovo, torej
               država, in je treba to izpolnjevati, to je treba izpolniti. Zato je treba zelo
               pazljivo ravnati s sklepi in odloki, kadar sprejemamo zakone, vendar govorimo o tem,
               da posegamo mnogo let naprej v prihodnost. To se je zgodilo ob zaprtju rudnika
               Idrija, in to se lahko zgodi še v kakšnem drugem rudarskem kraju.</p>
               <p>Ko smo govorili o poroštvu za blok 6 Termoelektrarne Šoštanj, smo govorili tudi o
               sanaciji premogovnika Velenje in sanaciji vsega, kar se okoli premogovnika dogaja, in
               se vam zahvaljujem za podporo. Takrat smo povedali, da je z blokom 6 zagotovljena
               tudi sanacija skoraj vseh ali vseh tistih dokončnih del po zaprtju oziroma po koncu
               odkopavanja, torej tudi po letu 2050. Zato je tako pomembno, da razumemo posamezne
               potrebe, ker če tega poroštva ne bi bilo, potem bi v Državnem zboru morali že letos
               ali pa v začetku prihodnjega leta govoriti o zakonu oziroma sprejemati zakon o
               zapiranju premogovnika Velenje, ker je tisto, kar je naredil premogovnik okolici,
               treba poravnati. Prebivalkam in prebivalcem poravnati v tolikšni meri, da se te
               posledice ne bodo čutile na področju življenja in dela v neki dolini, ki je lahko
               zaradi odkopavanja premoga in proizvodnje električne energije hendikepirana in ki
               misli, da lahko z nadaljevanjem proizvodnje sama reši problem. Zato je podpora temu
               amandmaju, podpora dolgoročni nameri te države, da bo tudi finančno znosno urejala
               tisto, kar smo v preteklosti že sprejeli, zato bom amandma seveda podprl. Hvala lepa.
           </p>
            </sp>
            <sp xml:id="SDZ6-Izredna-23-2012-12-05.sp189">

               <speaker>PREDSEDNIK DR. GREGOR VIRANT:</speaker>

               <p>Prehajamo k proračunskemu uporabniku 2431, Direkcija Republike Slovenije za ceste. V
               razpravo dajem štiri amandmaje Poslanske skupine Socialnih demokratov k podprogramu
               Investicijsko vzdrževanje in gradnja državnih cest.</p>
               <p>Gospod Janko Veber.</p>
            </sp>
            <sp xml:id="SDZ6-Izredna-23-2012-12-05.sp190">

               <speaker>JANKO VEBER (PS SD):</speaker>

               <p>Hvala.</p>
               <p>Že pri letu 2013 sem poskušal obrazložiti, za kakšen razvojni program gre v tem
               primeru. Ta tretja A razvojna os do Kočevja je znotraj programa Pokolpja in nekako
               poskušamo, da bi razumeli, da je treba spoštovati sprejete obveze, da je treba
               poravnavati obveznosti do najetih kreditov, ker to je obveznost, in da je ne nazadnje
               treba poravnavati tudi obveznosti do evropskega proračuna. Želim vas spomniti, da je
               tukaj zaveza in obveza Vlade, da spoštuje sklep, da takšnim območjem omogoča razvoj z
               izgradnjo infrastrukture, s spodbudami za razvoj gospodarstva. V tem primeru gre za
               posodobitev ceste, torej za zelo majhna vlaganja, vendar izjemno pomembna. Upam, da
               boste ob teh razlogih, ko vas poskušam seznaniti s tem, da obstaja sklep Vlade, da
               obstaja zakonska podlaga v Zakonu o spodbujanju skladnega regionalnega razvoja, ta
               program izvajali, ker gre za območje z največjo brezposelnostjo. Ena od prioritetnih
               nalog Vlade je, da z infrastrukturo pomaga odpraviti razvojne razlike. Torej, ne gre
               za to, da bi te amandmaje predlagal kar tako, ker je cesto treba posodobiti. Gre za
               obvezo, ki je sprejeta, in upam, da boste to obvezo spoštovali. Sredstva se
               prerazporejajo znotraj področja prometa, tako da ne posegamo v ovire, ki bi bile
               problematične. Želim vas pa spomniti, da prejšnja vlada ni ustavljala nobenega
               projekta na področju prometa, ki je bil v pripravi in v izvajanju še od prejšnje
               vlade. Upam, da boste tudi vi korektno ravnali in spoštovali zaveze, ki jih imate od
               prejšnje vlade in nadaljevali ta projekt. Hvala.</p>
            </sp>
            <sp xml:id="SDZ6-Izredna-23-2012-12-05.sp191">

               <speaker>PREDSEDNIK DR. GREGOR VIRANT:</speaker>

               <p>Gospod Samo Bevk, izvolite.</p>
            </sp>
            <sp xml:id="SDZ6-Izredna-23-2012-12-05.sp192">

               <speaker>SAMO BEVK (PS SD):</speaker>

               <p>Prav na kratko, gospod predsednik. Hvala za besedo. Spoštovani zbor!</p>
               <p>Če podpremo ta amandma, sledimo dokumentu, ki ga je sprejela prva Janševa vlada leta
               2006, in sicer v resoluciji o najpomembnejših nacionalnih projektih do obdobja 2023
               na področju prometne infrastrukture, kjer so projekti v okviru 3, 3A in 4. razvojne
               osi. Če bomo zagotovili dodatna sredstva, bodo tudi ti programi uspešneje
               realizirani, zato bom podprl te amandmaje. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp193">

               <speaker>PREDSEDNIK DR. GREGOR VIRANT:</speaker>

               <p>Prehajamo na razpravo k naslednjemu amandmaju, proračunski uporabnik 2611,
               Ministrstvo za delo, družino in socialne zadeve, amandma Poslanske skupine Socialnih
               demokratov k podprogramu Kreiranje delovnih mest. Ker nihče ne želi razpravljati,
               gremo na naslednji amandma.</p>
               <p>Proračunski uporabnik 3330, Ministrstvo za izobraževanje, znanost, kulturo in šport,
               amandma Poslanske skupine Pozitivne Slovenije k podprogramu Raziskovalni programi in
               projekti.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Izredna-23-2012-12-05.sp194">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik!</p>
               <p>Rekli ste, da gre za podprogram Raziskovalni programi in projekti. Tega amandmaja
               sicer ni vložila Poslanska skupina Socialnih demokratov, ampak podobno, kot smo
               obrazložili že pri proračunu za leto 2013, podpiramo njegovo vsebino, ker menimo, da
               je prihodnost v raziskavah in razvoju in da si ni mogoče predstavljati prihodnosti
               brez investicij v človeške vire, kot se grdo reče. Če bi pa gledali, kako se mladi
               izobraženi ljudje vključujejo v življenje tega sveta, pa moram reči, da sem ob
               posameznih primerih, ko jim lahko prisluhnem, naravnost fascinirana, koliko znajo
               ceniti znanje, ki so ga pridobili v našem visokošolskem sistemu in kako znajo to, kar
               so tu dobili, kombinirati z izkušnjami in priložnostmi velikega sveta, kot se reče.
               Ko govorimo o družbi znanja, o inovacijah in o vsem tistem, kar naj bi nam olajšalo
               in obogatilo življenje, kaže staviti ravno nanje, kajti če ne bomo ustvarjali
               prijaznega okolja za mlade raziskovalce, nam bodo pobegnili.</p>
               <p>Bi vam povedala samo s primerom raziskovalca v Mariboru. Maribor je na takšnem
               mestu, da marsikoga beli svet hitro premami, da odide, ampak enega najbolj opaznih
               osemnajstletnikov – se ga spomnite, ko je predlagal spremembo Ustave – je Maribor
               zadržal. Na fakulteti se je vključil v raziskovalne projekte, ampak če bomo delali
               tako, da ne bodo mogli ti raziskovalni projekti "out of box" delovati naprej, potem
               jih bomo izgubljali. Če ne bomo ustvarjali pogojev za raziskovalno dejavnost še
               naprej, jih bomo težko prepričali, da se spet vrnejo. Hvala.</p>
            </sp>
            <sp xml:id="SDZ6-Izredna-23-2012-12-05.sp195">

               <speaker>PREDSEDNIK DR. GREGOR VIRANT:</speaker>

               <p>Gospod Jožef Horvat, izvolite.</p>
            </sp>
            <sp xml:id="SDZ6-Izredna-23-2012-12-05.sp196">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>Kolegice in kolegi, dovolite mi, da se vam najprej iz srca zahvalim, ker ste z
               današnjim odtegljajem pri plači pomagali tistim, ki so utrpeli veliko škodo pri
               zadnjih letošnjih poplavah. Hvala tudi predsedniku in strokovnim službam, da so to
               realizirali!</p>
               <p>Pri podobnem amandmaju za leto 2013 sem se želel oglasiti, ampak sem se odločil, da
               se bom zdaj. Se opravičujem, ker bo moja razprava morda nekoliko daljša. Prva
               ugotovitev je ta, da sem izjemno zadovoljen. Posredoval vam bom sicer podatke za leto
               2008, ko je bila Nova Slovenija v Vladi, ampak v redu. Takrat, če smo pogledali mlade
               ljudi v starostnem intervalu od 15 do 24 let, statistika kaže, da je bilo kar 71 %
               mladih v tem starostnem intervalu vključeno v eno izmed šolanj. Takrat smo bili na tem področju evropski rekorderji po
               deležu mladih v tej starostni skupini in po vpisu v nek šolski program. Kje smo
               danes? Moram reči, da ne vem, bilo bi mi dobro pri srcu, če bi ta evropski rekord
               obdržali. Ravno v tem pogledu verjamem, da smo si tu res enotni, da vsi želimo dati
               optimalna finančna sredstva za izobraževanje naših mladih, še posebej ko gre za
               raziskovalne programe in projekte. Na tem mestu želim opozoriti in apeliram na vlado
               – sem vesel, da se nam je pridružil minister dr. Janez Šušteršič –, saj ima vlada
               veliko pooblastil znotraj Zakona za izvrševanje proračuna, da lahko sredstva
               prerazporeja, razen če bi šlo za neke nove konte, ampak te potrebe ni, konti so
               odprti in verjamem, da se bo Vlada dogovorila in to transakcijo naredila, ne nazadnje
               smo o tej zadevi veliko razpravljali na koalicijskem usklajevanju.</p>
               <p>Še bolj bi pa želel poudariti in pohvaliti prizadevanja tistih univerz ali bolj
               točno fakultet, ki veliko denarja dobijo na trgu. Znotraj ljubljanske univerze je
               fakulteta, ki, tako njeni predstavniki, dobi okoli 55 % vseh finančnih sredstev na
               trgu, to je tudi fakulteta, ki ima znotraj ljubljanske univerze največ znanstvenih
               objav. Seveda vse niso in tudi ne morejo biti tako uspešne, ampak tiste, ki so nekako
               bolj povezane, vsaj to je moja razlaga, z gospodarstvom, imajo najbrž več priložnosti
               in mislim, da bi bilo tukaj treba z imeni in priimki posebej pohvaliti vodstva
               takšnih fakultet. Poglejte, te dni ko beremo in poslušamo o slabi volji na akademijah
               in univerzah, dobivamo poslanci – gotovo tudi vi, ne samo jaz – različna pisma, bi
               rekel "pro et contra". Nisem si pravzaprav nikoli znal natančno predstavljati, kaj
               pomeni avtonomija univerze. V finančnem smislu gotovo ta avtonomija funkcionira tako,
               da enostavno država iz proračuna vzame denar in ga da univerzi, univerza pa potem ta
               denar razdeli. Mi, parlament, nimamo prav nobenega vpliva na razdeljevanje sredstev.
               Zelo pomembno je, kdo kot dekan sedi v upravnem odboru te univerze. Tisti, ki ima
               nekoliko bolj zveneče ime, ki je bolj glasen, ki je boljši retorik, normalno dobi več
               denarja. Če je to prav ali ne, je pa vprašanje za razpravo, ki bi si najbrž zaslužila
               kakšno sejo Državnega zbora. Ker sem dobil kar nekaj pisem, mi dovolite, da par
               fragmentov teh pisem preberem, da bi morda bolje razumeli, kako univerze
               funkcionirajo. Leta 2002 je začel veljati zakon o financiranju visokošolskih zavodov
               tudi na osnovi števila vpisanih študentov in opravljenih diplom. Potrudil sem se in
               naj uvodoma povem, da sem izbrisal imena in nazive fakultet, ker ne želim prav
               nikogar izdati, ker to ni prijetno. Najbrž si s tem nastopom ne bom pridobil,
               prislužil kakšnih simpatij v univerzitetnih krogih. Že ob sprejetju zakona je bilo
               rečeno, da bo po dveh letih opravljena analiza delovanja in posledic tega zakona, kar
               pa se ni zgodilo. Čeprav je delitev sredstev veljala le do ravni visokošolskih
               zavodov, so univerze principe tega zakona prinašale tudi na članice, to je na
               fakultete, le-te pa žal naprej na oddelke; to velja za Univerzo v Ljubljani, Univerzo
               v Mariboru in tako naprej.</p>
               <p>Pri tem so bile najbolj prizadete nekatere smeri tehnike in naravoslovja, to me
               posebej boli in sem zaradi tega izjemno kritičen do razdeljevanja denarja. Tako so
               imeli nekateri oddelki, ki so pomembni za razvoj slovenskega proizvodnega
               gospodarstva, iz leta v leto manj sredstev. Primer, če si imel prvo leto 10 % manj
               študentov – interes med mladimi za ta področja žal še vedno ne narašča, se pravi za
               tehniko in naravoslovje – in si ostal na istem procentu manka tudi v naslednjih
               letih, so se ti sredstva vsako leto zmanjševala za enak procent, saj se je za
               izhodišče vselej jemalo prejšnje leto in ne leto 2002. Torej, v petih letih je
               aritmetika takšna: 0,9 krat 0,9 krat 0,9 krat 0,9 krat 0,9 oziroma 0,9 na peto je
               0,59 %. Takšno stanje je potem zajelo glede na vpis deficitarne študijske smeri.
               Kljub opozorilom in takšnem zatečenem stanju so danes pri nasprotovanju vladi najbolj
               glasne ravno tiste članice univerz in njihovi predstavniki, ki so imeli od tega
               največ koristi. In to je problem, s katerim se je treba soočiti in ga razrešiti.
               Vmešavali so se v zadeve fakultete do te mere, da so preprečili delitev sredstev
               fakultete po oddelkih, ki bi zagotavljala kvalitetno izvajanje vseh pedagoških
               programov, in s silo prenesli ta sistem vse do oddelkov, kar je bilo v nasprotju s
               takrat veljavnim zakonom. Kratkovidnost vodstva univerz je šla tako daleč, da so
               Ministrstvu za visoko šolstvo, znanost in tehnologijo, ki ga je takrat vodil dr. Jure
               Zupan, poslali predlog za odobritev razpisa za novo študijsko leto, ki za eno leto ne
               bi razpisal dveh programov, ki ju ne bom imenoval, ampak vitalnih programov. To bi
               pomenilo, da bi po tej logiki naslednje leto oddelek ostal brez sredstev, leto
               kasneje pa bi izhajal iz ničle in bi bil produkt ničle s še tako uspešnim vpisom in
               opravljenimi diplomami enak nič. Torej bi se na ta način ukinilo študijsko smer, kar
               se je tudi želelo, zelo pomembne industrijske in raziskovalne panoge v Sloveniji.</p>
               <p>Na srečo takratni minister Janševe vlade dr. Jure Zupan tega ni dovolil in je kljub
               vsemu razpisal te študijske programe. Ta gospod je večkrat opozarjal vodstvo
               univerze, še posebej gospo rektorico, da je treba podpirati vpis na smeri
               deficitarnih poklicev, pa je bila z odgovorom zelo kratka. Citiram gospo rektorico:
               "Pustite vendar mladini, da naj študirajo vsaj enkrat to, kar si želijo." Konec
               citata. "Vse to sem podrobneje zapisal zato," namreč, ta gospod z univerze, "da bi
               bilo jasno, kako si univerza predstavlja avtonomijo. Znotraj univerze je vsekakor ni
               in si je pri sedanji egoistični strukturi tudi ne zasluži. Smatram," ni slovenska
               beseda, ampak gospod je tako zapisal, "smatram, da mora vlada poleg zmanjševanja
               sredstev podati tudi navodila, na katerih študijskih smereh je treba zmanjševati vpis
               in kje ga povečati. S tem, ko je generacija rojenih isto leto vsako leto manjša, je
               razkorak v škodo programov, ki izobražujejo za proizvodne poklice, vedno večji. Javni
               uslužbenci na univerzi niso v stanju regulirati tega procesa. To se je še posebej
               izkazalo pri pretiravanju študijskih smeri na družboslovju z novimi bolonjskimi
               programi. V Nemčiji so ob zmanjševanju sredstev v 90. letih prejšnjega stoletja
               napravili rez tako, da so za mesta asistentov, ki so običajno omejena na 5 let, pri
               naslednjem razpisu čakali eno ali dve leti do ponovne zasedbe. Tako mora profesor
               dokazati, da je sposoben izvajati program tudi ob pomoči doktorantov, ki so plačani
               iz drugih virov. S tem se masa sredstev za pedagoške delavce zmanjša in se delovna
               mesta ne ukinejo. Naj navedem še, da je vlada Zvezne republike Nemčije pripravila
               ukrepe za večji vpis na tehniko in naravoslovje, in to kar s 25 na 33 %, in pri tem,
               začuda, uspeva. Mislim, da so na univerzi še rezerve in da bo treba poseči tudi v
               same habilitacijske pogoje, ki nikakor niso v čast univerzi, vsaj kar se tiče
               profesorjev, ki bi imeli ob izvolitvi mednarodne izkušnje na najboljših univerzah in
               inštitutih v svetu. Tu je veliko manipulacij in zavajanj, tudi z lažnimi potrdili,
               dobljenimi preko prijateljev v tujini. Univerza mora pogledati vase in rigorozno
               spoštovati mednarodne razpise ob iskanju profesorjev za nova ali izpraznjena mesta."
               In zaključujem še z zadnjim odstavkom: "Na primeru, ki sem ga navedel," torej ta
               gospod, " sem trdno prepričan, da je možno zmanjšati sredstva tistim fakultetam, ki
               so si v zadnjih letih neupravičeno pridobile velika sredstva na račun velikega vpisa,
               ki pa kot vemo, ni imel za posledico kontinuitete študija vse do uspešne diplome.
               Vemo vsi namreč, da imamo opraviti z velikim osipom. Zagotovo vem, je nekaterim
               fakultetam ostajal denar ob koncu leta, medtem ko so druge krpale pedagoški proces iz
               pridobljenih znanstveno-raziskovalnih projektov doma in v tujini. Ni vse tako
               odlično, kot se sliši iz hvalisanja, ki ga Univerza v Ljubljani širi po medijih.
               Predvsem je preveč prisklednikov, ki ne spadajo na univerzo in ki jim akademsko
               pravimo šleparji. Zato je potrebna skrbna analiza stanja. Ali je univerza sposobna to
               sama rešiti z njenim razumevanjem avtonomije, je vprašanje. Dvomim." Tako pravi ta
               gospod.</p>
               <p>Odločnost sedanjega ministra, dr. Žige Turka vsekakor podpiram, tega amandmaja pa
               žal ne podpiram. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp197">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>K besedi sta se javila gospod Bevk in mag. Potrata. Odpiram razpravo, če je več
               razpravljavcev. Nihče drug. Bi še kdo? Bom kar odprla razpravo. Odpiram prijavo na
               razpravo, podprogram Raziskovalni programi in projekti, amandma Pozitivne Slovenije.
               Dva razpravljavca.</p>
               <p>Mag. Majda Potrata imate besedo.</p>
            </sp>
            <sp xml:id="SDZ6-Izredna-23-2012-12-05.sp198">

               <speaker>MAG. MAJDA POTRATA (PS SD):</speaker>

               <p>Hvala, gospa podpredsednica. Saj bom zelo kratka.</p>
               <p>Kar smo slišali, je bilo mnenje enega posameznika in ga bom tako tudi obravnavala.
               Verjamem kazalnikom, po katerih so ljubljanska univerza in drugi dve univerzi,
               uvrščene na različne mednarodne lestvice kakovosti. In to ni hvalisanje, to je
               uvrščanje po kazalnikih. Verjamem pa, da če nekdo operira s starimi načini
               financiranja visokega šolstva, zdaj so že malo drugačni, potem je veliko možnosti, da
               ni zadovoljen. Če bi pogledali – meni je žal, da se ne vidi, že prej sem citirala
               podatke –, je vsepovsod v Evropski uniji izkušnja enaka; dvakratnik vpisa v
               družboslovje, pravo in menedžment in na dnu so potem vpisi, ki sodijo v tehniko in
               naravoslovje. Nismo nič posebnega in hvala tistim, ki podpirajo samostojno odločitev
               za izbiro študija, zato ker je potem tudi uspešnost večja. Sicer je pa treba brati
               nove podatke in videti, kako se giblje vpis. Nekatere stvari, o katerih je bilo
               govora v tem pismu, so se že davno spremenile in mladi ljudje so vešči kariernega
               načrtovanja, znajo se zrelo odločati in znajo povezovati svoje želje z bodočim
               poklicem. Mislim, da bi morali kot družba podpirati svobodno izbiro. Sama sem za
               svobodo. Hvala.</p>
            </sp>
            <sp xml:id="SDZ6-Izredna-23-2012-12-05.sp199">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Samo Bevk, izvolite.</p>
            </sp>
            <sp xml:id="SDZ6-Izredna-23-2012-12-05.sp200">

               <speaker>SAMO BEVK (PS SD):</speaker>

               <p> Hvala za besedo, gospa podpredsednica. Spoštovani zbor!</p>
               <p>Podprl bom amandma Poslanske skupine Pozitivne Slovenije, ki pri uporabniku
               Ministrstvo za izobraževanje, znanost, kulturo in šport povečuje sredstva za
               raziskovalne programe in projekte za 16 milijonov evrov. S tem, če bi sprejeli ta
               amandma, bi se ta vlada pridružila prejšnji, ki je zelo veliko vlagala v
               razvojno-raziskovalno dejavnost. Kot namreč navaja Statistični urad Republike
               Slovenije, je naše narodno gospodarstvo leta 2011 v raziskave in razvoj investiralo
               894 milijonov evrov ali 2,47 % bruto družbenega proizvoda, kar nas uvršča takoj za
               najbolj razvojno intenzivne države v Evropski uniji. Kot je v enem izmed člankov
               zapisal nekdanji finančni minister, dr. Franc Križanič, povečana razvojna
               intenzivnost v Sloveniji ni nastopila sama od sebe, omogočili in spodbudili so jo
               številni ukrepi ekonomske politike, od davčnih olajšav za investicije v
               razvojno-raziskovalno dejavnost, razvojnih kreditov slovenske izvozne in razvojne
               družbe ter Evropske investicijske banke do nepovratnih državnih sredstev, vezanih
               pretežno na črpanje iz različnih skladov Evropske unije. Dr. Križanič je v tem članku
               navajal tudi podatke, da so se investicije v raziskave in razvoj od leta 2008 do leta
               2011 v Sloveniji povečale za 277 milijonov evrov ali kar za 45 %. Pri tem so bile
               leta 2011 investicije poslovnega sektorja 37 %, države pa kar za 108 % večje kot leta
               2008. Poleg tega je prejšnja vlada vlagala tudi znatna dodatna sredstva za terciarno
               izobraževanje, saj so se v prejšnjem mandatu za to področje sredstva povečala za 22
               %.</p>
               <p>Ob podpori amandmaju Pozitivne Slovenije bi tako na tem področju, na področju
               raziskav in razvojev, sledili usmeritvi prejšnje vlade, ki je bila na tem področju
               nadpovprečno uspešna. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp201">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Bi morebiti še kdo želel razpravljati? Ker ne želi nihče več razpravljati,
               zaključujem razpravo.</p>
               <p>Nadaljujemo z razpravo pri proračunskem uporabniku 3330, Ministrstvo za
               izobraževanje, znanost, kulturo in šport. V razpravo dajem amandma Poslanske skupine
               Socialnih demokratov k podprogramu Podporne dejavnosti na področju kulture. Prosim za
               prijavo. Zaenkrat samo mag. Majda Potrata.</p>
               <p>Izvolite, imate besedo.</p>
            </sp>
            <sp xml:id="SDZ6-Izredna-23-2012-12-05.sp202">

               <speaker>MAG. MAJDA POTRATA (SP SD):</speaker>

               <p>Hvala.</p>
               <p>S kolegom Matevžem Frangežem sva pri proračunu za leto 2013 povedala, kakšen je
               namen tega amandmaja in Poslanska skupina Socialnih demokratov naju v celoti podpira.
               Gre pa zato, da bi zagotovili s 500 tisoč evri nadaljevanje dela Maribor 2012 v
               okviru Evropske prestolnice kulture. Ker pa je bilo prej govora o trgu Leona Štuklja,
               bi rekla samo to, da smo Mariborčanke in Mariborčani na Leona Štuklja zelo ponosni.
               Malo manj smo zadovoljni s tistim, kar se je pletlo ob urejanju trga Leona Štuklja.
               Ne bom polemizirala o tem, ali je videz tega trga zdaj takšen, da je z njim vsak
               zadovoljen, je pa to ena tistih investicij, ob kateri se je zgodilo tudi kaj takega,
               kar je zbudilo nezadovoljstvo meščank in meščanov. Nima pa z Evropsko prestolnico
               kulture ta trg nič skupnega kot samo to, da se je otvoritveni del Evropske
               prestolnice kulture odvil na tem delu. To je investicija, ki je bila pripravljena iz
               drugih sredstev. Hvala.</p>
            </sp>
            <sp xml:id="SDZ6-Izredna-23-2012-12-05.sp203">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Bi še kdo želel razpravljati? Ker ne želi nihče več razpravljati, zaključujem
               razpravo.</p>
               <p>Nadaljujemo z razpravo pri proračunskemu uporabniku 3330, Ministrstvo za
               izobraževanje, znanost, kulturo in šport. V razpravo dajem amandma Poslanske skupine
               Pozitivna Slovenija in amandma Poslanske skupine Socialnih demokratov k podprogramu
               Prehrana študentov, dijakov in učencev. Prosim za prijavo, kdor bi želel
               razpravljati. Prijava poteka.</p>
               <p>Dr. Andreja Črnak Meglič, imate besedo.</p>
            </sp>
            <sp xml:id="SDZ6-Izredna-23-2012-12-05.sp204">

               <speaker>DR. ANDREJA ČRNAK MEGLIČ (PS PS):</speaker>

               <p>Hvala lepa, gospa podpredsednica.</p>
               <p>Bom nadaljevala tam, kjer sem končala. Dejstvo je, da smo naredili radikalne reze na
               področju šolske prehrane, in podatki, ki se navajajo, se navajajo predvsem v povezavi
               s tistimi subvencijami šolske prehrane, ki so bile izvedene v celoti, to se pravi v
               povezavi s tistimi uporabniki, ki so socialno ogroženi. Mimogrede, to pomeni, da
               njihov prihodek na družinskega člana ne sme preseči 42 % povprečne plače, kar pomeni,
               da jo lahko dobijo zgolj tisti, katerih dohodek pri štiričlanski družini pomeni, da
               starša zaslužita manj kot 80 % povprečne plače. Toliko, da bomo imeli občutek, o čem
               se pogovarjamo.</p>
               <p>Druga stvar pa je povezana s tem, ko pravite, da socialne delavke niso dobro
               opravile dela in bi morale reagirati. Veste, revščina se med srednjim slojem danes
               skriva, kajti izkazovanje pomeni stigmatizacijo, zato se otroci zatekajo k izgovoru,
               da niso lačni, da gledajo na linijo in tako naprej. Zato res mislim, da bi morali
               najti sistemske rešitve v smeri tega, kot sem rekla, da rešimo tisto, kar so
               raziskave pokazale že v nekoliko boljših časih – da imamo resen problem z nižjim
               srednjim slojem, ki izpade iz vseh oblik subvencije.</p>
               <p>Dobrodelna socialna država. Mislim, da v naši državi nismo na tej stopnji in demanti
               tega, kar smo prej slišali, so točno pozivi civilne družbe, samoiniciativne akcije in
               tako naprej, da se zbirajo sredstva, da otroci ne bodo lačni. Mislim, da je to
               sramota za nas tukaj, za poslanke in poslance, da to prenašamo. Še enkrat,
               Ministrstvo za šolstvo, ki je zadolženo za program, tega problema ne bo moglo rešiti,
               če ne bo dobilo več denarja, kajti malha je velika samo toliko, kot je. Zato se
               dogovarjamo za to in upam, da v skladu s tem, kar mislite in kar je vaš sistem
               vrednot, podpremo prenašanje sredstev in jim omogočimo, da ustrezno skupaj z nami
               sistemsko korigirajo sedanji sistem.</p>
               <p>Mislim, da ne moremo tako naprej. Vem, da vse, kar prihaja iz opozicijskih vrst, ni
               dobro. Poglejte, včeraj smo vam pokazali, kako se da delati, kako lahko sodelujemo z
               roko v roki, če prepoznamo skupne cilje. Če otroci niso naši skupni cilji, potem pa
               res ne vem, kaj je. Hvala.</p>
            </sp>
            <sp xml:id="SDZ6-Izredna-23-2012-12-05.sp205">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Srečko Meh, izvolite.</p>
            </sp>
            <sp xml:id="SDZ6-Izredna-23-2012-12-05.sp206">

               <speaker>SREČKO MEH (PS SD):</speaker>

               <p>V bistvu bi rekel tako: danes sem poslušal razne apele – pokažimo da smo enotni,
               pozicijski in opozicijski! Pokažite pozicijski, razpravljajte, dajte besedo, da boste
               pomagali otrokom, naredite! Če smo včeraj sprejeli pokojninsko, Andreja Meglič je to
               povedala, zakaj ne moremo proračuna? Zato, ker se ne pogovarjamo. Čim kaj rečemo, smo
               proti razvoju in če kaj predlagamo, potem je to blokada. Ja, kako je to blokada, če
               predlagamo, da bi otroci ne bili lačni? Je to blokada? Je to tisto, čemur vi pravite
               blokada? Mesec december je in rekli ste, da bo zakon o osebni asistenci decembra v
               Državnemu zboru, pa ni ga. Ni ga! Takrat ste gledali v oči meni in vsem tistim, ki so
               to potrebovali.</p>
               <p>Naj rečem še nekaj. Verjamem, da se vsi skupaj zavedamo, kakšno je danes stanje v
               Sloveniji, lahko tudi v svetu. Kaj delajo mirni protestniki, kaj hočejo? Pravno
               državo, hočejo spodobno živeti. In danes predlagamo, da jim omogočimo en obrok hrane,
               pa ga ne damo. Govorili ste, da si nekdo želi bolj pravno državo ali pa manj pravno
               državo... Ja, kdo si pa ne želi pravne države, v kateri ne bo lačen? Kdo si tega ne
               želi bolj kot tisti, ki so lačni? Govorili smo o javnih uslužbencih. Vsega so krivi
               javni uslužbenci. Štednja, vsem bomo zadrgnili pas in jih bomo zadrgnili do kraja.
               Govorili smo o izobraževanju, razvoju, o vsem tem, govorili smo o fakultetah, da jih
               ne potrebujemo, če lahko zelo poenostavim, da imajo nekatere fakultete veliko
               denarja, druge ga nimajo. S tem smo mešali tiste programe, umetniške in vse ostale,
               ki jih moramo imeti zato, ker smo država. Danes smo govorili tudi o tem, da bi dali
               500 tisoč evrov za EPK, če sem prav razumel, 2013. Morda nam ne bo treba dati. Morda
               bo EPK to, kar se sedaj dogaja v protestih, če ne bomo nekaj naredili. Govorili ste,
               gospe in gospodje, da imajo amandmaji slabo lastnost, da ne povedo, kje vzeti. Saj bi
               bilo prav, da se dogovorimo, kaj bomo naredili in koliko bomo vzeli ljudem, da bodo
               lahko živeli. To bi bilo prav, da se dogovorimo. Če že nimamo kje vzeti, zakaj ne
               predlagamo, recimo cerkvenega davka, davka na cerkveno premoženje, na neko področje,
               v katerem brez kakršnekoli kontrole delajo z denarjem, kot da ne povem kaj! Zakaj
               tega ne naredimo? S slabo banko bomo slovenski cerkvi, mariborski škofiji, dali
               milijardo evrov. Lepo prosim, govorimo o amandmaju, ki lahko veliko pomeni, pomeni
               predvsem to, da čutimo in vemo, kaj se z ljudmi dogaja, ter da bi radi sistemsko
               pomagali, zato bom ta amandma podprl.</p>
            </sp>
            <sp xml:id="SDZ6-Izredna-23-2012-12-05.sp207">

               <speaker>PODPREDSEDNICA RENATA BRUNSKOLE:</speaker>

               <p>Mag. Dejan Židan bi želel razpravljati. Še kdo? Bi kar odprla prijavo. Vidim, da je
               še interes za razpravo.</p>
               <p>Mag. Dejan Židan ima besedo.</p>
            </sp>
            <sp xml:id="SDZ6-Izredna-23-2012-12-05.sp208">

               <speaker>MAG. DEJAN ŽIDAN (PS SD):</speaker>

               <p>Spoštovana predsedujoča. Spoštovane poslanke in poslanci, predstavnik Vlade. Lep
               pozdrav!</p>
               <p>Glasoval bom za amandma, ki omogoči, da to, ali so otroci v osnovnih šolah, ali
               lačni, ni odvisno od dobrodelnih akcij, od botrstev in podobnih izumov, saj mora to
               področje dejansko pokriti socialna država. Tu bi še rad nekaj opozoril, spoštovane
               poslanke in poslanci. Otroci v osnovnih šolah, na žalost, v slovenski vladi nimajo
               otroške stranke. Upokojenci jo imajo, to je prav in zato so uspeli, poiskati dodatnih
               50 milijonov, s čimer se strinjam, za upokojence. Zato ker v slovenski koaliciji,
               vladajoči koaliciji, ni stranke lačnih otrok v osnovnih šolah, vi ne smete pozabiti
               na njih. Veste, teh 9 milijonov je s stališča proračuna in napak, ki jih delate v
               proračunu, ki se merijo v stotinah milijonov, nepomemben denar s stališča pravne in
               socialne države. Pravne zato, ker imamo Ustavo, ki govori o socialni državi. 9
               milijonov je razlika med tem, ali politiko razumemo moralno, ali politiko razumemo
               predvsem kot sledenje vrhovom strankarskih central. Ne dolgo nazaj se je zgodilo, da
               ste poslanke in poslanci, zato ker ste imeli navodila central, glasovali proti
               interesom regij pri zavodih za zdravstveno varstvo. Nobenega argumenta ni bilo.
               Pozivam vas, spoštovane poslanke in poslanci, da danes na tej točki, na točki lačnih
               otrok, pozabite, da imate takšna ali drugačna navodila s strani Vlade, ampak se
               obnašate v skladu s tistim, za kar ste izvoljeni, kot predstavniki in predstavnice
               državljank in državljanov in tudi lačnih otrok v osnovnih šolah. Hvala.</p>
            </sp>
            <sp xml:id="SDZ6-Izredna-23-2012-12-05.sp209">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Sonja Ramšak.</p>
            </sp>
            <sp xml:id="SDZ6-Izredna-23-2012-12-05.sp210">

               <speaker>SONJA RAMŠAK (PS SDS):</speaker>

               <p>Hvala lepa za besedo.</p>
               <p>Mislila sem, da se danes ne bom več oglasila, vendar nas s tem trkanjem na duše
               prikazujete, koalicijske poslanke in poslance, kot da smo neobčutljivi na lakoto
               naših otrok. Spoštovani opozicijski poslanke in poslanci, temu ni tako, v Državnem
               zboru širite žal demagogijo. Če je kdo v vrtcu, v osnovni šoli, v srednji šoli lačen,
               je v prvi vrsti odgovoren tisti, ki bodisi vrtce, šolo ali srednjo šolo vodi. Zato
               ker glede na sistem, ki je, ni treba, da so otroci lačni. In tudi glede na socialno
               državo, ki še vedno deluje, ampak ste to socialno državo in državo v prejšnjem
               mandatu pripeljali z 10 milijardno zadolžitvijo na rob bankrota. Danes očitati, da
               nam ni mar za socialo, je res velika demagogija. Vedno sem mirna v Državnem zboru,
               zdaj pa moram reči, da mi prekipeva, ko nas hočete pred slovensko javnostjo pokazati,
               kot da ne spoštujemo socialne in pravne države, čeprav temu ni tako. Verjamem, da vam
               bodo na volitvah državljanke in državljani pokazali, kdo se zavzema za takšno državo.
               S tem, kar danes sprejemamo, s proračunom za leto 2013 in 2014 dokazujemo, da
               spoštujemo pravno in socialno državo. Kar počnete v Državnem zboru, res ni dostojno,
               in da nam očitate, čeprav ste vi zadolžili to državo. Če centri za socialno delo ne
               opravijo svojega dela, potem so mogoče kje lačni. Osebno me pa zanima, koliko otrokom
               in mladostnikom ste pomagali – sama sem marsikomu. Da meni danes v Državnem zboru
               očitate, da nimam socialnega čuta, je pa res demagogija, ki je ne morem več
               poslušati! Hvala.</p>
            </sp>
            <sp xml:id="SDZ6-Izredna-23-2012-12-05.sp211">

               <speaker>PODPREDSEDNICA RENATA BRUNSKOLE:</speaker>

               <p>Repliko imate mag. Potrata.</p>
               <p>Izvolite.</p>
            </sp>
            <sp xml:id="SDZ6-Izredna-23-2012-12-05.sp212">

               <speaker>MAG. MAJDA POTRATA (PS SD):</speaker>

               <p>Hvala za besedo.</p>
               <p>Ker ste šli v direkten napad, bo direkten odgovor. Ste zadnja, ki nam lahko v tem
               parlamentu berete levite. To kar ste delali večkrat že kot predsednica
               Mandatno-volilne komisije in še kaj drugega bi vam lahko povedala, je dobra slika o
               vas, zato nam ne berite levit. Da pa greste v sistematično rušenje socialne države, v
               privatizacijo in zoper interese ljudi, je pa res.</p>
            </sp>
            <sp xml:id="SDZ6-Izredna-23-2012-12-05.sp213">

               <speaker>PODPREDSEDNICA RENATA BRUNSKOLE:</speaker>

               <p>Mag. Židan, repliko imate.</p>
            </sp>
            <sp xml:id="SDZ6-Izredna-23-2012-12-05.sp214">

               <speaker>MAG. DEJAN ŽIDAN (PS SD):</speaker>

               <p>Spoštovani!</p>
               <p>Za razliko od vaše vlade smo začeli zaposlenost ponovno večati, v najtežjih razmerah
               smo uspeli priti do gospodarske rasti 0,6 %, kar ste učinkovito v nekaj mesecih
               spravili na -3,3. Edina država v Evropski uniji s tem smo po vaši krivdi. Tako da
               dajte se, prosim lepo, spoštovane gospe in gospodje, zamisliti.</p>
               <p>In kar se tiče socialne države. Priporočam vam, da naredite to, kar nam naš
               predsednik Državnega zbora kar naprej onemogoča. Ponedeljke izkoristite za druženje z
               volivkami in volivci in boste videli, kam ste jih v roku enega leta pripeljali.
               Hvala.</p>
            </sp>
            <sp xml:id="SDZ6-Izredna-23-2012-12-05.sp215">

               <speaker>PODPREDSEDNICA RENATA BRUNSKOLE:</speaker>

               <p>Replike na repliko ni. Zdaj odpiram možnost prijave na razpravo o dveh amandmajih.
               Spoštovani, odpiram prijavo. Prijava poteka. Prijavljeni so štirje razpravljavci.</p>
               <p>Prvi ima besedo gospod Franc Pukšič.</p>
            </sp>
            <sp xml:id="SDZ6-Izredna-23-2012-12-05.sp216">

               <speaker>FRANC PUKŠIČ (PS SLS):</speaker>

               <p>Žalostno, a resnično. Kolega Židan bili ste minister v Vladi, ki je v letih 2009,
               2010 in 2011 pridelala minus bruto domačega produkta 35, 38,6 in 46,9 %, ali v
               milijardah 12,5 milijarde, 13,7 milijarde in 16 milijard 954 milijonov. To je bila
               vaša vlada, v kateri ste sedeli kot minister. Žalostno je, da v tem trenutku trkate
               na naša srca in duše lačnih otrok. Ne dovolim, da to delate. Verjetno v življenju
               niste bili nikoli lačni, sam sem pa bil. Ne delajte se norca iz tistih, ki v tem
               trenutku trpijo. Ni pošteno, kar delate. Državo ste zadolžili, v samo treh letih ste
               državo zadolžili za 8,7 milijarde evrov. Kam ste spravili ta denar? V katere žepe?
               Kam? V gospodarstvo? Kje je, kje so vaši rezultati? O čem govorite? Pred tremi leti,
               ko še vi vedeli niste, kaj je to biti poslanec, smo v Državnem zboru sprejemali
               proračune, ki so bili po 200 milijonov evrov za odplačevanje obresti, danes je skoraj
               700 milijonov evrov za odplačevanje obresti.</p>
               <p>Mislim, res vas lepo prosim, spustite se malo na realna tla in povejte, da ste "mea
               maksima culpa" – tudi moji grehi pri tem so veliki –, da ste to naredili, da ste
               državo pripeljali do sem. Govorite o rasti – 20. julija leta 2011, ko ste sprejemali
               zadnji proračun, ste pa sedeli v tisti vladi, so bile številke naslednje: proračunski
               primanjkljaj bo z rebalansom večji, kam pa bo šel denar. Višina odplačila dolga se ne
               bo spreminjala, država bo odplačevala 919 milijonov evrov. Zanimivejše postavke so
               bile: več za plače v državni upravi, ker ste iz dneva v dan zaposlovali v državni
               upravi in na ta način držali socialni mir, vendar tega je konec. Tudi danes bi lahko
               40 tisoč ljudi zaposlili v državni upravi in si zunaj izposojali denar, ampak to
               enkrat pomeni, da crkneš. Državo bi pripeljali na kant, vi ste jo že na rob. Drugič,
               manj za investicije, evropskega denarja pa niste izkoristili. In tretjič, manj za
               subvencije podjetij ter več za nezaposlene. Tako ste delali. Danes pa nam držite
               levite! Nimate prav in ni pošteno, kar delate. Ni korektno, predvsem pa ni korektno
               in pošteno do tistih 120 tisoč brezposelnih – preko 60 tisoč ste jih poslali na
               zavode za zaposlovanje, preko 60 tisoč ste jih poslali nazaj v druge države bivše
               republike Jugoslavije. In sedaj nam vi držite levite na lačnih otrocih? Ni pošteno,
               resnično ni pošteno in na takšen način se enostavno ne da delati.</p>
            </sp>
            <sp xml:id="SDZ6-Izredna-23-2012-12-05.sp217">

               <speaker>PODPREDSEDNICA RENATA BRUNSKOLE:</speaker>

               <p>Izvolite repliko, mag. Židan, 20 sekund je.</p>
            </sp>
            <sp xml:id="SDZ6-Izredna-23-2012-12-05.sp218">

               <speaker>MAG. DEJAN ŽIDAN (PS SD):</speaker>

               <p>Spoštovani poslanec, ker je večina številk, ki jih navajate, povsem napačnih, sem
               pripravljen sprejeti težko delo. Prinesite prosim sem papir, jih popravim in jih
               skupaj prebereva, če želite. Hvala.</p>
            </sp>
            <sp xml:id="SDZ6-Izredna-23-2012-12-05.sp219">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Barbara Žgajner Tavš.</p>
            </sp>
            <sp xml:id="SDZ6-Izredna-23-2012-12-05.sp220">

               <speaker>MAG. BARBARA ŽGAJNER TAVŠ (PS PS):</speaker>

               <p> Res sem zgrožena, razočarana, če hočete. Upala sem, da smo pri amandmaju k
               proračunu za leto 2013 povedali dovolj. Nisem želela politizirati, nisem želela z
               velikimi političnimi besedami olepševati zadev, nisem želela, kolega Pukšič, ker
               verjamem, da ni prav zapenjati na temi šolska prehrana, da ne bom govorila o lakoti
               otrok.</p>
               <p>Kolegica Ramšak, še enkrat, ker očitno niste razumeli. Politiki smo poklicani zato,
               da sprejemamo sistemske rešitve. V preteklosti so bile v okviru dveh ključnih
               zakonov, socialno varstvenega zakona, ki je stopil v veljavo 1. januarja 2012, za
               tega ne nosite krivde vi, pa niti ni pomembno, kdo nosi krivdo v tem trenutku, in
               Zakona o uravnoteženju javnih financ. Zaradi teh dveh zakonov so bile – trdim! –
               narejene krivice marsikateri družini in te krivice so šle tudi v smeri odprave
               splošne subvencije za prehrano otrok. Ker ni več splošne subvencije, marsikdo izpade
               iz upravičenosti, da bi bila otroška prehrana v šoli plačana, subvencionirana,
               brezplačna. Ampak istočasno je treba pogledati, kaj vse so ti ukrepi prinesli v
               realnosti – ne samo ukinitve splošne subvencije za šolsko prehrano, istočasno so se
               nižale plače javnim uslužbencem, dodatno so se zaostrovali pogoji za pridobitev
               otroškega dodatka, marsikdo je zato izgubil pravico do otroškega dodatka, da ne
               naštevam naprej. Vsi statistični kazalci kažejo, da se je zaradi teh dveh ukrepov
               finančno, ekonomsko stanje in s tem socialno stanje poslabšalo v marsikateri
               slovenski družini. In ko ste upravičevali konkretno ZUJF, ste govorili, da ta zakon
               ne bo prizadel socialno najšibkejših. Ta zakon je prizadel najbolj najnižji srednji
               sloj – trdim! – in ta najnižji srednji sloj je bil potisnjen pod prag revščine in je
               postal danes socialno ogrožena kategorija. In ti ljudje, otroci teh družin, teh
               gospodinjstev, so izpadli zaradi nizkega cenzusa in vseh ukrepov, ki sem jih naštela,
               pa še drugih, ki jih ne bom omenjala, izpadli so iz upravičenosti do splošne
               subvencije za šolsko prehrano. Ker te subvencije ni, starši kličejo, prosijo,
               opozarjajo, naj jim prisluhnemo. Otroci so izgubili pravico do prehrane, ker je
               starši ne morejo plačati. To je problem. Če želimo uvesti nazaj to splošno
               subvencijo, da bodo vsi otroci, tudi tisti, ki morda za 10 centov presegajo cenzus,
               upravičeni do prehrane. Mislim, da je to prava pot, prava sistemska rešitev, ki smo
               jo dolžni sprejeti. Vaša kolegica je prej – mislim, da vas nisem videla v parlamentu,
               v tej dvorani – pogojevala tudi ta amandma zgolj z drugim kontom. Pozvala sem jo, da
               nam pomaga najti drug konto, iz katerega bomo črpali finančna sredstva za šolsko
               prehrano. Prosimo vas, podajamo vam roko. Ministru, ki je bil prej z nami in ga v tem
               trenutku ni, sem zelo jasno povedala in je prikimal, da ministrstvo proučuje,
               pripravlja neke ukrepe, ki bodo popravili napako, narejeno v preteklosti, dveh
               zakonov, za enega nosite odgovornost vi. Ampak ni pomembno.</p>
            </sp>
            <sp xml:id="SDZ6-Izredna-23-2012-12-05.sp221">

               <speaker>PODPREDSEDNICA RENATA BRUNSKOLE:</speaker>

               <p>Oprostite, mag. Žgajner Tavš. Vljudno prosim za mir v dvorani, da lahko slišimo
               razpravo mag. Barbare Žgajner Tavš.</p>
            </sp>
            <sp xml:id="SDZ6-Izredna-23-2012-12-05.sp222">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa, predsedujoča.</p>
               <p>Naj nadaljujem. Minister je prikimal, da ministrstvo pripravlja neke rešitve. Kakšne
               bodo, ne vemo, tudi ministrstvo v tem trenutku še ne ve, kakšne rešitve bo pripravilo
               na tem področju. Ampak če bo ministrstvo pripravilo rešitve, je treba v ključnem
               dokumentu, proračunu za 2013 in 2014, zagotoviti možnost financiranja teh rešitev. O
               tem se danes pogovarjamo. Ne o tem, kaj je storila prejšnja vlada, kaj je storila
               vaša vlada v dosedanjem mandatu, ne o tem. V tem trenutku nosimo odgovornost vsi!
               Prej sem povedala dve konkretni zgodbi, tudi zato, ker ne želim, da bi moje besede
               izzvenele preveč populistično ali pa politično, tega nočem, ampak sem bila ob teh
               dveh zgodbah osebno resnično pretresena. Toliko, da sem si rekla, da sem politik in
               da je moja dolžnost, da ne sedim nemo, da ne gledam stran, da se ne izgovarjam na
               finančno krizo. Ni je, še enkrat pravim, finančne krize, ki bi dopuščala, da v
               moderni socialni državi govorimo o lakoti otrok v osnovnih šolah, ali pa da
               dopuščamo, da pa morda kdo nima, zaradi sistemske napake, prehrane v šoli. In o tem
               govorimo.</p>
               <p>Tu, na tej točki vas prosim, resnično prosim, ni pomembno, lahko se podpišete pod ta
               amandma, samo prižgite zeleno luč tudi za sistemske rešitve, ki jih bo pripravilo
               ministrstvo. Ampak zaenkrat v ključnih dokumentih ni finančne podlage za kakršnokoli
               izboljšavo v okviru zakonodaje. Mi vam to ponujamo in še enkrat vas prosim, pomagajte
               nam, če se ne strinjate s kontom, najti ustreznejši vir, iz katerega bom
               prerazporedili finančna sredstva za prehrano otrok.</p>
            </sp>
            <sp xml:id="SDZ6-Izredna-23-2012-12-05.sp223">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Sonja Ramšak.</p>
            </sp>
            <sp xml:id="SDZ6-Izredna-23-2012-12-05.sp224">

               <speaker>SONJA RAMŠAK (PS SDS):</speaker>

               <p>Hvala za besedo.</p>
               <p>Gospa Tavš, danes sem vas v Državnem zboru zelo pozorno poslušala, ker sem bila za
               razliko od koga drugega cel dan v tej dvorani. Če je en otrok lačen v kakšni šoli ali
               vrtcu, je to preveč, če je teh primerov več, je tudi preveč in je treba narediti vse,
               da tega ne bo. V svoji razpravi sem povedala, da je že sedanji sistem naravnan tako,
               da v Sloveniji nihče ne bi smel biti lačen, če se je ... <stage>/ oglašanje iz dvorane/</stage>
               Gospa Tavševa, beseda je moja – jaz vam nisem skakala v besedo in vas prosim, da
               pustite, da dokončam.</p>
            </sp>
            <sp xml:id="SDZ6-Izredna-23-2012-12-05.sp225">

               <speaker>PODPREDSEDNICA RENATA BRUNSKOLE:</speaker>

               <p>Gospa Ramšak, strinjam se z vami in prosim za red v dvorani.Izvolite.</p>
            </sp>
            <sp xml:id="SDZ6-Izredna-23-2012-12-05.sp226">

               <speaker>SONJA RAMŠAK (PS SDS):</speaker>

               <p>Če je kdorkoli v šoli ali vrtcu danes lačen, pomeni, da službe v šoli ali vrtcu ne
               opravijo tistega, kar bi morale. Lahko mahate, ne govorim o tem, da je premalo
               denarja za šolsko prehrano, govorim pa o tem, da ima vsak vrtec ali vsaka ustanova
               socialnega delavca in ne vem, kaj ta socialni delavec dela, pa lahko negirate temo
               ali ne. Tudi tistim, ki pravijo, da je delo poslank in poslancev na terenu – ja,
               gospod Židan, imam štiri poslanske pisarne, sem mogoče ena tistih poslank, ki so
               največ prisotne na terenu. Zelo dobro poznam stiske ljudi, ker ravno takšni primeri
               prihajajo k meni, ampak nisem zganjala demagogije na ta račun in si nabijala
               poslanske točke, ne.</p>
               <p>Če pogledamo glede na leto 2002 in leto 2013, za socialno varnost namenjamo 70 % več
               denarja ,kot smo leta 2002. Se pravi 296 milijonov evrov v državnem proračunu je
               namenjenih samo za leto 2013 in enako tudi za leto 2014. Ko govorimo o tem, da se ne
               zavedamo, kaj pomeni, če nekdo nima za kruh, za hrano, če je brez službe – kje ste
               bili eno, dve leti nazaj, ko so na veliko odpuščali delavce v gospodarstvu? Ti
               delavci so bili v takšnih stiskah, da ni za govoriti. Jim je prejšnja vlada pomagala?
               Ni jim, ampak nas je dodatno zadolžila še za dve milijardi evrov. Danes želite, da v
               proračunu pokrijemo vse potrebe, ki so v državi. Verjamem, da je treba najprej
               poskrbeti za socialo, ampak ni od kod za vzeti, ker smo se zadolžili tako, da je
               groza. Lahko govorite in mahate, ampak žal dejstva so takšna. Prav je, da v tej
               državi enkrat povemo resnico, ne pa, da si mečemo pesek v oči. Lahko me oponirate in
               to, kar govorite, da počnem na Mandatno-volilni komisiji – ja, načelna sem, ker delam
               v skladu z zakonom in ker upoštevam tisto, o čemer zakonitosti in ustavnosti odločajo
               pri nas še vedno sodišča, in ne vi, gospa Potrata. Hvala.</p>
            </sp>
            <sp xml:id="SDZ6-Izredna-23-2012-12-05.sp227">

               <speaker>PODPREDSEDNICA RENATA BRUNSKOLE:</speaker>

               <p>Proceduralno, izvolita mag. Dejan Židan in mag. Barbara Žgajner Tavš.</p>
            </sp>
            <sp xml:id="SDZ6-Izredna-23-2012-12-05.sp228">

               <speaker>MAG. DEJAN ŽIDAN (PS SD):</speaker>

               <p>Spoštovana predsedujoča!</p>
               <p>Strinjam se, da odpremo razpravo o tem, katera vlada je bolj zadolžila državo, bruto
               zadolžila. Strinjam se tudi o razpravi, pod katero vlado je Slovenija postala
               finančni suženj, ampak, spoštovana, dovolite, da to razpravo opravimo znotraj seje
               Državnega zbora, ker bomo lahko na neupravičene obtožbe in na nepoznavanje dejstevkaj
               se je dogajalo v obdobju 2004–2008, kaj se je dogajalo kasneje in kaj se dogaja
               sedaj, ko vladajoča koalicija brez potrebe maltretira državljanke in državljane,
               opravili kvalitetno razpravo. Verjamem, da bomo dobili vse glasove v Državnem zboru,
               da o tem opravimo razpravo. Način, da se obtožuje Socialne demokrate, ko veste, da
               nimamo več minut za odgovore, pa ni korektno. Hvala.</p>
            </sp>
            <sp xml:id="SDZ6-Izredna-23-2012-12-05.sp229">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Replika, mag. Barbara Žgajner Tavš.</p>
            </sp>
            <sp xml:id="SDZ6-Izredna-23-2012-12-05.sp230">

               <speaker>MAG. BARBARA ŽGAJNER TAVŠ (PS PS):</speaker>

               <p>Kolegica Ramšak, še enkrat, ker res želim, da poskušate razumeti, četudi nočete in ne
               boste razumeli, samo poskušajte razumeti drugo plat zgodbe. Sistem v naši državi
               danes dopušča, da vsi otroci nimajo subvencionirane prehrane, ker starši zaradi
               situacije, v kakršni so se znašle družine, tudi zaradi preteklih slabih zakonskih
               rešitev, ne morejo plačevati šolske prehrane. Povedala sem vam prej en primer, ene
               mame. Dovolite, da ponovim samo en njen stavek, ki mi je izzvenel v ušesih. 4
               mladoletne otroke ima. Ena izmed največjih želja je ta, da bi imeli njeni otroci vsaj
               en zdrav topel obrok hrane v šoli. Pa ga nimajo, ker je sistem slab. Tudi minister,
               minister vaše vlade, gospod Turk, je ugotovil, da so bile storjene napake v zakonih.
               Te napake poskuša ministrstvo odpraviti in jih bo, ker se je zavezalo. Danes dajemo
               samo podlago za to, da se bodo na sistemski ravni zgodile spremembe. Saj veste, za
               spremembe je potreben vir financiranja. In danes odpiramo možnost, da se zagotovijo
               finančna sredstva. Z ukinitvijo splošne subvencije za prehrano je prišlo do tega, da
               danes vsi otroci nimajo prehrane v šolah. To je bila napaka politike, ki to je
               ukinila zaradi kvazi varčevalnih ukrepov. Sem si dovolila reči kvazi varčevalnih
               ukrepov, ker stojim za tem in res verjamem v to, da je ni krize, ki bi morala
               varčevati na področju prehrane otrok. Otroci so naše največje bogastvo, to
               ničkolikokrat slišimo, pa tudi sami to radi izrekamo – dajmo to pokazati tudi na
               zakonodajni ravni, kjer imamo moč, da stojimo za temi besedami.</p>
               <p>Samo še en podatek ene izmed slovenskih osnovnih šol: septembra je bilo 58 % teh
               položnic za prehrano neplačanih oziroma samo 38 jih je bilo oktobra plačanih. To so,
               verjamem, zelo zgovorne številke, ki orisujejo situacijo na terenu. Verjamem, da se
               vi, tudi jaz se, dnevno srečujete s takšnimi primeri, problemi. Prihajam iz kraja, ki
               je ekonomsko, bom rekla izjemno slabo stoječe mesto. Posledično so socialne stiske
               ljudi toliko večje. Verjemite, ko grem pred ljudi, ko vidim njihove obraze in
               prošnje, me res stiska pri srcu in ne morem reči, da je prav, da varčujemo pri takih
               zadevah. Ni prav. Zato sem danes toliko bolj razočarana, ker zapenjamo na točki
               šolska prehrana otrok. Res razočarana.</p>
            </sp>
            <sp xml:id="SDZ6-Izredna-23-2012-12-05.sp231">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jože Tanko, izvolite.</p>
            </sp>
            <sp xml:id="SDZ6-Izredna-23-2012-12-05.sp232">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Mislim, da se ta razprava o amandmajih pelje v smer, ki tistim, ki to tako solzavo
               zagovarjate, ni v čast. Mi smo oziroma vi ste, gospodje poslanci SD in nekateri iz
               Pozitivne Slovenije, v prejšnjem mandatu sprejeli Zakon o uveljavljanju pravic iz
               javnih sredstev. Takrat so gospa Majda Potrata, Andreja Črnak Meglič in tudi gospod
               Frangež, ki ima veliko poučnih zadev, govorili, da je to zakon, ki prinaša večjo
               pravičnost pri porazdelitvi socialnih prejemkov in ki je bolj prijazen za pomoč in
               učinkovit dostop do socialnih pomoči. S tem zakonom ste odrezali del tistih od
               upravičenj do prejemanja socialnih pomoči, tudi pri prehrani, pri štipendijah, pri
               otroških dodatkih, pri marsikaterih drugih pravicah iz javnih sredstev. Takrat ste
               vsi tako izjemno vehementno zagovarjali, zakaj je ta zakon, ki sta ga predlagala
               gospod Svetlik in Pahorjeva vlada, tako dober. Posledice tega zakona pa so te, o
               katerih zdaj govorite. Pri nekaterih poslancih se je zgodila strahotna preobrazba pri
               isti materiji, pri isti vsebini. Strahotna preobrazba! Da nekdo, ki se je pohvalil s
               tem, da se je celo življenje ukvarjal s socialo, s problemi socialne države, z
               revščino, lahko naredi takšno katastrofalno napako, dvomim, da mu lahko damo zraven
               neko besedico, ki se ji reče strokovnjak. Težko, težko. Spomnim se primera, ko sem
               predlagal zakon o dijaški prehrani – bil sem predlagatelj zakona, napisal sem ga,
               dobil sem še sopodpise. Mnogi od tistih, ki so na nasprotni strani, so govorili, da
               je to bombonček, pa se je s tem zakonom prvič uvedel topel obrok v srednjih šolah,
               prvič v zgodovini Slovenije! To je bil bonbonček. Gospodje, to je bil bonbonček, pa
               je bilo to takrat, ko je bila država še v odlični kondiciji. To je bil bombonček.
               Zdaj ko ste zavozili projekt socialne države, pa poslušamo neke čisto druge zgodbe.
               Še nekaj kolegi – vsi tisti, ki očitno ne poznate logike delovanja proračuna in
               aktov, ki jih pri proračunu sprejemamo –, sredstva za izvrševanje te postavke so ta
               trenutek zadostna, lahko tudi za celo leto, vendar ima, gospod minister, bivši
               minister in še kdo, Zakon o izvrševanju proračuna, ki ga bomo sprejemali, šest členov
               ZIPro, s katerimi omogočamo vladi, ministru, da prerazporeja sredstva in to v
               zajetnih številkah. Tudi vi ste imeli to možnost, ko ste bili minister. Tako da vse
               te razprave o tem, kako kdo ne bo, ali ne bo mogel dobiti, ne držijo. Vlada lahko
               prerazporeja, če boste pogledali 21. člen, izredno velike zneske celo med politikami,
               med glavnimi programi posameznega ali različnih predlagateljev, in to v višini 20 %
               postavke. In tukaj ne bo ostalo nič, spoštovana gospa ali kolegi na drugi strani iz
               SD, kar se ne bo dalo urediti. Nič. Popolnoma nič. Če se je kdo v zadnjih nekaj letih
               izkazal za socialnega, smo bili na tej strani prav poslanci Slovenske demokratske
               stranke, ki smo predlagali socialne zakone, Zakon o subvencioniranju prevozov
               vajencev, dijakov in študentov – tudi tega sem sam predlagal, sem bil prvopodpisani
               –, Zakon o uvedbi dijaške prehrane in še kakšnega. Tudi brezplačen vrtec za drugega
               otroka smo uvedli, v mandatu tiste vlade. Vse to ste uspeli v času Pahorjeve vlade
               izničiti, pa se imate in ste se predstavljali kot najbolj socialni tudi v razpravah
               pri zakonih, ko ste ljudem neposredno jemali. To pa je vrhunsko sprenevedanje, ki ga
               od resne politične stranke v tem Državnem zboru ne bi pričakoval. Tudi od resnih
               poslancev ne. Če drugega ne, bi lahko vsaj preverili, kaj ste izjavili takrat, ko ste
               sprejemali Zakon o uravnoteženju javnih financ in ko smo sprejemali Zakon o toplem
               obroku za dijake in ko smo uvajali brezplačen vrtec za drugega otroka in tako naprej.
               Vsaj to poglejte in naštelajte razprave v to smer. Ampak očitno so interesi drugi,
               populizem je zelo cenena stvar in temu se podreja vse. Če ne veste, kako deluje
               proračun – tisti, ki še niste bili župani in ki niste bili še ministri –, potem
               najbrž veliko stvari ne veste. Vlada ima s tem zakonom pooblastila, tudi prejšnja jih
               je imela. Tudi prejšnja je v času izvrševanja proračuna opravljala tekoče
               prerazporeditve med posameznimi postavkami, zato ker so se v času izvajanja proračuna
               pokazala določena navzkrižja, nekje se je potrebovalo več, drugje je zmanjkovalo.
               Tudi v tem mandatu se bo to zgodilo. Ni nobena posebnost. Če bo potreba večja, bomo
               pa pripravili, kot se je v letošnjem letu že pripravil, rebalans proračuna. Naj vas
               ne skrbi, da bi karkoli ključnega ostalo, da bi kaj neurejenega na tem področju
               zavestno prezrli. Do sedaj nismo nikoli, pa tudi sedaj ne bomo, v nasprotju z
               nekaterimi, ki ste najprej pokrtačili socialne pravice. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp233">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Proceduralno, gospod Janko Veber, dr. Andreja Črnak Meglič, gospod Matevž Frangež.
           </p>
            </sp>
            <sp xml:id="SDZ6-Izredna-23-2012-12-05.sp234">

               <speaker>JANKO VEBER (PS SD):</speaker>

               <p>Hvala za besedo. Proceduralno predlagam, predsedujoča, da govornika opozorite, da
               imensko ne poimenuje mojih kolegov in kolegic ob vedenju, da smo čas za razpravo že
               porabili in da nihče od nas ne more podati pojasnila na navedbe, ki ste jih navajali.
               Imate uro in 40 minut za razpravo, ker o proračunih niste razpravljali prav nič. Po
               proceduralnem predlogu vam predlagam, da ne čakate na Vlado. Državni zbor se lahko
               odloči, če bo dal denar za otroško prehrano. Državni zbor se lahko odloči, če bo dal
               denar za univerze. Ne rabimo se izgovarjati na Vlado. To je naša pristojnost.
               Proceduralno, dragi moji, se odločimo in pokažimo, da smo parlament, ne pa nek servis
               Vlade, ki potem naredi, kar naredi. Rebalansa po Zakonu o izvrševanju proračuna ne
               bo, ker bo imela Vlada takšne pristojnosti, da bo sama kreirala proračun 2013 in
               2014, kar je seveda narobe, ni prav. Državni zbor naj odloči. Državni zbor je tisti,
               ki ga spremlja javnost in pričakuje, da smo daleč bolj odgovorni kot kakšen uradnik v
               ministrstvu, ki bo, ali pa ne bo zaznal, da so problemi pri zagotavljanju prehrane
               otrok. Govorilo se je o tem, da se uveljavlja topel obrok. Danes govorimo o tem, da
               želimo zagotoviti minimalni obrok, za to gre.</p>
               <p>Proceduralno predlagam, da podprete te amandmaje. Ne čakajte na Vlado! Res pa
               predlagam, da ne izkoriščate tega, da ne moremo odgovarjati na navedbe, ki niso
               točne, ker nimamo več časa. Prosim, predsedujoča, da govornike sproti opozarjate, da
               ne prihaja do teh nepotrebnih polemik. Hvala.</p>
            </sp>
            <sp xml:id="SDZ6-Izredna-23-2012-12-05.sp235">

               <speaker>PODPREDSEDNICA RENATA BRUNSKOLE:</speaker>

               <p>Gospod Veber, sprejemam vaš proceduralni predlog.</p>
               <p>Izvolite, dr. Andreja Črnak Meglič.</p>
            </sp>
            <sp xml:id="SDZ6-Izredna-23-2012-12-05.sp236">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa.</p>
               <p>No, gospod Tanko zelo grdo ste zlorabili svojo razpravo. V uvodni obrazložitvi sem
               zelo natančno povedala, kako je prišlo do stanja, v katerem se nahajamo danes. Poleg
               tega ne vemo natančno, kakšne so direktne posledice socialne zakonodaje, zato je
               Ministrstvo za delo, družino in socialne zadeve naročilo evalvacijo, ki bo naredila
               analizo. Vemo pa, kaj je posledica ZUJF in ukinjanja splošne subvencije o šolski
               prehrani. To sem zelo natančno pojasnila.</p>
               <p>In še nekaj, gospod Tanko ...</p>
            </sp>
            <sp xml:id="SDZ6-Izredna-23-2012-12-05.sp237">

               <speaker>PODPREDSEDNICA RENATA BRUNSKOLE:</speaker>

               <p>Proceduralno!</p>
            </sp>
            <sp xml:id="SDZ6-Izredna-23-2012-12-05.sp238">

               <speaker>DR. ANDREJA ČRNAK MEGLIČ (PS SD):</speaker>

               <p>Ponašam se z nazivom doktorica in z nekaj raziskavami s tega področja, zato me vi,
               ki to niste, ne boste diskvalificirali. Hvala.</p>
            </sp>
            <sp xml:id="SDZ6-Izredna-23-2012-12-05.sp239">

               <speaker>PODPREDSEDNICA RENATA BRUNSKOLE:</speaker>

               <p>Dr. Črnak Meglič, torej vaš proceduralni predlog je bil, da se vas kot doktorico
               znanosti ne diskvalificira? V redu.</p>
               <p>Izvolite, gospod Frangež.</p>
            </sp>
            <sp xml:id="SDZ6-Izredna-23-2012-12-05.sp240">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani, ta situacija ni prav nič smešna.</p>
               <p>Gospod Tanko je mojster svoje obrti in kot ponavadi je gledal na terminal in
               ugotovil, da Socialni demokrati nimamo več možnosti reakcije na njegove razprave.
               Njegove razprave zahtevajo ostro reakcijo Socialnih demokratov. Če bi imel zdaj
               možnost replike, bi mu povedal, kako se je pridelalo 8 milijard evrov javnega dolga v
               mandatu Pahorjeve vlade. Recimo, tudi tako, da se je vsako leto pokrivalo milijardo
               200 izpada proračunskih prihodkov ali povečanja odhodkov na račun njihove zakonodaje,
               tistega dela zakonodaje, ki ga skušamo zdaj, ker je predstavljal dobro za ljudi,
               ščititi Socialni demokrati s svojimi amandmaji. Če bi imel možnost replike, bi mu
               verjetno tudi povedal, da so dovolj časa že na Vladi, da pridejo s predlogom sprememb
               socialne zakonodaje. Zdaj ni več časa, da se sklicujete na prejšnjo Vlado. Vemo,
               kakšni so učinki, takrat nismo vedeli in zato priznamo svojo napako. Na vas pa je
               zdaj odgovornost, da pridete s konkretnimi zakonskimi rešitvami in predlagate
               spremembe, zato da popravimo napake preteklosti – na vas je ta odgovornost!</p>
               <p>In, gospa podpredsednica, prehajam na proceduralni predlog. Vljudno prosim, da
               naslednjič strogo opomnite govornika, ki tako grobo zlorablja svojo razpravo za
               obračun s tistimi, ki mu ne morejo odgovarjati, ker jim je potekel čas. Zato se
               moramo potem zateči k takšnim iznajdbam, da izkoriščamo proceduralni predlog za to,
               da odgovorimo na neresnice v razpravi. Še več, na neresnice, laži in
               diskvalifikacije.</p>
            </sp>
            <sp xml:id="SDZ6-Izredna-23-2012-12-05.sp241">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Upoštevam vaš proceduralni predlog.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Izredna-23-2012-12-05.sp242">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica.</p>
               <p>Moj postopkovni predlog je grajen na tistem, kar je povedal že kolega Frangež.
               Erozija ugleda Državnega zbora je velika zaradi tistih, ki ne plačujejo položnic,
               zaradi tistih, ki prepisujejo, zaradi tistih, ki se kitijo z akademskimi naslovi, pa
               jih ne bi smeli imeti, in še bi lahko naštevala. Zato mislim, da ne morete v največji
               poslanski skupini svoje slabe vesti oprati tako, da jemljete ugled in izrekate
               diskvalifikacijo o akademskem naslovu tistega, ki je v skladu z vsemi pravili svoj
               akademski naslov dobil na ustrezni instituciji. Gospa podpredsednica, mislim, da je
               sicer v zakonodajnem postopku kar nekaj takih primerov, s katerimi se skuša zniževati
               izobrazbeni standard, ampak tisto, česar pa zakonodajni postopek ne more storiti, pa
               je to, da ne more nikomur odvzeti diplome, znanja in časti. Sram vas je lahko, da to
               delate, ker samo dokazujete tisto, kar je bilo v razpravi danes že povedano in ste vi
               opozorili, da so samo tisti, ki imajo člansko izkaznico SDS, pa mogoče diplomo na
               kakšni zasebni fakulteti, po vaše strokovnjaki, vsi drugi pa ne. Zelo slab zgled smo
               za državljanke in državljane in mislim, da take osebne diskvalifikacije ne bi smele
               biti predmet v proceduri. Hvala.</p>
            </sp>
            <sp xml:id="SDZ6-Izredna-23-2012-12-05.sp243">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Imate tudi vi postopkovni predlog, gospod Tanko? Gospod Tanko, dobili boste besedo.</p>
               <p>Spoštovane kolegice in kolegi, predlagam, da se držimo časovnega razporeda – gospod
               Tanko bo zdaj podal proceduralni predlog – in da se prijavljate tisti, ki imate še
               razpoložljiv čas, ker sicer res ne bomo mogli zadeve peljati tako, kot je treba.</p>
               <p>Izvolite.</p>
            </sp>
            <sp xml:id="SDZ6-Izredna-23-2012-12-05.sp244">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Spoštovana predsedujoča, niti eden od teh predlogov nima statusa proceduralnega
               predloga. To je ugotovitev in tu se najbrž lahko strinjava. Poslanci, ki so govorili,
               so uporabili in zlorabili postopkovni predlog za obračun z drugim poslancem, niso pa
               predlagali ničesar konkretnega. Predlagam vam, spoštovana predsedujoča, da če se
               lotite vodenja seje, jo vodite v skladu s pravili, ki veljajo v tej hiši. Poslancu,
               ki ne govori o tem, lahko vzamete besedo in tega se poslužite. Drugi problem je v
               tem, da če je poslanska skupina narobe najavila čas za razpravo, ali pa ga porabila
               za neke brezvezne razprave, to ne pomeni, da jih ne sme nihče pogledati ali pa še
               več, da jih nihče ne sme imenovati. Zdaj smo prišli, gospa, v tisto obdobje teme in
               ven so prišli anonimni in vi ste se zdaj dali med anonimne, ki jih sploh ne bi smeli
               videti in omenjati pri naših razpravah.</p>
               <p>Gospa in gospodje, gospod Veber in ostali, če imamo čas za razpravo, potem lahko
               razpravljamo o tem, o vsebinah, ki so na dnevnem redu. Naj uporabim citat dr.
               Svetlika iz njegove razprave, ki je dejal, da Zakon o uveljavljanju pravic iz javnih
               sredstev išče oziroma ima cilj oblikovanja bolj pravične in bolj dolgoročno vzdržne
               socialne države. In potem to floskulo ponavljajo dr. Andreja Črnak Meglič, Matevž
               Frangež, Mirko Brulc, Renata Brunskole, Majda Potrata – najbrž ste imeli zadevo
               razdelano in piarovsko naštudirano in zdaj hočete vse tisto, kar ste zamočili na vsak
               način podtakniti nam in nas razglasiti za tiste, ki nimamo odnosa do bolj socialne in
               bolj pravične države. Prej sem vam naštel vsaj tri zakone, dvakrat sem jih sam
               predlagal, ki so šli prav v nasprotno smer od tega, vi ste pa to izničili. Predlagam,
               da zdržite tisto uro, ki jo imamo še na razpolago za našo razpravo, in jo spremljate
               tako, kot je bilo marsikdaj na naši strani, ko nam je slučajno zmanjkalo časa.
               Predvsem pa predlagam, da se vodenja seje lotite bolj resno in ne na način, da se
               seka enkrat levo, enkrat desno ... <stage>/ znak za konec razprave/</stage></p>
            </sp>
            <sp xml:id="SDZ6-Izredna-23-2012-12-05.sp245">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sejo vodim po poslovniku. Da sem dopustila proceduralni predlog, dopušča 77. člen,
               zadnji del odstavka; opomin se lahko izreče poslancu ali drugemu udeležencu na seji,
               če govori, čeprav mu predsedujoči ni dal besede, če sega sogovornik v besedo –
               oziroma ta del, zato to sem dovolila –, če govori o vprašanju, ki ni na dnevnem redu
               ali če na kak drug način krši red na seji in določbe tega poslovnika.</p>
               <p>Zato, spoštovane kolegice in kolegi, nadaljujemo. Odpiram možnost prijave za
               razpravo. Želi še kdo razpravljati? Mislim, da ja. Odpiram prijavo.</p>
               <p>Gospa Alenka Jeraj ima besedo.</p>
            </sp>
            <sp xml:id="SDZ6-Izredna-23-2012-12-05.sp246">

               <speaker>ALENKA JERAJ (PS SDS):</speaker>

               <p>Lep pozdrav vsem!</p>
               <p>Noben otrok v Sloveniji ne bi smel biti lačen, ampak danes je tukaj veliko
               pretiravanja, ko vsi zelo dobro vemo, da je to, kar se dogaja, povzročil zakon, ki je
               stopil v veljavo 1. januarja 2012 – Zakon o uravnoteženju javnih financ.</p>
               <p>Kolegi iz Socialne demokracije ste bili že takrat opozorjeni, da bo cenzus problem,
               da je prenizek, pa tega niste hoteli slišati. Opozarjali so vas strokovnjaki in
               opozarjali smo vas tudi mi. Ne glede na vse povedano, ne morem drugače, kot da
               preberem nekaj stvari z magnetogramov, ker to kar nam podtikate, boste najprej vzeli
               na svoja pleča. To da gospa Potrata govori, kdo pere slabo vest – se bo točno videlo,
               kdo jo pere, ko boste tole slišali. Gospa Majda Potrata je rekla: "Moje osebno
               stališče do tega zakona izhaja predvsem iz zapisanega cilja, da naj bi zakon
               oblikoval pravičnejšo in bolj dolgoročno vzdržno socialno državo." Gospod Mirko
               Brulc: "Zato sem z velikim zadovoljstvom prebral to gradivo, ki govori o tem, da bo
               Slovenija še naprej socialna država, vsaj toliko, kolikor se da v teh razmerah, ki
               so, zato je tisto, kar je gospod minister že na začetku omenil, pravičnost pri
               delitvi te socialne pomoči, zdaj pa mislim na vse kategorije, izjemno pomembna."
               Gospa Renata Brunskole: "Res pa je ...</p>
            </sp>
            <sp xml:id="SDZ6-Izredna-23-2012-12-05.sp247">

               <speaker>PODPREDSEDNICA RENATA BRUNSKOLE:</speaker>

               <p>Spoštovana gospa Jeraj, ni problema, da govorite v mojemu imenu, ampak predlagam, da
               se držimo, tudi sama kot predsedujoča, proceduralnega predloga gospoda Janka Vebra,
               vodje Poslanske skupine Socialnih demokratov, da smo tolerantni drug do drugega v
               primeru, da ni časa. Prosim.</p>
            </sp>
            <sp xml:id="SDZ6-Izredna-23-2012-12-05.sp248">

               <speaker>ALENKA JERAJ (PS SDS):</speaker>

               <p>Gospa podpredsednica, do nas ni nihče toleranten, ko nas žali, in v poslovniku nikjer
               ne piše, da ne smeš nekoga omenjati, če nima časa. Mi imamo čas in lahko razpravljamo
               in govorimo o tem, kar govorimo, in lahko tudi citiramo magnetogram. <stage>/ oglašanje iz
               dvorane/</stage> Ja, odnos je pomemben.</p>
               <p>Gospa Renata Brunskole je rekla: "Res pa je, da se v tem predlogu zakona vzpostavlja
               sistem pravičnosti razdelitve sredstev." Gospod Matevž Frangež: "Danes s sprejemom in
               obravnavo Zakona o uveljavljanju pravic iz javnih sredstev na pomemben način določamo
               enega od ključnih stebrov te socialne države. Na učinkovit način, predvsem z boljšim
               ciljanjem pomoči, kar bo podprto z enotno vstopno točko in enotno evidenco prejemkov,
               ki jih prejme posameznik, in preglednejšim sistemom upravljanja teh pravic, takšne
               možnosti izkoriščanja sistema radikalno zamejili, ne da bi pri tem odtegnili pomoč
               tistim, ki jo zares potrebujejo. Skratka, zakon podpiram, ker v njim vidim obet, da
               bomo zagotovili pravično družbo, zagotovili učinkovito pomoč vsem tistim, ki jo v
               naši skupnosti potrebujejo, hkrati pa na učinkovit način tudi preprečevali morebitne
               zlorabe tega sistema, ki kot rečeno v temelju rušijo solidarno naravo naše skupnosti.
               In to moramo preprečiti zato, da ohranimo socialno državo." Gospa Andreja Črnak
               Meglič: "Zakon – njegov ključni cilj je, da oblikuje bolj pravično in bolj dolgoročno
               vzdržnost socialne države. To je izhodišče zakona in temu so nekako potrjeni tudi
               sami členi, ki naj bi do tega pripeljali. In tisti, ki smo se nekoliko bolj
               poglabljali v ta zakon, točno vidimo, da je temu tako. Podatki kažejo, da bodo tisti
               upravičenci, ki se nahajajo v najslabšem socialno ekonomskem položaju, z novim
               sistemom dobili več. Dobili bodo več." Gospod minister je pa povedal tisto, kar je
               citiral že kolega Tanko, da je to oblikovanje bolj pravične in bolj dolgoročne
               vzdržne socialne države preglednejši in enostavnejši sistem in tako naprej.</p>
               <p>Ker se je zgodilo, kar se je zgodilo, sta se obe ministrstvi, Ministrstvo za
               izobraževanje, visoko šolstvo, kulturo in šport in Ministrstvo za delo, družino in
               socialne zadeve pogovarjali o tem, kaj bomo naredili, da bomo odpravili slabe rešitve
               iz vašega zakona. Praktično enako število otrok prejema malice, kot jo je prej, manj
               otrok pa prejema subvencionirano kosilo zaradi Zakona o uveljavljanju pravic iz
               javnih sredstev. Že danes lahko socialni delavec na šoli predlaga, če oceni, da nekdo
               od otrok presega cenzus in zato ni dobil subvencionirane malice, da jo dobi.
               Ministrstvo zbira podatke in odzivi so zelo skromni, zelo malo šol je to naredilo.
               Ali niso zaznali problema, ali pa ne vem, kaj delajo socialni delavci na šolah.
               Nekateri še nimajo odločb. Res je, zakaj jih nimajo? Naj vas spomnim še na to, da bi
               Zakon o uravnoteženju javnih financ uveljavili pol leta prej, če ne bi bilo
               opozicije. Povedali smo vam, da ne boste mogli uveljaviti zakona pred 1. januarjem in
               še takrat smo ga zelo težko – ni delal informacijski sistem, cel kup stvari je šlo
               narobe. Kljub temu da smo za to zapravili čuda denarja in kljub temu da smo ljudi na
               centrih izobraževali, so totalno kolapsirali, zato ker ste vi postavili tako dober
               sistem. Za starše, ki ne plačajo malice ali kosila na šolah, obstajajo šolski skladi,
               obstaja tudi pomoč občin. Vprašajte občine, koliko namenjajo za socialno pomoč
               otrokom. Tudi za malico ali če nekdo presega cenzus, lahko občina, če se nanjo
               obrnejo, takšno pomoč odobri. Delala sem na občini in vem, da se to dogaja, tako da
               lahko tudi to preverite.</p>
               <p>Gospa Žgajner in tudi vsi ostali, 20. novembra 2012 ste vložili spremembo Zakona o
               uveljavljanju pravic iz javnih sredstev, vložili ste spremembo Zakona o socialno
               varstvenih prejemkih, zaradi tega kar se dogaja. Pred 14 dnevi ste zahtevali izredno
               sejo na temo nove socialne zakonodaje, kaj se dogaja, kar pomeni, da ste zelo jasno
               ugotovili posledice in veste, kje je problem, zakaj smo do tega prišli in kaj se je
               zgodilo. Predlagam pa še, da si preberete članek, ki je objavljen na mednarodni dan
               boja proti revščini. Zakaj zaviranje reform povečuje revščino? Iz Financ, preberite
               si ga, pa vam bo marsikaj jasno, kar vam mogoče do zdaj ni bilo.</p>
               <p>Amandmaja ne bom podprla in rešitve so takšne, kot so. Počakali bomo na odločitev za
               tisto, kar ne funkcionira, da na ministrstvu pripravijo spremembo zakona. Sicer pa bo
               Zakon o uveljavljanju pravic iz javnih sredstev tako ali tako deležen sprememb takoj,
               ko bo Inštitut za socialno varstvo pripravil analizo. Mimogrede, tudi takrat je
               svetoval ministrstvu, ko se je to zakonodajo pripravljalo, ampak upajmo, da bodo zdaj
               spoznali, pri katerih stvareh so se motili, in bodo predlagali popravke.</p>
            </sp>
            <sp xml:id="SDZ6-Izredna-23-2012-12-05.sp249">

               <speaker>PODPREDSEDNICA RENATA BRUNSKOLE:</speaker>

               <p>Mag. Lejla Hercegovac, izvolite.</p>
            </sp>
            <sp xml:id="SDZ6-Izredna-23-2012-12-05.sp250">

               <speaker>MAG. LEJLA HERCEGOVAC (PS PS):</speaker>

               <p>Spoštovana predsedujoča, spoštovane poslanke in poslanci!</p>
               <p>Danes razpravljamo o amandmajih in o Zakonu za uravnoteženje javnih financ, o
               proračunu za leti 2013 in 2014, o ZUJF in z drugimi besedami – o vsem drugem več kot
               o tem. Moram povedati, da se danes počutim, kot da sem v sodni dvorani. Poslušam eno,
               drugo ali tretjo stran, ki podaja svoja mnenja in pričakuje, da ljudje, ki gledajo
               televizijo, sodijo o tem, kar smo povedali. Res predlagam, da ukinemo televizijski
               prenos iz Državnega zbora, ker menim, da se bomo potem lažje pogovarjali. Izkoriščamo
               čas za televizijske nastope, za obtoževanje enih ali drugih, in to je absurd. Torej,
               proračun za 2013 in 2014 ni dober. Ni dober za šolstvo, ni dober za zdravstvo. Tudi
               vsi, spoštovane poslanke in poslanci, ki sedimo tukaj, če bomo dela nadaljevali na
               tak način, bomo zaradi stresa zboleli. Vam zagotavljam, da boste takrat videli,
               koliko denarja je na primarnem nivoju zdravstva in kaj vse je tam treba popraviti in
               narediti. Lepo prosim – Sokrat je rekel, da besede odpirajo dušo –, da se z argumenti
               in spoštljivo pogovarjamo o proračunu 2013 in 2014. Ne bom ga podprla, zato ker je v
               zdravstveni blagajni zelo malo denarja in vse to, kar je namenjeno za investicije, 50
               milijonov ne zadostuje za vse, kar potrebuje zdravstvo v eni državi. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp251">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Vidim še interes za razpravo. Odpiram prijavo na razpravo. Prijava poteka.
               Prijavljen je gospod Jurša, mag. Barbara Žgajner Tavš ste se želeli prijaviti. Se
               boste potem ponovno? V redu.</p>
            </sp>
            <sp xml:id="SDZ6-Izredna-23-2012-12-05.sp252">

               <speaker>FRANC JURŠA (PS DeSUS):</speaker>

               <p>Hvala za besedo, gospa podpredsednica!</p>
               <p>Na začetku moram povedati, da ne bom razpravljal, bom pa postavil eno vprašanje.
               Glede na to, da med nami, poslankami in poslanci, sedi kar nekaj učiteljev,
               profesorjev iz osnovne šole, nekdanjih ravnateljev, profesorjev in ravnateljev iz
               srednjih šol, če imam dobre podatke, mi bo mogoče kdo, ali pa tudi tisti, ki so
               delali raziskave, vedel odgovoriti na zastavljeno vprašanje. Blazno me zanima, koliko
               otrok v osnovni šoli in od katerega razreda nosi mobilni telefon in koliko sredstev
               mesečno porabi za telefoniranje?</p>
            </sp>
            <sp xml:id="SDZ6-Izredna-23-2012-12-05.sp253">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>To je sicer v kontekstu vaše razprave in lahko dopuščam, vam potem odgovorijo izven
               dvorane.</p>
               <p>Zdaj pa ponovno odpiram prijavo, če želi kdo razpravljati, ali samo mag. Barbara
               Žgajner Tavš. Vi želite, še kdo? Ne vidim.</p>
               <p>Izvolite, mag. Barbara Žgajner Tavš.</p>
            </sp>
            <sp xml:id="SDZ6-Izredna-23-2012-12-05.sp254">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa še enkrat, predsedujoča.</p>
               <p>No, na to, kar je kolega pred menoj dejal, se res niti ne splača odzivati, ker je
               nepomembno. Ne bom o tem. Gospod Tanko. Upam, da me sliši kje, ker ga ta trenutek ni
               v dvorani. Rada bi verjela, da ne bo ostalo nič tako, da se ne bi dalo spremeniti, pa
               vendar ne verjamem. Ne verjamem, prej sem dala primer. Poslušali smo opravičila, da
               je treba ZUJF sprejeti zaradi varčevalnih ukrepov in da ZUJF ne bo prizadel socialno
               najšibkejših, pa temu ni tako. Če je bila narejena napaka in sama sem povedala, da je
               čutiti negativne posledice socialnovarstvene zakonodaje, ki jo je sprejela prejšnja
               vlada, to v tem trenutku ni pomembno, ni pomembno. Čutiti je tudi posledice ZUJF, ki
               jih je sprejela ta vlada, ampak to v tem trenutku na tej točki ni pomembno. Soočeni
               smo z negativnimi posledicami slabe zakonodaje, katerekoli vlade. Naša dolžnost je,
               in to je v tem trenutku pomembno, da te slabe posledice odpravimo. Mi vam ponujamo
               možnost. Kolegica Jeraj je prej povedala, da smo predlagali sklic nujne seje. Res je,
               sklic skupne nujne seje dveh delovnih teles, povabili smo cel kup strokovnjakov, ki
               bi dali relevantne podatke s terena, kakšne so posledice socialno varstvene
               zakonodaje, sprememb socialno varstvene zakonodaje, pa sta se z gospodom
               predsednikom, ki prihaja iz iste stranke, malce pošalila, ker sta skupno sejo
               sklicala ločeno, ob istem času, istem terminu na dveh ločenih lokacijah. To pomeni,
               da je fizično nemogoče, da bi bil predlagatelj sklica nujne seje ob istem času na
               dveh različnih mestih in da tudi vabljeni ne morejo biti ob istem času na dveh
               različnih mestih. Mi smo želeli dobiti podatke, realne podatke, ki jih danes v
               številkah ni, kakšne so posledice sprememb na področju socialno varstvene zakonodaje,
               tudi ZUJF. Minister Vizjak na seji ni znal odgovoriti – na eni od sej, do te seje ni
               prišlo –,ker se še pripravljajo analize. Imamo pa jasna opozorila s strani nevladnih
               organizacij, tudi ravnateljev slovenskih osnovnih šol, da se zaradi sprememb
               zakonodaje ...</p>
            </sp>
            <sp xml:id="SDZ6-Izredna-23-2012-12-05.sp255">

               <speaker>PODPREDSEDNICA RENATA BRUNSKOLE:</speaker>

               <p>Mag. Barbara Žgajner Tavš, prosim, če se v čim večji meri opredelite v povezavi z
               razpravo na vloženi amandma.</p>
            </sp>
            <sp xml:id="SDZ6-Izredna-23-2012-12-05.sp256">

               <speaker>MAG. BARBARA ŽGAJNER TAVŠ (PS PS):</speaker>

               <p>Absolutno, spoštovana predsedujoča, prihajam do konkretne zadeve in naredila sem
               uvod, da ravnatelji osnovnih šol, nevladne organizacije, zelo jasno opozarjajo, da se
               zaradi sprememb na področju socialnovarstvene zakonodaje, sem štejem tudi ZUJF, danes
               soočajo s problemi v tem smislu, da vsi otroci nimajo šolske prehrane. Je sicer res,
               da načeloma starši prijavljajo otroke k prehrani oziroma naročijo hrano za otroke v
               šoli, je pa tudi res, da ostajajo položnice iz meseca v mesec v večjem številu
               neplačane. Je tudi res, da dostikrat tu vskočijo lokalne skupnosti, ki v svojih
               letnih proračunih namenjajo finančna sredstva tudi za reševanje socialnih stisk.
               Namenjajo šolam! Vam bom dala primer, in to sem tudi prej povedala, da so proračuni
               za 2013, 2014 za področje lokalnih skupnosti narejeni izrazito varčevalno. Občine
               dobivajo manj denarja, v občinah pa so iz leta v leto socialne in ekonomske stiske
               večje, zato je večji pritisk na lokalne skupnosti. Preprosto teh potreb, ki se iz
               leta v leto povečujejo, tudi lokalne skupnosti ne morejo več reševati na tak način.
               Mi imamo možnost in zato smo poklicani, da sprejemamo sistemske odločitve. Še enkrat,
               prosim, slišite. Ni smešno! Ko je gospod Tanko govoril, kako so konec prejšnjega
               njihovega mandata prišli s pozitivno zakonodajo, ki je dala brezplačno prehrano vsem
               otrokom, ki je dala topel obrok dijakom v srednjih šolah – takrat so bili ti predlogi
               podprti s strani takratne opozicije. Tudi danes si marsikdo, ki je takrat sedel v
               opoziciji, upa na glas povedati, da so bili ti predlogi pozitivno naravnani. Prav je,
               da je do teh predlogov prišlo, ampak ne vem zakaj danes, ko je situacija obrnjena
               naokrog, ko opozicija predlaga pozitiven ukrep, temu ukrepu oporekate oziroma
               nasprotujete.</p>
               <p>Kolega Tanko je dejal, da je mogoče v okviru ZIPro spreminjati finančna sredstva
               znotraj posameznih področij. Tudi prav, ampak zakaj zelo jasno ne povemo, da je ena
               od prioritet te vlade, da v proračunu za 2013 zagotovi ustrezna finančna sredstva za
               šolsko prehrano otrok. Ali se je treba izgovarjati na ZIPro, na možnost, da se bo
               nekaj spremenilo, če se slučajno bo? Iz proračuna se vidi vladna vizija, vladne
               prioritete. Ne vem, zakaj ste a priori proti dobrim predlogom.</p>
            </sp>
            <sp xml:id="SDZ6-Izredna-23-2012-12-05.sp257">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Alenka Jeraj, replika.</p>
            </sp>
            <sp xml:id="SDZ6-Izredna-23-2012-12-05.sp258">

               <speaker>ALENKA JERAJ (PS SDS):</speaker>

               <p>Hvala lepa za besedo, še enkrat.</p>
               <p>Predsednik odbora odloči, kdaj bo sklical sejo. Mislim, da ni nobenih težav. Člani
               Odbora za delo so ponavadi drugi kot člani Odbora za izobraževanje, šolstvo, kulturo
               in šport, razen če je v Pozitivni Sloveniji samo ena govornica, ki lahko na to temo
               nastopa. Zahtevo ste potem preklicali, ne zaradi naju s kolegom Grimsom, ampak ker se
               je nekaterim vašim poslancem mudilo na volitve za Državni svet in vas tisti trenutek
               lačni otroci niso več zanimali. Sklep Odbora za delo je, da se takoj, ko bo analiza
               narejena, sestanemo na to temo in pogovorimo o rešitvah. Obe ministrstvi sta nas pa
               tudi seznanili, da že pripravljata rešitev in da jo bosta v najkrajšem času
               predstavili na našem Odboru za delo, družino in socialne zadeve.</p>
            </sp>
            <sp xml:id="SDZ6-Izredna-23-2012-12-05.sp259">

               <speaker>PODPREDSEDNICA RENATA BRUNSKOLE:</speaker>

               <p>Želi se kdo razpravljati?</p>
               <p>Mag. Barbara Žgajner Tavš.</p>
            </sp>
            <sp xml:id="SDZ6-Izredna-23-2012-12-05.sp260">

               <speaker>MAG. BARBARA ŽGAJNER TAVŠ (PS PS):</speaker>

               <p>Zadnjič danes se oglašam, res zadnjič, ker takšna aroganca, ki vlada na vaši strani
               ... Takšna aroganca! Ali vam lahko pojasnim? Predlagatelj sklica te seje je bil isti
               in ga je fizično nemogoče raztrgati na dva dela. Vabljene osebe, strokovnjaki so bili
               isti in jih je fizično nemogoče v istem času strpati v dve različni dvorani. Ne
               zavajati. Ne bom več, res ne bom več, ker vidim, da bi se stena prej uklonila kot
               vaša trda srca in glave, oprostite. Sedaj odreagiram čustveno, nisem želela iti tako
               daleč. Želela sem brez razprave, brez polemike, brez metanj polen pod noge in to smo
               v osnovi, mislim, zelo dobro speljali, dokler se ni začelo potem odvijati v smer, v
               katero nisem želela, da bi šlo. Samo opozoriti na eno dejstvo in to dejstvo je, da je
               treba popraviti napake slabe zakonodaje na področju sociale. Če nas opozarjajo, še
               enkrat, nevladne organizacije, da imamo danes v Sloveniji nekaj, česar včasih ni
               bilo, da se soočamo z lakoto v slovenskih šolah med osnovnošolci, dijaki, potem ne
               vem, ali smo res tako trdi, da si bomo zapirali oči pred tem, ali pa smo poklicani
               zato, da storimo spremembo v okviru zakonodaje, če jo lahko.</p>
            </sp>
            <sp xml:id="SDZ6-Izredna-23-2012-12-05.sp261">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospa Alenka Jeraj.</p>
            </sp>
            <sp xml:id="SDZ6-Izredna-23-2012-12-05.sp262">

               <speaker>ALENKA JERAJ (PS SDS):</speaker>

               <p>Želela bi povedati samo to, da smo tudi v mandatu 2004–2008 dnevno poslušali o
               revščini in o lakoti, zraven pa o tem, da se malice mečejo stran. Danes vsi v
               osnovnih in srednjih šolah pritrjujejo, da se malice ne mečejo več stran, da so
               posebni kotički, kjer ostane, kar je ostalo od malice, in si lahko otroci, ki so
               lačni, to vzamejo.</p>
               <p>Še enkrat. Zahtevo za sklic izredne seje ste preklicali oziroma umaknili, zato
               smatram, da je vaša skrb bolj na papirju, kot pa za res.</p>
            </sp>
            <sp xml:id="SDZ6-Izredna-23-2012-12-05.sp263">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Vidim, da ni več želje po razpravi. Ali je želja? Odpiram prijavo na razpravo.</p>
               <p>Mag. Lejla Hercegovac, izvolite.</p>
            </sp>
            <sp xml:id="SDZ6-Izredna-23-2012-12-05.sp264">

               <speaker>MAG. LEJLA HERCEGOVAC (PS PS):</speaker>

               <p>Ponovno prosim, da smo spoštljivi, ko se pogovarjamo med seboj, in da smo posebej
               spoštljivi, ko se pogovarjamo o otrocih. Spoštovane poslanke in poslanci, pri otrocih
               se začne in konča življenje, država, demokracija, kultura in vse ostalo. Lepo prosim,
               prav je, da imajo otroci obrok, zdravstveno zavarovanje, da imajo zgled odraslih in
               kulturo in to se začne pri nas. Lepo prosim, ena spoštljivost do otrok. Hvala.</p>
            </sp>
            <sp xml:id="SDZ6-Izredna-23-2012-12-05.sp265">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ker ne želi nihče razpravljati, zaključujem razpravo. Glasovanje o amandmajih in o
               posebnem delu dopolnjenega predloga proračuna bomo v skladu s časovnim potekom seje
               Državnega zbora opravili v okviru glasovanj, predvidoma v četrtek, 6. decembra 2012,
               petnajst minut po prekinjeni 8. točki dnevnega reda.</p>
               <p>Prehajamo na obravnavo načrta razvojnih programov. Želi kdo razpravljati pri tem
               delu? Ker ne vidim, da bi bila želja po razpravi, zaključujem razpravo.</p>
               <p>Glasovanje o načrtu razvojnih programov bomo v skladu s časovnim potekom seje
               Državnega zbora opravili v okviru glasovanj, predvidoma v četrtek, 6. decembra 2012,
               petnajst minut po prekinjeni 8. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  IZVRŠEVANJU PRORAČUNOV REPUBLIKE SLOVENIJE ZA LETI 2013 IN 2014, NUJNI POSTOPEK.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku vlade, dr. Janezu Šušteršiču, ministru za
               finance.</p>
            </sp>
            <sp xml:id="SDZ6-Izredna-23-2012-12-05.sp266">

               <speaker>DR. JANEZ ŠUŠTERŠIČ:</speaker>

               <p>Hvala za besedo, gospa podpredsednica. Spoštovani poslanci in poslanke! Dovolite, da
               na kratko predstavim Predlog zakona o izvrševanju proračunov Republike Slovenije za
               leto 2013 in 2014.</p>
               <p>Poleg tistih stvari, ki jih običajno takšni zakoni urejajo in so nujni za to, da
               lahko sploh izvršujemo proračun – brez takšne zakonske podlage ni mogoče izvrševati
               proračuna, tudi če bi številčni del proračuna sprejeli –, je v tem zakonu še nekaj
               pomembnih določb, ki morda niso običajne, ali pa se jih ne sprejema vsako leto, in na
               te bi rad posebej opozoril.</p>
               <p>Najprej gre za omejitev prenosa tako imenovanih namenskih prihodkov med leti na
               višino treh dvanajstin oziroma potem v letu 2014 dveh dvanajstin prihodkov, ki se
               natečejo v enem letu. S tem želimo spodbuditi porabo namenskih sredstev, ne pa da se
               prenašajo v naslednje leto, kajti namenska sredstva so posebnost v proračunu, po
               Zakonu o javnih financah bi jih moralo biti čim manj zaradi načela integralnega
               proračuna in želimo, da se tekoče porabljajo za namene, za katere so namenjeni. Z
               Zakonom o izvrševanju proračunov urejamo način, kako bo prišlo do doseganja ciljev na
               področju zniževanja mase stroškov, mase izdatkov za plače in za druge stroške dela,
               in sicer pooblaščamo ministre in predstojnike organov oziroma zavodov v javnemu
               sektorju, da izvedejo vse potrebno za to, da izvedejo svoje finančne načrte v okviru
               sredstev, ki so predvidena. Pri neposrednih proračunskih uporabnikih oziroma pri
               ministrstvih to pomeni, da bomo ministri morali in s tem smo že začeli, izvesti
               ustrezne ukrepe reorganizacije, zato da bomo zagotovili, da ne bomo porabili več
               stroškov za plače, kot je predvidenih. Na področju zavodov oziroma drugega javnega
               sektorja, kjer ministri nimajo neposrednega nadzora, pa to pomeni, da bodo morali
               sprejeti, podati izhodišča za oblikovanje finančnih načrtov, s katerimi bodo
               zagotovili, da bodo zavodi ostali v okviru sredstev, ki so predvidena v proračunih za
               transfere zavodom na posameznih področij in bodo za to, da bi takšne finančne načrte
               lahko pripravili, morali pripraviti tudi ustrezne prilagoditvene ukrepe na področju
               plač oziroma mase plač. Ker je pri izvajanju proračunov zlasti v zavodih oziroma v
               širšem javnem sektorju vedno težava, da vlada težko zagotavlja spoštovanje svojih
               usmeritev – to smo letos že videli, recimo na področju izplačevanja regresov v
               nekateri zavodih, na področju zaposlovanja, kjer v javni upravi ne zaposlujemo ali
               praktično ne, medtem ko se v širšem javnem sektorju še vedno kljub vsem proračunskim
               omejitvam dogaja –, smo v tem zakonu predlagali določbe, ki predstojnikom zavodov in
               drugih podobnih institucij v javnemu sektorju nalagajo obveznost, da če ugotovijo, da
               ne bodo mogli poslovati v okviru sredstev, ki so predvidena s proračuni oziroma s
               transferi za zavode in njihovimi finančnimi načrti, pripravijo ustrezen sanacijski
               načrt in ga predložijo v roku, ki so z zakonom določeni. Za to so osebno odgovorni,
               tako s svojim položajem, kot z globo, ki je predvidena v zakonu. Zakon prav tako
               predvideva, da do takrat, ko bodo izvedeni vsi ti ukrepi, ki bodo zagotovili, da se
               ne preseže masa, ki je določena oziroma sredstva, ki so določena za izplačilo plač in
               stroškov dela, ni možno izplačevanje delovne uspešnosti, zato da zagotovimo tovrstne
               prihranke in spodbudo, da se naredijo čim prej.</p>
               <p>Še zadnja stvar, ki je pomembna, je določilo, ki omogoča vladi oziroma ki daje
               možnost transferja dodatnih sredstev iz kapitalske družbe v proračun, če prispevkov
               in sredstvom, ki so predvidena v proračunu, ne bi bilo možno zagotoviti dovolj
               sredstev za izplačilo pokojnin. Gre predvsem za varnostni ukrep, če na primer učinki
               pokojninske reforme ne bi dosegli tistih, ki so za naslednje leto predvideni. Hkrati
               je bilo določeno podobno, kot je bilo določeno v Predlogu zakona o holdingu, da se 10
               % morebitnih kupnin državnega premoženja nakaže na Kad, tako da se ohranja dolgoročna
               stabilnost te družbe. Hvala.</p>
            </sp>
            <sp xml:id="SDZ6-Izredna-23-2012-12-05.sp267">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo članu, mag. Marku
               Pogačniku.</p>
            </sp>
            <sp xml:id="SDZ6-Izredna-23-2012-12-05.sp268">

               <speaker>MAG. MARKO POGAČNIK (PS SDS):</speaker>

               <p>Predsedujoča, hvala za dano besedo.</p>
               <p>Odbor za finance in monetarno politiko je na 39. nujni seji, 1. decembra, kot
               matično delovno telo obravnaval Predlog zakona o izvrševanju proračunov Republike
               Slovenije za leti 2013 in 2014, ki ga je Državnemu zboru v obravnavo predložila Vlada
               Republike Slovenije. Odbor je sprejel naslednje dodatno gradivo: mnenja
               Zakonodajno-pravne službe, stališče interesne skupine negospodarskih dejavnosti
               Državnega sveta z dne 9. november. Poleg navedenega je odbor prejel pripombe oziroma
               predloge za amandmaje različnih institucij in zainteresiranih pravnih subjektov. Na
               sejo odbora so bili vabljeni oziroma na seji so sodelovali predstavnice in
               predstavniki Ministrstva za finance kot predstavniki predlagatelja, predstavnica
               Zakonodajno-pravne službe, predstavnik Konfederacije sindikatov javnega sektorja in
               predstavnik Konfederacije sindikatov Pergam. Državni sekretar s finančnega
               ministrstva je v dopolnitvi, obrazložitvi členov povedal, da gre za zakon, ki omogoča
               izvrševanje proračunov za navedeni leti. Ob tem je poudaril, da je varčevalno
               naravnano besedilo zakona, hkrati z najnujnejšimi ukrepi za povečanje prihodkov
               proračuna države, odnosno potrebno zmanjšanje odhodkov proračunov na vseh ravneh,
               določa sestavo s posebnimi izvrševanji proračuna, obseg zadolževanja in poroštva
               države, višino povprečnine, ki pripada občinam, ter način prevzemanja obveznosti.
               Poudaril je, da so vsebinska določila samega zakona strošek od sedanje ureditve.
               Predlog zakona zahteva natančno spremljanje izdatkov iz proračuna ob hkratnem
               nadzoru. V razpravi so bili s strani opozicijskih strank predstavljena stališča in
               mnenja, izraženi določeni pomisleki in postavljena določena vprašanja, kot neustrezno
               urejeno je bilo izpostavljeno financiranje odpravnin, stroškov dela v času
               odpovednega roka in nadomestil za brezposelne v prvih treh mesecih po prekinitvi
               delovnega razmerja iz poslovnih razlogov, kjer bi bilo po izraženem mnenju treba
               oblikovati zadostno proračunsko rezervacijo oziroma posebno proračunsko postavko.
               Odboru so bila predstavljena tudi stališča in mnenja prisotnih predstavnikov
               sindikatov, iz katerih v splošnem delu izhaja, da jim s tehničnim zakonom in drugim
               zakonom pravic ne gre spreminjati. Razprava se je odprla še ob vrsti določil, kjer so
               predstavnice in predstavniki Vlade odboru posredovali dodatna pojasnila. Poleg
               navedenega je predstavnik Vlade v vrsti odgovorov na vprašanja, ki so se nanašala na
               ustreznost predloga kot celoto, med ostalimi pojasnil, da ZUJF v določenem delu sicer
               ureja pravico do delovne uspešnosti za zaposlene v javnem sektorju s tem, da zakon
               ureja možnost oziroma omejuje plačila delovne uspešnosti glede na razpoložljiva
               sredstva posameznega proračunskega uporabnika. Na opisani način se ureditev lahko
               enači z ureditvijo pri jubilejnih nagradah, ki je bila izvedena na podlagi dogovora s
               sindikati javnega sektorja, zaradi mnogokrat napačne interpretacije tovrstnega
               določila sedanjega ZUJF v praksi. Predstavljen je bil spekter uporabljivih možnosti
               za namen znižanja stroškov dela, od reorganizacije dela, bolj ekonomičnega
               izplačevanja nadur in delovne uspešnosti do upokojevanja, tako po izraženi oceni,
               uvajanje odpuščanja kot edine uporabljive možnosti za namen znižanja stroškov – niti
               ni na enem mestu. V zaključku je bilo poudarjeno, da se priprava proračunov dosledno
               izvaja na medresorski ravni s pogovori o tem, kje in na katerih področjih so potrebna
               sredstva, na katerih področjih so možne racionalizacije oziroma katera so tista
               področja, kjer je mogoče sredstva znižati.</p>
               <p>Na obravnavi je odbor sprejel amandmaje koalicijskih poslanskih skupin, odbor pa ni
               sprejel amandmajev opozicijskih poslanskih skupin. V nadaljevanju je odbor v skladu s
               128. členom Poslovnika Državnega zbora glasoval o vseh členih predloga zakona skupaj
               in jih sprejel. Glede na sprejete amandmaje je na podlagi prvega odstavka 133. člena
               Poslovnika Državnega zbora pripravljeno besedilo dopolnjenega predloga zakona, v
               katerem so sprejeti amandmaji vključeni. Dopolnjen predlog zakona je sestavni del
               tega poročila.</p>
            </sp>
            <sp xml:id="SDZ6-Izredna-23-2012-12-05.sp269">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Nove Slovenije, gospod Jožef Horvat.</p>
            </sp>
            <sp xml:id="SDZ6-Izredna-23-2012-12-05.sp270">

               <speaker>JOŽEF HORVAT (PS NSi):</speaker>

               <p>Hvala lepa, spoštovana podpredsednica. Spoštovane kolegice in kolegi!</p>
               <p>Državljani imamo vso pravico zahtevati, da bo denar, ki ga prispevamo s plačevanjem
               davkov, uporabljen vestno in skrbno. Varčnost, ki nam veliko pomeni v našem zasebnem
               življenju, mora biti izhodišče tudi za porabo denarja v javnem sektorju. Javni dolg
               združuje možnost delovanja države in prelaga breme na prihodnje rodove. Temeljno
               načelo za vzdržno proračunsko politiko mora biti gospodarna poraba proračunskih
               sredstev. Namesto iskanja novih in novih davčnih virov, ki bi dodatno obremenjevali
               revnejše sloje prebivalstva, si moramo v tem trenutku prizadevati za omejevanje
               javnih izdatkov. V Novi Sloveniji se zavedamo, da ne moremo porabiti več, kot
               ustvarimo, zato je treba konsolidirati javne finance z zmanjšanjem javne porabe. Ob
               normalnih gospodarskih razmerah vsi odhodki države za financiranje javne porabe po
               standardu ESA 95 lahko znašajo največ 45 % bruto domačega proizvoda. Rešitev je
               podlaga za bolj predvidljive razmere za podjetništvo in signalizira javnemu sektorju,
               da bo v dobrem in v slabem delil usodo gospodarstva. Uveljavitev tega zakona je nujni
               in neposredni pogoj za uveljavitev proračuna in s tem za njegovo izvrševanje. Osnovni
               cilj zakona je urediti pravne podlage za rešitve, ki bodo omogočale tekoče in
               nemoteno izvrševanje sprejetega proračuna. Zakon o izvrševanju proračuna Republike
               Slovenije v veliki meri sledi načelom in rešitvam, ki so uzakonjene v Zakonu o javnih
               financah, s tem da v veliki meri omejuje posamezne izdatke, določa obseg zadolževanja
               javnega sektorja na ravni države v posameznem letu in definira dovoljena poroštva,
               definira tudi dodatna pooblastila Vladi.</p>
               <p>Naj navedem le nekaj rešitev, ki jih prinaša predlog zakona. Za hitrejše in
               učinkovitejše črpanje evropskih sredstev in odpravljanje likvidnostnih težav
               izvajalcev, se dviguje višina predplačil iz 20 % na 30 %. Predplačila so po novem
               dovoljena tudi za javne sklade in prejemnike oseb zasebnega in javnega prava, ki
               izvajajo javna pooblastila ali javno službo po zakonu, ki ureja socialno varnost. Ta
               rešitev se nam v Novi Sloveniji zdi izjemno pomembna. Predstojnikom neposrednih
               proračunskih uporabnikov se nalaga obveznost zagotovitve znižanja stroškov dela tako,
               da ne presežejo skupnega letnega obsega sredstev. Javnim uslužbencem in funkcionarjem
               se za leti 2013 in 2014 ne izplačuje dela plače za delovno uspešnost. Znižuje se RTV
               prispevek za fizične in pravne osebe. Davek na nepremično premoženje večjih vrednosti
               se za leti 2013 in 2014 odmerja, kadar nepremičnina pripada istemu lastniku in
               njihova skupna vrednost znaša najmanj 500 tisoč evrov, kar pa ne velja za poslovne in
               industrijske nepremičnine ter nepremičnine za javni namen. Predlog zakona o
               izvrševanju proračuna Republike Slovenije Vladi tudi omogoča prerazporejanje sredstev
               v znatnih zneskih, zato verjamem, da bo Vlada našla rešitev za eventuelno
               prerazporeditev finančnih sredstev za uporabnika Ministrstvo za izobraževanje,
               znanost, kulturo in šport.</p>
               <p>Poslanska skupina Nove Slovenije zakon podpira. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp271">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina italijanske in madžarske narodne skupnosti, dr. László Göncz.</p>
            </sp>
            <sp xml:id="SDZ6-Izredna-23-2012-12-05.sp272">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa za besedo. Spoštovane poslanke in poslanci, spoštovani gospod minister!</p>
               <p>Sprejem zakona o izvrševanju proračunov Republike Slovenije za leto 2013 in 2014 bi
               bila v normalnih okoliščinah zgolj rutinska naloga. Danes je stanje vse prej kot
               optimalno, zato je tudi ta zakon deležen posebne pozornosti, ker so njegove določbe
               nadvse pomembne. Glede na povedano ter predvsem na realno stanje, v katerem se
               nahajamo, je razumljivo, da so vsebinske določbe zakona nekoliko strožje kot
               dosedanje. Sprejemljivo je tudi, da obravnavani zakon zahteva zelo natančno, od
               sedanje oblike bolj konkretno spremljanje in nadzor proračunskih izdatkov. Tudi z
               večino ostalih določb in načelnih opredelitev zakona je mogoče soglašati. Je pa nekaj
               vprašanj, ki so kljub vsemu tudi po prepričanju v naši poslanski skupini upravičena
               ali pa manj upravičena.</p>
               <p>V okviru našega stališča bom omenil zgolj eno problematiko, in sicer problematiko
               RTV prispevka, kar praktično niti ni neposredna proračunska postavka. Sicer gre za
               javni denar oziroma prispevek davkoplačevalcev na osnovi zakona, vendar v današnjem
               ozračju se spremembe na tem področju morda ne bi bilo treba lotiti. Menimo torej, da
               načrtovano zmanjšanje RTV prispevka v danih okoliščinah ni najbolj primerna poteza,
               čeprav manevrski prostor Vlada za tako odločitev nedvomno ima v Zakonu o RTV
               dejavnosti. Res je sicer, da sleherni cent danes lahko nekaj pomeni socialno najbolj
               ogroženim družinam. Verjetno se zelo razhajajo mnenja tudi o tem, ali sta delovanje
               in trenutna organiziranost javnega zavoda RTV primerni in ali morebitne težave
               upravičujejo predlagano zmanjšanje RTV prispevka. Sam bi se o splošnem stanju v RTV
               zavodu težko opredelil. Kar se pa tiče vpliva morebitnega zmanjšanja prispevka na
               delovanje izvajalskih enot narodnostnih RTV programov, pa lahko z gotovostjo trdim,
               da na omenjenem področju ni nikakršnih rezerv. Vsako krčenje pomeni neposredno
               zmanjšanje programov. Ob tem je treba iskreno povedati, da je Vlada proračunski del
               obveznosti zelo korektno in v celoti izpolnila. Sicer se precej razlikuje tudi razvoj
               RTV programov dveh narodnih skupnosti, kar so seveda pogojevale različne zgodovinske
               okoliščine in politične ter druge odločitve v preteklosti. Je pa dejstvo, da je bilo
               z velikimi napori in ob konstruktivnem sodelovanju vseh kompetentnih subjektov v
               Republiki Sloveniji narejeno na tem področju tudi v zadnjih dveh desetletjih veliko.
               Tako danes razpolagamo z dokaj primernimi narodnostnimi radijskimi in TV programi
               tudi v okviru madžarske narodnosti. Kot sem že omenil, omenjeni ustanovi v Lendavi in
               Kopru brez pretiravanja ne preneseta organizacijskega in kadrovskega krčenja, če
               želimo ohranjati programe na sedanji ravni. V zavedanju tega smo se zaradi nedvomno
               visoke stopnje ranljivosti narodnih skupnosti tudi skupaj z Vlado zavzeli za
               ohranjanje narodnostnih programov na vseh področjih, vključno z informiranjem. Jasno
               je, da pa to ni samo naloga Vlade, temveč tudi slehernega vodstva javnega zavoda RTV.</p>
               <p>Naj zaključim. Če pride do krčenja RTV prispevka, bo to lahko imelo posledice tudi
               na narodnostne programe, kljub dejstvu, da je bil prvotni predlog krčenja na matičnem
               odboru prepolovljen na 5 %. S tem v naši poslanski skupini ne moremo soglašati, torej
               s krčenjem nasploh, zato bomo amandma, ki preprečuje zmanjšanje RTV prispevka v
               primerjavi s sedanjim stanjem, podprli. V primeru, da amandma ne bo sprejet, žal,
               Zakona o izvrševanju proračuna ne moreva oziroma ne bom mogel podpreti.</p>
            </sp>
            <sp xml:id="SDZ6-Izredna-23-2012-12-05.sp273">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Pozitivne Slovenije, mag. Alenka Bratušek.</p>
            </sp>
            <sp xml:id="SDZ6-Izredna-23-2012-12-05.sp274">

               <speaker>MAG. ALENKA BRATUŠEK (PS PS):</speaker>

               <p>Zakon o izvrševanju proračuna bi moral biti tehnični zakon, ki omogoča izvršitev
               proračuna. Gre za letni zakon, ki podrobneje ureja vprašanja, ki jih sistemsko sicer
               ureja Zakon o javnih financah. Roko na srce, v navadi je, da vsebuje tudi druge
               rešitve, ki so povezane s proračunom. Zakon o izvrševanju proračuna pogosto ureja
               vprašanja, ki bi morala biti urejena v drugih zakonih, vendar je bolj enostavno kar v
               ta zakon določiti nove ali dopolnjene rešitve. Tako ravnanje je vedno jezilo tako
               pozicijske in opozicijske koalicije. Na njihovo spornost je opozarjala tudi
               Zakonodajno-pravna služba in tako dela še danes. Moj bivši minister, žal že pokojni
               dr. Andrej Bajuk, je kot predsednik Komisije za nadzor proračuna pretirana
               pooblastila Vlade pri posegih v proračun označil za zmanjšanje vloge parlamenta, in
               še kako prav je imel.</p>
               <p>Zakon, ki ga imamo danes pred seboj, se od preteklih zakonov o izvrševanju proračuna
               razlikuje po tem, da daje Vladi bistveno večja pooblastila, kot jih je imela do
               sedaj. Posega se v razmerje zakonodajne in izvršilne veje oblasti. Namesto konkretnih
               ukrepov za zmanjšanje mase plač posegate v samostojnost in avtonomijo javnih zavodov.
               Pokojninsko blagajno rešujete z izčrpavanjem kapitalske družbe. Obseg zadolževanja je
               določen v višini štiri milijarde evrov. Kje so zdaj vaša dejanja, ne samo besede,
               ampak dejanja o koncu zadolževanja? Država bo po zaključku vašega mandata zadolžena z
               70 % BDP. 70 %! Ko ste si vzeli vlado v roke, je bila naša država zadolžena za 46,9
               %, v štirih letih boste to povečali za 50 %, govorili pa ste o tem, da bo
               zadolževanja konec.</p>
               <p>Zakon o izvrševanju proračuna posega v številne zakone, z nekaterimi je celo v
               nasprotju, posega celo v ZUJF, ki že spreminja 39 drugih zakonov. "Čas je, da se
               vprašamo, kaj vse je dovoljeno v imenu reševanja krize." je zapisala moja bivša
               državna sekretarka gospa Kamnar v svojem članku. In še kako prav ima! Čas je, da se
               vprašamo, kaj vse je dovoljeno v imenu reševanja krize.</p>
            </sp>
            <sp xml:id="SDZ6-Izredna-23-2012-12-05.sp275">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, mag. Andrej Šircelj.
           </p>
            </sp>
            <sp xml:id="SDZ6-Izredna-23-2012-12-05.sp276">

               <speaker>MAG. ANDREJ ŠIRCELJ (PS SDS):</speaker>

               <p>Hvala za besedo, spoštovana podpredsednica. Spoštovani minister, kolegi in kolegice!</p>
               <p>Zakon o izvrševanju proračunov dejansko omogoča, da se bosta proračuna za leti 2013
               in 2014 lahko izvršila. V tem zakonu gre za varčevalno naravnano besedilo in zakon
               določa najnujnejše ukrepe na področju prihodkov, da se povečajo prihodki države
               oziroma da se na drugi strani omejujejo odhodki proračunov, in sicer na vseh ravneh;
               na ravni države in na ravni občin. Določa tudi sestavo s posebnostmi izvrševanja
               proračuna, obseg zadolževanja in poroštvo države, višino povprečnine, ki pripada
               občinam, ter način prevzemanja obveznosti. Vsebinska določila so strožja od sedanje
               ureditve, ta zakon zahteva natančno spremljanje izdatkov iz proračuna ob hkratnem
               nadzoru. Na novo so urejeni tudi investicijski transferji. Predlog zavezuje vse
               uporabnike proračunov na državni, občinski ravni, tudi ZPIZ in zdravstveno blagajno,
               k obveznemu zmanjševanju stroškov za plače javnih uslužbencev, po drugi strani pa
               omogoča hitrejše in učinkovitejše pridobivanje evropskih sredstev. Ta zakon, ker je
               omejevalen, prepoveduje izplačevanje delovne uspešnosti, dokler sprejeti letni obseg
               sredstev za stroške dela v finančnem načrtu porabnika proračuna ob upoštevanju ocene
               obveznosti do konca tekočega leta ne izkaže razpoložljivih sredstev. Nova je tudi
               ureditev, ki določa obvezno pripravo polletnega poročila oziroma sanacijskega načrta.
               Kot sem že omenil posega na nekatera druga področja in uvaja določene davke na
               nepremičnine, ureja jubilejne nagrade in posega na ostale odhodke državnega
               proračuna.</p>
               <p>Strinjam se, to je moje osebno mnenje, da bi bilo dobro, če bi zakon posegal v druge
               zakone v čim manjšem obsegu oziroma čim manjkrat, zato da bi bila zakonodaja bolj
               transparentna. Slovenska demokratska stranka bo podprla zakon v celoti, glede
               posameznih amandmajev in posameznih rešitev pa se bo posebej odločalo ob predložitvi
               teh amandmajev. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp277">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Socialnih demokratov, gospod Matevž Frangež.</p>
            </sp>
            <sp xml:id="SDZ6-Izredna-23-2012-12-05.sp278">

               <speaker>MATEVŽ FRANGEŽ (PS SD):</speaker>

               <p>Dober večer.</p>
               <p>Prej smo opravili bogato razpravo o proračunu za leti 2013 in za leto 2014, zdaj pa
               obravnavamo Zakon o izvrševanju proračunov. Prva ugotovitev Socialnih demokratov je,
               da glede na določila Zakona o izvrševanju proračuna prejšnjih dveh dokumentov, torej
               proračuna, sploh ne potrebujemo, ker z Zakonom o izvrševanju proračuna pravzaprav
               suspendiramo proračun in dajemo Vladi izjemno velika pooblastila za prerazporeditve.
               Naj omenim, da je v zadnjih 10 letih tekel proces povečevanja vpliva parlamenta na
               sprejemanje proračuna in zmanjševanja vpliva vlade na prerazporeditve v izključni
               pristojnosti vlade. Z uvajanjem programskega proračuna se, recimo v letih 2010 in
               2011, vladi ni dalo pooblastil za spreminjanje glavnih programov in politik, na ravni
               podprogramov pa je bil obseg možnih prerazporeditev v pristojnosti vlade zgolj 10 %.
               Zdaj vidimo bistveno drugačen proces, ko ima vlada na tem področju bistveno širša
               pooblastila in lahko prerazporeja na ravni podprogramov, programov, tudi politik. V
               tem pogledu se postavlja vprašanje, ali proračun sploh še potrebujemo, če ima vlada
               tako obsežna pooblastila. V vsakem primeru pa bi se veljalo vprašati, ali je
               smiselno, da ga sprejema Državni zbor. Ker gre za ključne dokumente države menimo, da
               je nujno, da ga sprejema Državni zbor in da Državni zbor natančno bdi nad
               izvrševanjem proračunov in takrat, ko vlada oceni, da so potrebne obsežnejše
               prerazporeditve, naj vlada pripravi rebalans in ga ponovno predstavi v Državnem
               zboru.</p>
               <p>Zato v tem delu Zakonu o izvrševanju proračuna Socialni demokrati zanesljivo ne
               moremo podpreti.</p>
               <p>Drugič; javni zavodi izgubljajo še tisti del samostojnosti, ki so ga po veljavni
               zakonodaji imeli, in to je pri pripravi in sprejemu zaključnega računa. Namesto
               povečanja avtonomije se povečuje administrativno upravljanje financerjev. Sveti
               zavodov izgubljajo pomen, ki se nanaša na finančno poslovanje. Določbe zakona
               zanemarjajo dejstvo, da se del dejavnosti zavodov financira tudi iz tržnih prihodkov.
               Potrebno zmanjšanje sredstev za plače, kot ga predvidevata oba proračuna, bo mogoče
               doseči z različnimi ukrepi, ki bodo zanesljivo vplivali na obseg in kakovost javne
               službe na posameznem področju, z zmanjšanjem kakovosti. Glede na določbe Zakona o
               sistemu plač in Zakona o uravnoteženju javnih financ je pričakovati, da bo to na
               nekaterih področjih mogoče doseči le z bistvenim znižanjem normativom. Kazenske
               določbe so v primerjavi s tistimi, ki se nanašajo na neposredne uporabnike proračuna,
               bistveno ostrejše, za kar ni videti razloga. Namesto da bi sledili procesu
               povečevanja avtonomije, delamo obratni proces. Zadolževanje v prihodnjih dveh letih
               je predvideno v višini 9, 1 milijarde evrov, kar je za eno milijardo več kot v letih
               2010 in 2011. Kje so zaveze o zmanjševanju dolga? Kje so zaveze o koncu zadolževanja,
               o katerih je govoril finančni minister? V povezavi s tem se včeraj ponovno
               predstavljena ideja o fiskalnem pravilu zdi naravnost smešna, ker očitno volje in
               mehanizmov za to, da uravnotežimo javne finance v srednjeročnem obdobju ni. Še več, v
               zakon se sistemsko vgrajuje ukinitev kapitalske družbe. V slovenskem državnem
               holdingu so nekateri v koaliciji unovčili pomembno zmago in ohranili kapitalsko
               družbo znotraj slovenskega državnega holdinga. Kaj pa se dogaja zdaj? Z obveznostjo
               za dofinanciranje proračuna s strani kapitalske družbe se kapitalsko družbo sili v
               razprodajo njenega premoženja, deležev v Krki, Gorenju, Petrolu, Hitu in drugih
               pomembnih družbah v Republiki Sloveniji. Ne uničimo tega premoženja! Ohranimo samo
               tisti del, ki je za kapitalsko družbo vzdržen, na ravni 50 milijonov evrov letno.</p>
               <p>Socialni demokrati bomo zaradi vsega naštetega nasprotovali sprejemu zakona.</p>
            </sp>
            <sp xml:id="SDZ6-Izredna-23-2012-12-05.sp279">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Državljanske liste gospa Polonca Komar.</p>
            </sp>
            <sp xml:id="SDZ6-Izredna-23-2012-12-05.sp280">

               <speaker>POLONCA KOMAR (PS DL):</speaker>

               <p>Hvala za besedo. Spoštovani kolegi, kolegice!</p>
               <p>Pod finančnim ministrom Državljanske liste in s podporo koalicijskih partnerjev je
               slovenski vladi prvič v štirih letih uspelo zmanjšati primanjkljaj in omejiti
               zadolževanje države. Obljubili smo znanje, kompetentnost in rezultate. Obljubo smo
               skupaj s koalicijskimi partnerji držali. Trend želimo nadaljevati tudi v prihodnje.
               Kot smo obljubili našim volivkam in volivcem, v letu 2013 bi radi primanjkljaj
               spraviti pod 3 % BDP. Do konca mandata želimo proračunski primanjkljaj izničiti,
               torej v praksi uveljaviti načelo, da lahko porabimo le toliko, kot ustvarimo. Od
               vsega začetka se trudimo nadzorovati potrošnjo in zaposlovanje v javnem sektorju. V
               ožji javni upravi smo pri tem bolj uspešni kot v avtonomni sferi. Tudi zato proračun
               prinaša uveljavljanje odgovornosti predstojnikov za njegovo izvajanje. S tem
               uresničujemo predvolilne obljube v večji odgovornosti menedžmenta v javnem sektorju.
               Proračun temelji na treh predpostavkah: povečanju prihodkov, kjer prispevajo tisti,
               ki lahko, znižanju odhodkov na način, da se čim manj prizadene gospodarstvo in čim
               bolj spodbuja rast, ter na strukturnih reformah. Za njegovo uspešno izvajanje
               potrebujemo vse troje. Za nemoteno izvrševanje sprejetega proračuna je potreben Zakon
               o izvrševanju proračuna Republike Slovenije. Predlog zakona, ki je pred nami, sledi
               Zakonu o javnih financah in njegovim načelom. Z uveljavitvijo tega zakona bo
               uveljavljen državni proračun za leti 2013 in 2014.</p>
               <p>V Državljanski listi smo prisluhnili nevladnim organizacijam in se zavzeli za
               spremembo dikcije prvotnega 26. člena. Prvotni predlog zakona je namreč dopuščal
               izplačilo predplačil nepridobitnim osebam javnega in zasebnega prava le v primerih,
               ko je šlo za namenska sredstva EU ali drugih finančnih mehanizmov in s slovensko
               udeležbo. Višina je bila omejena na 20 % skupne vrednosti predvidenih izplačil.
               Izkušnje nevladnih organizacij pa kažejo, da 20 % predplačila pogosto ne zadostuje za
               uspešen zagon projektov in da se prejemnice zato ukvarjajo s precejšnjimi
               likvidnostnimi težavami, zato smo ta predplačila povečali na 30 % skupne vrednosti
               predvidenih izplačil. Prav tako smo z amandmaji razširili krog subjektov, ki ta
               predplačila lahko prejemajo.</p>
               <p>V Državljanski listi se od vsega začetka zavzemamo tudi za nemoteno in kakovostno
               opravljanje dejavnosti RTV Slovenija, zato smo predlagali spremembo prvotnega
               določila 55. člena tega zakona. Najprej smo vztrajali pri ohranitvi RTV prispevka na
               sedanji ravni, kasneje pa smo v dogovoru z ostalimi koalicijskimi partnerji sklenili,
               da bo tudi z znižanjem RTV prispevka za 5 % RTV Slovenija kot ustanova sorazmerno
               udeležena v varčevalnih ukrepih, hkrati pa ji bo omogočeno nemoteno opravljanje javne
               službe na področju radijske in televizijske dejavnosti določene z Zakonom o RTV
               Slovenija. Prisluhnili smo tudi pripombam glede 64. in 65. člena predloga zakona.
               Stališče Državljanske liste je, da se odgovornim osebam neposrednih in posrednih
               proračunskih uporabnikov ne grozi z visoko kaznijo in celo z razrešitvijo, temveč je
               naš namen le opozoriti na resnost razmer, v katerih se nahajamo in ki se jih morajo
               zavedati tudi odgovorne osebe. Zato smo z amandmajem prvotno predvideno globo za
               prekršek odgovorne osebe znižali z 10 na 2 tisoč 500 evrov, kar je tudi v skladu z
               Zakonom o prekrških, jasneje pa smo določili tudi kršitve.</p>
               <p>Za konec bi želela poudariti še naslednje. Vlada ne varčuje, saj kdor varčuje, ima
               na koncu kaj privarčevanega. Mi pa še vedno porabimo precej več, kot ustvarimo. Vlada
               le omejuje obseg zadolževanja in manj naših bremen prelaga na bodoče rodove. Kdor
               govori o varčevanju, ta ne razume najbolje financ. Spodbujati rast pomeni sprejeti
               strukturne reforme, ki gospodarstvu to omogočajo. Velike državne investicije v
               majhnem in odprtem gospodarstvu nikoli niso bile učinkovite in tudi nikoli ne bodo.
               Namesto tega je treba predvsem krepiti konkurenčnost in inovativnost, to je edina
               pot. Mi smo izvozno-uvozno gospodarstvo in naše edino upanje sta odprtost in
               tekmovanje na svetovnih trgih.</p>
               <p>V Državljanski listi bomo Zakon o izvrševanju proračuna podprli. Hvala.</p>
            </sp>
            <sp xml:id="SDZ6-Izredna-23-2012-12-05.sp281">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske ljudske stranke, gospod Janez Ribič.</p>
            </sp>
            <sp xml:id="SDZ6-Izredna-23-2012-12-05.sp282">

               <speaker>JANEZ RIBIČ (PS SLS):</speaker>

               <p>Gospod predsednik Državnega zbora, hvala za besedo. Spoštovani gospod minister za
               finance, poslanke in poslanci!</p>
               <p>V Poslanski skupini Slovenske ljudske stranke bomo podprli Zakon o izvrševanju
               proračuna za naslednji dve leti. Določila zakona so nekoliko strožja in bolj
               natančna, kot je bilo to do sedaj v navadi, a zavedati se moramo, da so na področju
               javnih financ pred nami zelo zahtevne razmere. Zakon zahteva zelo natančno
               spremljanje izdatkov proračuna ob hkratnem še večjem nadzoru. Besedilo med drugim
               uvaja davek na nepremičnine, vredne nad pol milijona evrov. Zelo pomembna se nam zdi
               tudi ureditev, s katero se določa obvezna priprava polletnega poročila za proračunske
               uporabnike in obvezna priprava sanacijskega načrta, če se ugotovi presežek odhodkov
               nad prihodki iz naslova izvajanja javne službe.</p>
               <p>Ob tem velja omeniti nekaj določil, ki smo jih naknadno uskladili. Tako smo za
               določene osebe javnega ali zasebnega prava omogočili do 30 % predplačila in na ta
               način poskušali omogočiti čim širše sodelovanje teh družb na različnih razpisih. Res
               je, uvajamo tudi kazenske sankcije oziroma denarne kazni za odgovorne osebe
               neposrednega ali posrednega uporabnika proračuna, države ali občine, in sicer če ne
               delajo v skladu s predhodno določenimi izhodišči, ne pripravijo zahtevnega
               sanacijskega načrta ali ustvarijo primanjkljaj na plačnih kontih. Pri najhujših
               kršitvah lahko pride tudi do razrešitve odgovorne osebe.</p>
               <p>Tu je še zloglasni 55. člen, ki opredeljuje višino prispevka za programe
               Radiotelevizije Slovenija. V Slovenski ljudski stranki smo upravičeno izkazali
               bojazen, da bi znižanje prispevka pomenilo prevelik začetni šok za ta javni zavod, še
               posebej zato, ker mu zakonskih obveznosti nismo zmanjšali. Po drugi strani pa, in to
               je za nas še pomembneje, se kažejo pozitivni premiki pri poslovanju zavoda. Tako je
               evidentno, da so na Radioteleviziji Slovenija začeli reorganizacijo in
               racionalizacijo poslovanja, začeli so odpravljati nepravilnosti in očitno je, da se
               tudi v njihovi logiki nekaj premika. Tako je koalicija sklenila kompromisni predlog,
               ki znižuje RTV prispevek za 5 %. Na ta način tudi naša javna televizija sodeluje pri
               reševanju kriznih razmer, hkrati pa je ta poseg v njeno financiranje še dovolj
               zmeren, da ne bo potrebnih večjih posegov v pripravo vsebin.</p>
               <p>Zakon o izvrševanju proračuna je dobra podpora proračunoma za naslednji dve leti. Je
               pomemben del pri uvajanju odgovornejšega ravnanja z javnimi sredstvi in temelj za
               izvedbo javnofinančne konsolidacije v naslednjih letih. Tako ima vso podporo
               poslancev Slovenske ljudske stranke. Hvala.</p>
            </sp>
            <sp xml:id="SDZ6-Izredna-23-2012-12-05.sp283">

               <speaker>PREDSEDNIK DR. GREGOR VIRANT:</speaker>

               <p>Še v imenu Poslanske skupine DeSUS, gospa Marija Plevčak.</p>
            </sp>
            <sp xml:id="SDZ6-Izredna-23-2012-12-05.sp284">

               <speaker>MARIJA PLEVČAK (PS DeSUS):</speaker>

               <p>Hvala za besedo. Še enkrat, lep dober večer! Zunaj je že tema, kajne.</p>
               <p>Pred nami je tehnični zakon, ki je spremlja proračun za naslednji dve leti. Njegov
               namen je uzakoniti rešitve za tekoče, nemoteno izvajanje proračuna. Slednji je v
               prihodnjih dveh letih naravnan tako – še enkrat poudarjam –, da se proračunski
               primanjkljaj poskuša znižati pod 3 % bruto domačega proizvoda. Za leto 2013 je
               predvideno znižanje proračunskega primanjkljaja na 2,8 %, v letu 2014 pa na 2,5 %. Za
               potrebe izvrševanja proračuna se bo Slovenija lahko zadolžila največ za 3,1 milijarde
               evrov. Ta zakon vladi daje jasna pooblastila glede možnosti upravljanja z državnim
               proračunom in zadolževanjem. Ureja namenske prihodke in odhodke. Zakon posega na
               marsikatero področje družbenega življenja. Znižuje povprečnine, ki iz izbrane
               dohodnine pripadajo občinam. Mejo za obdavčitev s kriznim davkom na nepremičnine niža
               na pol milijona vrednosti. Znižuje RTV prispevek, zdaj samo polovično od prejšnjega
               predloga. Proračunske uporabnike zavezuje k nižanju stroškov za plače in jim
               prepoveduje izplačevanje dodatkov za delovno uspešnost, posega pa tudi v pokojnine in
               ureja nov oziroma dodatni vir za kritje minusa v pokojninski blagajni. Namen zakona,
               ki je pred nami, skupaj z obravnavanima proračunoma, je, da se skuša uravnati
               odhodkovna stran proračuna s prihodkovno. Vemo pa, kakšno je danes razmerje med
               njima.</p>
               <p>V Poslanski skupini DeSUS se zavedamo, da je gospodarska, finančna kriza storila
               svoje in popolnoma ohromila glavnega financerja proračuna, to je naše gospodarstvo.
               Poleg tega si ne smemo zatiskati oči in zanikati dejstva, da je poraba države na vseh
               segmentih javnofinančnih sredstev prekomerna. V sled tega so potrebni rezi v
               javnofinančne izdatke na vseh področjih vse dotlej, dokler kriza ne mine, dokler ne
               dobimo ponovne pozitivne gospodarske rasti. Do takrat, pa sam bog ve kdaj, pa bi
               moralo biti jasno prav vsem, da nam ne preostane nič drugega kot varčevanje in
               pametno gospodarjenje s tem, kar trenutno imamo.</p>
               <p>Kar se tiče posegov v pokojnine, ki jih predvideva ta zakon, pa naj povem sledeče. V
               osnovnem predlogu tega zakona je Vlada predlagala popolno zamrznitev v naslednjih
               letih. Koalicijska pogodba ne predvideva te zamrznitve, saj določa usklajevanje
               pokojnin že v naslednjem letu. Ker je usklajevanje pokojnin delno zamrznjeno že dve
               leti, zadnje leto pa se pokojnine sploh niso usklajevale in ker se v DeSUS zavedamo,
               da je splošno družbeno gospodarsko finančno stanje v državi izjemno kritično, smo
               pristali na kompromisno rešitev, ki pa je – to moram izrecno poudariti – vsekakor
               boljša kot letošnje nično usklajevanje. V tem zakonu je usklajevanje pokojnin v
               naslednjih dveh letih vezano na sistemski zakon, to je Zakon o pokojninskem in
               invalidskem zavarovanju-2, ki ga sprejemamo oziroma smo ga sprejeli včeraj. Slednji
               določa, da se pokojnine usklajujejo enkrat letno s formulo, ki ustreza sledenju plač
               v 60 % in sledenju življenjskih stroškov, višanju življenjskih stroškov v 40 %.
               Predvidena je varovalka, da se v nobenem primeru pokojnine ne morejo uskladiti za
               manj kot za polovično rast plač. Glede na javnofinančno stanje za leto 2013 je
               usklajevanje sicer predvideno, vendar ne tako, kot je določeno v osnovnem členu, pač
               pa z rastjo plač in v maksimalni višini 50 milijonov. To je tudi znesek, katerega ne
               prispeva proračun, pač pa ga zagotavlja proračun.</p>
               <p>Usklajevanje pokojnin v naslednjih letih je pogojeno s sprejetjem in uveljavitvijo
               novega pokojninskega zakona, ki smo ga že sprejeli. Pokojnine se v prihodnje na
               podlagi sprejetega zakona in pokojninskega zakona lahko usklajujejo, zato bo ta akt
               Poslanska skupina DeSUS podprla.</p>
            </sp>
            <sp xml:id="SDZ6-Izredna-23-2012-12-05.sp285">

               <speaker>PREDSEDNIK DR. GREGOR VIRANT:</speaker>

               <p>Končali smo s predstavitvijo stališč poslanskih skupin. Prehajamo na razpravo o
               členih in o vloženih amandmajih.</p>
               <p>V razpravo dajem 26. člen in amandma poslanskih skupin koalicije k 26. členu. Želi
               kdo razpravljati? Nihče.</p>
               <p>Amandma k 48. členu, to je amandma Poslanske skupine Socialnih demokratov. Ni želje
               za razpravo. Je? Gospod Janko Veber. Kdo drug? Ne.</p>
               <p>Potem pa amandma Poslanske skupine Socialnih demokratov k 51. členu. Želite? Ne.</p>
               <p>Amandma Poslanske skupine Socialnih demokratov k 55. členu. K 55. členu imamo dva
               amandmaja. Razpravljali bomo o amandmaju Poslanske skupine Socialnih demokratov in o
               amandmaju Poslanske skupine Pozitivne Slovenije.</p>
               <p>Gospa mag. Majda Potrata.</p>
            </sp>
            <sp xml:id="SDZ6-Izredna-23-2012-12-05.sp286">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Se opravičujem zaradi zapletanja pri prejšnjih
               amandmajih.</p>
               <p>55. člen se dotika višine prispevka za programe RTV Slovenija. To je eden tistih
               členov, ki pravzaprav v ZIPro ne sodi, ker bi po Zakonu o RTV moral višino prispevka
               določati Zakon o RTV. Napaka ali pa dejstvo je, da je višina RTV prispevka v ZIPro iz
               časov, ko je bil Zakon o RTV na referendumu zavrnjen, bilo je pa premalo časa zato,
               da bi bila višina RTV prispevka popravljena in uvrščena v Zakon o RTV. Zato je prišlo
               do kratkotrajnega izpada, potem smo pa RTV prispevek uvrstili v ZIPro. S 55. členom
               se to nedopustno stanje nadaljuje. Ni bilo nobenega razloga za to, da ne bi mogli v
               predpisanem času določiti višine RTV prispevka in popraviti zakona. Ves čas odkar je
               v vlado nastopila ekipa Ivana Janše, je bilo govora o popravku Zakona o RTV, pa se to
               ni zgodilo. In sedaj dobimo popravek predpisanega ali zapovedanega prispevka za
               fizične in pravne osebe, ki je po mojem mnenju hotel kaznovati javni zavod RTV in je
               znižal RTV prispevek. Posebej poudarjam, da je to RTV prispevek, ki ga plačujejo
               gospodinjstva iz lastnih sredstev. To niso sredstva iz državnega proračuna in to je
               bistveno. Če bi nam bilo kaj mar za javni servis v obsegu in vsaj v takšnii kakovosti
               kot sedaj, potem tega predloga koalicija ne bi sprejela. Želje po znižanju RTV
               prispevka ne vidim drugače kot želje po discipliniranju, zastraševanju in kaznovanju.
               Gre namreč za to, da je res poročilo Računskega sodišča tako, da javnemu zavodu
               nalaga nekatere popravke, ampak kar se je dogajalo v tem mandatu z RTV, je na meji
               neverjetnega, od nedopustne razrešitve nadzornega sveta do tega zadnjega dejanja. S
               prepolovljeno napovedano namero znižati RTV prispevek je koalicija naredila javnemu
               zavodu prav tako škodo, res nekolika manjšo, ki se lahko skrije za popularnimi 5 %,
               ker 5 % je nekaj, kar je pavšalnega in je bilo vsem vzetega, čeprav vemo, da 5 % pri
               plačah ni vedno 5 % in da je 5 % pri zniževanju sredstev lahko 16 % ali pa 20 %. Po
               pritiskih javnosti, po pozivih naj vendarle ne rušimo in ne uničujemo javnega zavoda
               RTV, po nepripravljenosti za razpravo o tem, kakšen servis državljanske in državljani
               Slovenije pričakujemo, po nepripravljenosti prisluhniti poprej, je zdaj izbruhnil
               amandma, ki je bil vložen na Zakon o izvrševanju proračuna in smo bili v neki
               absurdni situaciji. Ali zvišujemo ali znižujemo? Ker z 31. decembrom bo RTV prispevek
               v takšni višini, kot je določen zdaj, v višini 12,75, za veliko večino gospodinjstev
               ugasnil. Če RTV prispevek ne bo določen z ZIPro, potem bo zazijala praznina in bo RTV
               še v hujši zadregi kot z znižanim RTV prispevkom. ZIPro je na novo določil, ker je to
               ZIPro za leto 2013 in za 2014, in predlagatelj RTV prispevka ni bil zavezan nikakršni
               višini. Vprašanje je, če je hotel ali ni, zadržati stanje, kakršno je obstajalo. Zato
               se amandma Socialnih demokratov vrača k prvotni različici predlaganega zakona RTV, ki
               vse kategorije določanja RTV prispevka zadržuje v tisti višini, kakršno je sprejela
               danes tolikokrat napadena vlada Boruta Pahorja, ki si je upala dvigniti RTV prispevek
               v času, ko je imel glavno besedo na RTV še prejšnji generalni direktor in ko je celo
               kdo od članov programskega sveta, ki je blizu vladni koaliciji, izrekel javno zahvalo
               Vladi, da je prisluhnila potrebam javnega zavoda in RTV prispevek zvišala. Razumem,
               da je SDS v veliki stiski, zato ker so prvi tako imenovani Grimsov zakon o RTV
               uveljavljali z geslom o znižanem RTV prispevku, razumem to zadrego, ampak vsaj kdaj
               bi pa pričakovali, da bi avtor tega zakona v svoji poslanski skupini prepričal svoje
               kolegice in kolegice o ustavni pravici do obveščenosti, na katero se tako rad
               sklicuje. In prva naloga Javnega zavoda RTV je ravno ta, da zagotavlja kakovosten
               informativni program. Poleg tega se nenehno ob javnem zavodu RTV ukvarjamo z mislijo,
               ali je lahko gledanost posamičnih oddaj res edino merilo, ki odloča o tem, če so neke
               oddaje še vredne investiranja, pripravljanja ali ne. Opozorim naj, da ima zakon jasna
               določila, zakaj vse mora poskrbeti, poleg tega pa mora po novem poskrbeti še za delež
               financiranja slovenskega filmskega centra. Tudi ta dajatev zmanjšuje prispevke RTV.
               Ustavno sodišče se je pa že izreklo v preteklosti o tem, da se v sredstva za
               uresničevanje z zakonom predpisanih nalog ne sme posegati. Mislim, da je bilo
               velikokrat že govora o tem, da bi nam prav prišla poglobljena razprava o tem, kakšen
               naj bi bil obseg javne službe, hkrati pa bi morali zagotavljati kakovost.</p>
               <p>RTV Slovenija se kot največji kulturni zavod financira iz treh virov. Prvič, iz
               proračuna. O tem je govoril dr. Göncz v stališču Poslanske skupine Narodnih skupnosti
               in je odlično prikazal, da nima smisla, o tem še kaj govoriti. Hočem samo povedati,
               da podpiram njegova stališča, ker imamo zakonske, ustavne obveznosti do tega. Na
               poslansko vprašanje sem dobila odgovor, da sredstev v proračunu za ta del dejavnosti
               ne bo v enaki višini, ampak da bodo sredstva znižana. Torej, tu je prvo znižanje.
               Drugo znižanje je iz tržne dejavnosti. Velik del sredstev iz tržne dejavnosti se
               pridobiva od reklamnih sporočil. Po volji Državnega zbora je bil čas za reklame na
               programsko uro skrajšan z devetih minut na sedem minut, komercialka ima pravico do
               dvanajstih minut, pa naj vas znova opozorim, da evropska direktiva ne zahteva
               ločevanja med komercialno in nacionalno avdiovizualno dejavnostjo. Ampak to je bila
               naša odločitev in smo s svojo odločitvijo zmanjšali prilive iz tržne dejavnosti. In
               tretji vir je RTV naročnina. Zdaj, kolikor spremljam razprave v Državnemu zboru, je
               RTV naročnina vedno kamen spotike. To pa zato, ker se iz prispevka posameznika
               zatečemo k interpretaciji kumulativnega podatka ali pa višino prispevka primerjamo s
               kakšno drugo državo, ki ima dosti večji trg in dosti več vplačnikov v proračun, s
               službo BBC recimo ali pa z italijansko televizijo. Zdi se mi neodgovorno, da hkrati
               od televizije zahtevamo, da opravlja vse naloge, ki jih po zakonu mora opravljati, in
               da imamo nenehno pripombe na to, kakšna je kakovost pripravljenega, hkrati pa režemo
               sredstva! Zdi se mi, da je najboljši izhod iz te zadrege, da sprejmete amandma
               Poslanske skupine Socialnih demokratov ali pa Pozitivne Slovenije, ki v besedilu
               ZIPro vrača takšno višino prispevka za posamične kategorije, kot je bila v letu 2012.
               Ne gremo nižje, niti višje – ohranjamo stanje, kakršno je. Ne delamo proti gledalkam
               in gledalcem, poslušalkam in poslušalcem zato, ker smo jim kot zakonodajalci v celi
               vrsti stvari jemali, tu jim pa ne jemljemo. Menimo, da je ob vsem varčevanju, ob vsem
               zmanjševanju prihodkov kakovosten javni servis res zelo pomemben. Seveda so pa
               individualne predstave o tem, kakšno naj bo kakovostno novinarstvo, verjetno res
               različne in to lahko znova postane predmet obkladanja, kot je bilo to pri prejšnji
               točki dnevnega reda, kjer je koalicija menila, da opozicija ne sme vlagati
               amandmajev, da ne sme drugače misliti, kot misli koalicija. Samo sprašujem se, kje je
               potem novi čas, ki je nastopil, čas medsebojnega razumevanja in sodelovanja, ko si
               bomo prisluhnili in ko bomo razumeli sodelovanje. Ne pa, da bo tisti drugi, ki je
               manjši, ki je opozicija, samo tiho pristal na vse, kar reče veliki, ampak da bo
               veliki priznal ali pokazal velikodušnost za ideje majhnega in bo sprejel njegov
               amandma.</p>
               <p>Kličem torej k razumevanju zadrege, v kakršni se je znašel javni zavod RTV, ker
               posledice bomo čutili vsi, potem bomo pa rekli, zakaj ni tega in tega. Ali se
               spomnite morebiti zadreg, ki smo jim bili priča po tisti določbi ZUJF, ko se v javnih
               zavodih ni smelo sklepati pogodb? Potem bomo pa rekli, zakaj bodo pa črtali ravno
               mojo oddajo, zakaj pa ne one druge. Navsezadnje si je programski svet pustil še nekaj
               časa za to, da bo odločil, kje bodo rezali, če bomo znižali RTV prispevek na
               predlagano višino, kot je zdaj zapisana v ZIPro, to je 12,11. Predlagam, da omogočimo
               programskemu svetu, da ob varnem in skrbnem pregledu dejanskih stroškov pri odločnem
               odpravljanju slabosti, ki jih je ugotovilo Računsko sodišče, in hkrati ob spoštovanju
               zakonskih določb, opravijo svoje delo tako, da bo lahko nadzorni odbor v novi
               sestavi, ker to bo pa zdaj vaš nadzorni odbor, ugotovil, da javni zavod posluje dobro
               in odgovorno.</p>
               <p>Še enkrat, pričakujem podporo temu amandmaju. Hvala.</p>
            </sp>
            <sp xml:id="SDZ6-Izredna-23-2012-12-05.sp287">

               <speaker>PREDSEDNIK DR. GREGOR VIRANT:</speaker>

               <p>Mag. Branko Grims.</p>
            </sp>
            <sp xml:id="SDZ6-Izredna-23-2012-12-05.sp288">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Prav lepo je bilo tole poslušati, samo v izhodišču je bila ena napaka. Amnezija je
               zmeraj velik problem, namreč v ZIPro se višina RTV prispevka ni znašla zato, ker je
               bil širši Zakon o RTV zavrnjen na referendumu, ampak je bil tam že leto dni pred tem.
               To je bila suverena odločitev takratne koalicije na predlog ministrice Majde Širca in
               ne boste verjeli, to nesistemsko rešitev, to napako, kot je danes gospa Potrata sama
               dejala, je takrat ista gospa Potrata zagovarjala s strastjo ognjevitega dekleta.
               Glede na večer, ki je danes, to je Miklavžev večer, je to tako značilno: če dekle v
               ognju strasti preveč greši, se na današnji večer kesa.</p>
            </sp>
            <sp xml:id="SDZ6-Izredna-23-2012-12-05.sp289">

               <speaker>PREDSEDNIK DR. GREGOR VIRANT:</speaker>

               <p>Mag. Majda Potrata, razprava.</p>
            </sp>
            <sp xml:id="SDZ6-Izredna-23-2012-12-05.sp290">

               <speaker>MAG. MAJDA POTRATA (PS SD):</speaker>

               <p>Hvala za ta izlet.</p>
               <p>Bi vrnila z nekim naslovom literarnega besedila: Pridna dekleta pridejo v nebesa,
               poredna pa povsod. Bodimo zdaj resni in se lotimo teme, ker tema je resna in nima nič
               opraviti s kesanjem, z mrakom, z večerom in ne vem, s čim še vse. Govorimo o resnih
               stvareh in skušamo problem minimalizirati tako, da se spotikamo v osebne lastnosti
               neke druge osebe.</p>
               <p>Kaj je bilo kdaj predlagano, ali ni bilo predlagano, je meni jasno, ampak gospod
               Grims, takrat sem bila predsednica odbora z malo drugačnim imenom, kot je vaše, in je
               bilo treba poskrbeti za to, da je imel javni zavod zagotovljene finance. Nikoli nismo
               skrivali, da to ne sodi v ZIPro, in če bi bili korektni, potem bi povedali, da niste
               hoteli sklicati nujne seje Odbora za izobraževanje, znanost, kulturo, šport in
               mladino, kot smo vam predlagali, da bi obravnavali predlog za sklic nujne seje pred
               obravnavo ZIPro in bi lahko sprejeli dva zelo pomembna sklepa, ki bi olajševala. Prvi
               bi bil ta, da mora biti v prihodnje RTV prispevek določen v zakonu, in drugi sklep,
               da ostane RTV prispevek v višini, o kakršni smo govorili. Vi pa ste raje sklicali
               nujno sejo o grehih, ki se dogajajo na RTV, in ste v zahtevi startali samo na RTV in
               na obveščanje. Hvala bogu ste potem sklenili tisto sejo umakniti, škodo ste pa tako
               ali tako že naredili, če sva že ravno pri tem. Če ste mislili, da boste sejo lahko
               briskirali tako, da jo za jutrišnji dan znova postavljate v položaj, da bodo morali
               vabljeni verjetno čakati v visokem startu, da bodo pritekli na sejo – ker sem že
               nekaj takšnih stvari pri vas doživela, da ste prestavljali in potem vabljeni niso
               bili pravočasno obveščeni, kdaj naj pridejo na sejo, in smo sejo o problemih, ki se
               jih zadevajo, začeli brez njih. Jutri se nam utegne natanko to zgoditi.</p>
               <p>Gospod Grims, ne kažem nobenega kesanja, kažem samo veliko pripravljenost urediti
               neko vprašanje, ki je slabo urejeno. To pa res! Hvala.</p>
            </sp>
            <sp xml:id="SDZ6-Izredna-23-2012-12-05.sp291">

               <speaker>PREDSEDNIK DR. GREGOR VIRANT:</speaker>

               <p>Dobro, če ni več želje po razpravi o amandmajih k 55. členu.</p>
               <p>Prehajamo na razpravo o amandmaju Poslanskih skupin Pozitivne Slovenije in
               Državljanske liste k 59. členu.</p>
               <p>Gospod Jože Tanko.</p>
            </sp>
            <sp xml:id="SDZ6-Izredna-23-2012-12-05.sp292">

               <speaker>JOŽE TANKO (PS SDS):</speaker>

               <p>Hvala lepa za besedo, spoštovani kolegi.</p>
               <p>Tu gre za amandma, ki koalicijsko ni usklajen. Moram reči, da smo nekatere stvari
               danes zelo intenzivno obravnavali in tega predloga, ki je zdaj vložen, ni nihče od
               koalicijskih partnerjev sprožil takrat, ko smo obravnavali predloge amandmajev k
               Zakonu za izvrševanje proračuna. Drugo, kar se tukaj postavlja, je tudi procesno
               vprašanje. Imamo 117. člen Poslovnika ki natančno ureja vrstni red obravnave
               predlogov zakonov, kadar so vloženi. Glede na to, da imamo v postopku zakon, ki ureja
               isto družbeno razmerje kot predlagani amandma in je bil vložen prej, mislim, da bi
               moral predsednik Državnega zbora ta predlog amandmaja zavrniti, dokler se ne zaključi
               glasovanje o Zakonu o uravnoteženju javnih financ. To mislim, da bi bila normalna
               dolžnost. To je enako, kot če bi zakon, ki ureja isto družbeno razmerje in ki ima
               končano drugo obravnavo, prehiteli z neko rešitvijo, z nekim zakonom, ki je prišel v
               postopek naknadno. To govorim tudi zato, ker je bil popolnoma identičen amandma, ki
               ste ga vložili k Zakonu o izvrševanju proračuna, zavrnjen na razpravi na delovnem
               telesu, ko se je obravnaval Zakon o uravnoteženju javnih financ. Glede na to, da bi
               moral predsednik Državnega zbora skrbeti predvsem za to, da vse stvari potekajo
               skladno s Poslovnikom, skladno s pravili, ki jih imamo v Državnem zboru, in da je sam
               med akterji oziroma njegova poslanska skupina pri vložitviji tega zakona, ki posega v
               enako družbeno razmerje, kot zakon, ki je že v postopku v Državnem zboru in to z že
               zaključeno drugo obravnavo na delovnem telesu, je po mojem mnenju precej sporno iz
               vsebinskih in morda še kakšnih drugih razlogov.</p>
               <p>Prav tako bi rad opozoril še na pripombe Zakonodajno-pravne službe. Dr. Samo Divjak,
               ki ga imamo v Državnem zboru, ki ste ga določili v Državnem zboru, v službah
               Državnega zbora za tistega pravnega strokovnjaka, ki je zadolžen za ta zakon, je na
               seji delovnega telesa posebej opozoril, in to s poudarkom, da se ne opredeljuje do
               vsebine tega amandmaja in do njegovega namena, ker to ni v njegovi pristojnosti, da
               je ta ureditev, ki ste jo predlagali in tudi zdaj velja, neurejena in opozoril je na
               čisto retroaktivnost tega zakona, s katerim bi posegli na 40 tisoč novih, ki bi jim
               odvzeli oziroma znižali pokojnine. Tako že z vidika spoštovanja služb Državnega
               zbora, na kar se zelo velikokrat sklicujete, spoštovani predsednik Državnega zbora,
               bi bilo mogoče dobro, da bi prebrali tudi mnenje Zakonodajno-pravne službe o točno
               tej ureditvi, ki jo zdaj predlagate. Ne nazadnje moram opozoriti tudi na to, da zakon
               razširja breme na novih okoli 40 tisoč upokojencev, ki se jim bo poseglo v te
               pravice. Zdaj bodo tisti upokojenci, ki imajo pokojnine nekaj nad 622 evrov,
               prisiljeni izravnati pokojnine tistim, ki imajo tisoč 200 ali tisoč 500 evrov
               pokojnine. Če je to predlog, ki sledi načelu pravičnosti, potem je to čudna razlaga
               pravičnosti.</p>
               <p>Pri tem moram reči, da v naši poslanski skupini tega predloga amandmaja zagotovo ne
               bomo podprli, ker posega v pravice tistih, ki imajo nižje pokojnine, ker širi krog
               tistih, ki se jih bo prizadelo s tem zakonom, in to za trikrat, in ker tudi ni
               skladen s pravičnostjo, ki jo tako radi zagovarjate. Predvsem pa tudi zato ne, ker je
               Zakonodajno-pravna služba opozorila, da ta predlog povzroča čisto retroaktivnost, ne
               pravo, ampak čisto retroaktivnost, zato ker niso urejene določene prehodne zadeve v
               predlogu. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp293">

               <speaker>PREDSEDNIK DR. GREGOR VIRANT:</speaker>

               <p>Pred razpravo mag. Alenke Bratušek bi odreagiral samo na ta procesni del. Naročil sem
               že, da se pri Zakonodajno-pravni službi preveri, kako je s procesno korektnostjo tega
               amandmaja. Najbrž se s tem strinjajo tudi predlagatelji, glede na to, da to isto
               vprašanje ureja tudi novela ZUJF, ki jo imamo v proceduri. Bomo dobili stališče in se
               bom potem na tej podlagi odločil.</p>
               <p>Besedo ima mag. Alenka Bratušek.</p>
            </sp>
            <sp xml:id="SDZ6-Izredna-23-2012-12-05.sp294">

               <speaker>MAG. ALENKA BRATUŠEK (PS PS):</speaker>

               <p>Na žalost ne ureja iste materije, sicer je ne bi bilo tukaj, ker so jo vaši
               koalicijski kolegi z veliko vnemo na sobotnem odboru zavrnili, na žalost.</p>
               <p>Vesela sem pa enega dela izvajanja gospoda Tanka, in to je mnenje Zakonodajno-pravne
               službe. Ker zdaj pa verjamem, da od danes naprej ničesar več, kar bo
               Zakonodajno-pravna služba zavrnila kot sporno, protiustavno in tako naprej, ne boste
               sprejemali. Gospod Tanko, prosim, da si preberete mnenje Zakonodajno-pravne službe o
               osnovnem ZUJF, ki je naredil to, kar danes popravljamo. Mislim, da je bilo več kot 20
               strani pripomb, pa niste imeli nobenega problema, vse je bilo lepo in prav. Ničesar
               niste rekli! Zakonodajno-pravna služba je rekla, da ni v redu. Lepo! Če smo že do
               danes delali mimo Zakonodajno-pravne službe oziroma ste delali, potem od danes naprej
               veljajo novi standardi in merila in nič, čemur Zakonodajno-pravna služba nasprotuje,
               ne bo sprejeto, če sem pravilno razumela vaše izvajanje. In o tem se danes sploh ne
               bi pogovarjali, če ne bi naredili takšnih razlik, kot ste jih naredili – upokojence
               ločite na tiste vaše in naše, in to je problem. Sama bi si želela – tudi za nas je ta
               amandma kompromis –, želeli smo si priti v prvotno stanje. Ampak ker, če verjamete
               ali ne, vemo, da javnofinančno stanje v Sloveniji ni v najboljši kondiciji, smo bili
               pripravljeni pristati na ta kompromis. Kolikokrat ste nas prosili, da stopimo skupaj
               in da skupaj poiščemo rešitve. Kolikokrat! Ampak stopiti skupaj ne pomeni stati na
               enem koncu, mi na drugem, in zdaj bomo čakali, da pride nekdo čisto do tja – treba se
               je najti nekje na sredini. Gospod Tanko, to pa ni sredina. Lahko spremenimo tudi
               tako, da vrnemo vse tja, kjer je bilo. To je bil naš osnovni predlog. Prosim vas
               tudi, da ne zavajamo ljudi, sami sebe, da posegamo sedaj v retroaktivnost in v ne
               vem, kaj še vse. Vemo, kdaj Zakon o izvrševanju proračuna stopi v veljavo. Berete
               mnenje Zakonodajno-pravne službe, kjer to pri ZUJF ni bilo tako natančno določeno.
               Pri Zakonu o izvrševanju proračuna je pa zelo natančno določeno, kdaj stopi v
               veljavo. Tako da tisto mnenje ne more biti popolnoma enako.</p>
               <p>Prosim vas, kolegice in kolegi, da ta amandma podprete.</p>
            </sp>
            <sp xml:id="SDZ6-Izredna-23-2012-12-05.sp295">

               <speaker>PREDSEDNIK DR. GREGOR VIRANT:</speaker>

               <p>Dobro. Kot rečeno, Zakonodajno-pravni službi sem že naročil, da pripravi mnenje
               glede procesnega vprašanja, predlagatelji, če lahko o tem amandmaju glasujemo glede
               na 116., 117. člen Poslovnika. Kot običajno se bom tega pač držal.</p>
               <p>Besedo ima mag. Kristina Valenčič, potem gospod Jože Tanko.</p>
            </sp>
            <sp xml:id="SDZ6-Izredna-23-2012-12-05.sp296">

               <speaker>MAG. KRISTINA VALENČIČ (PS DL):</speaker>

               <p>Hvala za besedo. Glede na to, da sem bila sama vključena v ta proces in tudi
               Državljanska lista, mi dovolite še kratko razlago ali obrazložitev z naše strani.</p>
               <p>Ne morem se strinjati, da ta amandma ni bil koalicijsko usklajevan. Veliko energije
               smo vložili v to, da bi se koalicija glede tega amandmaja uskladila, pa nam to ni
               uspelo. Zato smo s svojim amandmajem poskušali v soboto na Odboru za finance in tudi
               tam nismo bili uspešni. Ker se nam je danes ponudila še zadnja priložnost, smo to
               priložnost izkoristili, zato ker trdno verjamemo, da s tem odpravljamo krivičen ali
               neenakomeren poseg v pravice. Res je, drži, povečali bomo krog upravičencev, v katere
               posegamo, ampak bodo ta bremena enakomerneje porazdeljena.</p>
               <p>In zato res z vsem srcem verjamemo v ta amandma in zato ga tudi sama podpiram.</p>
            </sp>
            <sp xml:id="SDZ6-Izredna-23-2012-12-05.sp297">

               <speaker>PREDSEDNIK DR. GREGOR VIRANT:</speaker>

               <p>Gospod Jože Tanko.</p>
            </sp>
            <sp xml:id="SDZ6-Izredna-23-2012-12-05.sp298">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Kar zadeva rešitev 143. člena ZUJF, lahko vsi tisti, ki imate voljo, pogledate in
               preberete ustavne pritožbe, ki so bile izvedene. Ustavno sodišče je vse dosedanje
               pritožbe na Predlog zakona o uravnoteženju javnih financ zavrglo. Do zdaj se še ni
               pojavil upravičenec, ki bi uspel določbo razveljaviti na Ustavnem sodišču, še
               nobeden. Opozorilo ZPS – pa se lahko predsednik Državnega zbora še tako nasmeška –,
               je na tem mestu korektno, ker je ta predstavnik opozoril v tem konkretnem primeru
               vloženega amandmaja, zato ker nekaterih drugih stvari ne ureja, na čisto
               retroaktivnost. Tudi to imate v magnetogramu zapisano. Besedilo tega amandmaja se v
               ničemer, niti s črko, ne razlikuje od tistega, kar je bilo vloženo na matično delovno
               telo, in tam pač amandma ni dobil zadostne podpore. Predlagam, gospod predsednik,
               preden sploh nadaljujemo z razpravo o tem, da bi morda le prekinili sejo in dobili
               mnenje Zakonodajno-pravne službe. Mislim, da bi bilo dobro, da bi vi za to poskrbeli,
               še posebej, ker ste pravnik in najbrž berete stvari in Zakonodajno-pravna služba, če
               spoštujete njeno mnenje, vam je to napisala že v soboto, ko je bilo to obravnavano,
               je bilo znano. To ni od danes, to ni prišlo naknadno, ampak to je že znano od takrat.
               Me prav čudi, da ste vložili amandma, ki posega, ki povzroča čisto retroaktivnost.
               Pri zakonu o poslancih smo se ukvarjali z nepravo retroaktivnostjo in tisto je bil
               nekako razumljiv poseg. Tu pa se po mnenju Zakonodajno-pravne službe ukvarjamo s
               čisto retroaktivnostjo in s posegom v pravice dodatnih 40 ali več tisoč oseb. Velika
               večina med njimi je tistih, ki je nekaj nad pragom 622 evrov in ti bodo, zaradi volje
               nekaterih, plačali svoj prispevek tistim, ki imajo tisoč, tisoč 200, tisoč 500 evrov
               pokojnine. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp299">

               <speaker>PREDSEDNIK DR. GREGOR VIRANT:</speaker>

               <p>Kot rečeno, gospod Tanko, bom ta predlog upošteval in preden bom dal amandma na
               glasovanje – za to imam pa še kar nekaj časa –, bomo mnenje pridobili in ga bom
               upošteval, ker sem za to, da se stvari rešujejo skladno s Poslovnikom. Je pa treba
               biti natančen. Pri svojih procesnih odločitvah se vedno držim mnenja
               Zakonodajno-pravne službe, ki se nanašajo na procesna vprašanja, ko gre pa za
               vsebinske pripombe ZPS na različne predloge, pa prepuščam poslankam in poslancem, da
               presodite, ali so te pripombe take, da vas prepričajo ali ne preprečijo. Pri
               procesnih vprašanjih je pa predsedujoči tisti, ki odloča.</p>
               <p>Gremo naprej. K besedi se je javil gospod Matjaž Han, potem mag. Alenka
               Bratušek.</p>
            </sp>
            <sp xml:id="SDZ6-Izredna-23-2012-12-05.sp300">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Naprej, glasoval bom proti temu amandmaju, čeprav cenim napor Pozitivne Slovenije in
               Državljanske liste, da bi na nek način sanirali škodo, ki jo je naredila Janševa
               koalicija v tem mandatu, ki je 27 tisoč ljudem, upokojencem, vzela dobršen del
               pokojnin. Ne morem se znebiti, da je bilo to na osnovi ideologije.</p>
               <p>Če smo 27 tisoč ljudem naredili krivico in je naša poslanska skupina Socialnih
               demokratov dvakrat vložila zakon, ki bi te krivice popravil, ne morem sprejeti
               dejstva, da bomo zaradi kompromisov, za moje pojme nepravih, naredili krivico še 40
               tisoč upokojencem. Najbolj modro bi bilo, da bi vsem 27 tisoč upokojencem, ki ste jim
               z osnovnim ZUJF vzeli pokojnine, vrnili te pokojnine in upam, da bo ustavno sodišče
               tako določilo in da bomo morali upokojencem vrniti pokojnine. Zato tega amandmaja, ki
               bi 40 tisoč upokojencem, ki niso nič krivi, še dodatno znižal 5 % pri pokojnini, ne
               morem podpreti.</p>
               <p>In bi tako vas, spoštovani predsednik, kot gospoda Tanka, ki se zdaj sklicujete na
               Zakonodajno-pravno službo, enkrat tako, enkrat drugače, spomnil, da je dobro, če
               venomer, kadar sprejemamo zakone, upoštevate Zakonodajno-pravno službo. Hvala lepa.
               Glasoval bom proti temu amandmaju.</p>
            </sp>
            <sp xml:id="SDZ6-Izredna-23-2012-12-05.sp301">

               <speaker>PREDSEDNIK DR. GREGOR VIRANT:</speaker>

               <p>Mag. Alenka Bratušek, izvolite.</p>
            </sp>
            <sp xml:id="SDZ6-Izredna-23-2012-12-05.sp302">

               <speaker>MAG. ALENKA BRATUŠEK (PS PS):</speaker>

               <p>Gospod Han, kaj pa je krivih teh 27 tisoč, če ostali 40 tisoč ... <stage>/ oglašanje iz
               dvorane/</stage> Ja, mi smo vložili amandmaje, ampak na žalost pri tej koaliciji ne gre. Še
               vedno pa je 5 % bistveno manj kot 25 ali pa še več, in to je edini razlog, da smo se
               pod ta amandma podpisali.</p>
               <p>Zdaj pa samo še enkrat o teh učinkih za nazaj. Zakon o izvrševanju proračuna začne
               veljati 1. januarja, gospod Tanko, 1. januarja leta 2013. Kako lahko deluje za nazaj,
               ne vem in ne razumem, kakšna retroaktivnost. Od 1. januarja naprej bo tako, kot piše
               v tem amandmaju, če ga bomo sprejeli. Nobenih poračunov ni predvidenih in tako
               naprej, da nebi bilo dvoma. In še enkrat. Mnenje Zakonodajno-pravne službe berete
               takrat, ko je bil ta člen v predlogu ZUJF. Tam ni bilo natančno določeno, kdaj tisti
               zakon stopi v veljavo. Za Zakon o izvrševanju proračuna je popolnoma jasno, da stopi
               v veljavo oziroma se začne uporabljati 1. januarja 2013. Tako da glede tega ni
               problema.</p>
               <p>Še enkrat, z velikim veseljem podprem to – in tak je bil tudi naš amandma v soboto
               –, da se vrne vsem tistim, ki po moji oceni prav tako niso bili nič krivi, ali pa so
               bili takrat na napačni strani po oceni nekaterih. Zato se mi ne zdi prav in zato
               podpiramo ta amandma, da bo vsaj večji del, govorim zneskovno, teh krivic
               odpravil.</p>
            </sp>
            <sp xml:id="SDZ6-Izredna-23-2012-12-05.sp303">

               <speaker>PREDSEDNIK DR. GREGOR VIRANT:</speaker>

               <p>Gospod Jerko Čehovin, potem gospod Frangež in gospod Han.</p>
            </sp>
            <sp xml:id="SDZ6-Izredna-23-2012-12-05.sp304">

               <speaker>JERKO ČEHOVIN (PS PS):</speaker>

               <p>Hvala za besedo.</p>
            </sp>
            <sp xml:id="SDZ6-Izredna-23-2012-12-05.sp305">

               <speaker>PREDSEDNIK DR. GREGOR VIRANT:</speaker>

               <p>Pardon, proceduralno.</p>
               <p>Gospod Janko Veber, izvolite.</p>
            </sp>
            <sp xml:id="SDZ6-Izredna-23-2012-12-05.sp306">

               <speaker>JANKO VEBER (PS SD):</speaker>

               <p>Hvala, predsednik.</p>
               <p>Poglejte, glede na to, da 73. člen zelo jasno določa: če Državni zbor odloči, da je
               treba pridobiti mnenje delovnih teles, Zakonodajno-pravne službe ali vlade,
               predsedujoči prekine obravnavo točke dnevnega reda. Če sem prav razumel, Državni zbor
               sicer še ni odločil o tem, da bi pridobili mnenje Zakonodajno-pravne službe, je pa
               stališče predsednika, da to stališče pridobimo.</p>
               <p>Zato proceduralno predlagam, da Državni zbor odloči, da pridobimo mnenje
               Zakonodajno-pravne službe in prekinete to točko, dokler mnenja ne dobimo. Hvala.</p>
            </sp>
            <sp xml:id="SDZ6-Izredna-23-2012-12-05.sp307">

               <speaker>PREDSEDNIK DR. GREGOR VIRANT:</speaker>

               <p>Glejte, mislim, da to ni potrebno, zato ker bomo mnenje Zakonodajno-pravne službe
               pridobili pravočasno, do glasovanja. Saj to je bistveno.</p>
               <p>Proceduralno, mag. Majda Potrata.</p>
            </sp>
            <sp xml:id="SDZ6-Izredna-23-2012-12-05.sp308">

               <speaker>MAG. MAJDA POTRATA (PS SD):</speaker>

               <p>Gospod predsednik, nekaj časa se nam že dogaja, da sprejmemo dnevni red, da sprejmemo
               časovni razpored, ga določi kolegij, ga potrdimo, potem pa kar nekaj improviziramo.
               Bilo bi dobro, če bi kdaj svoje delo toliko uredili, da bi imelo vsaj toliko
               stabilnosti, da bi natanko vedeli, kaj nas čaka. Potem smo pa pod pritiskom, kar se
               zdaj govori, da bi še nocoj – pa je gospod Grims govoril o Miklavževem večeru –
               glasovali in potem bi morali na silo glasovati in verjetno bi bil vsak, ki bi hotel
               obrazložiti glas, deležen milih pogledov nasprotne strani.</p>
               <p>Zato predlagam, da bi se vendarle ravnali tako, kot je bilo določeno in napovedano,
               da so glasovanja jutri. Potem res ni nobene zadrege ob desetih zvečer prekiniti sejo
               in obravnavo te točke, ker je tako napovedano za jutri zjutraj ob 9. Ne vem, kje so
               razlogi, da tega ne bi mogli narediti. Vam bom, gospod predsednik, še z enim
               argumentom to utemeljila. Mediji so domnevali, da petkovega odločanja po časovnem
               razporedu nismo imeli zato, ker smo se menda bali. Ni dobro, da spreminjamo
               napovedane odločitve, navsezadnje nas nekateri spremljajo in temu tudi prilagajajo
               svoje delo. Hvala.</p>
            </sp>
            <sp xml:id="SDZ6-Izredna-23-2012-12-05.sp309">

               <speaker>PREDSEDNIK DR. GREGOR VIRANT:</speaker>

               <p>Hvala. No, saj o tem se bomo pogovorili, dogovorili, ko bomo zaključili
               razprave.</p>
               <p>Na glasovanje bom zaporedno dal dva sklepa. Prvi sklep bo, da pridobimo mnenje
               Zakonodajno-pravne službe o tem, ali so izpolnjene procesne predpostavke za vloženi
               amandma, in drugi predlog sklepa bo, da se seja prekine. Moje stališče je, da je prvi
               sklep logičen, torej da bomo pridobili mnenje in glede drugega pa mislim, da ni
               potreben, ker lahko Zakonodajno-pravna služba pripravlja to mnenje v času, ki je
               potreben za odločanje.</p>
               <p>Torej, najprej dajem na glasovanje predlog sklepa, da pridobimo mnenje
               Zakonodajno-pravne službe o izpolnjenosti procesnih pogojev za amandma k 59. členu.
               Prosim, če pogledate, če vaše glasovalne naprave delujejo oziroma vstavite kartice.</p>
               <p>Glasujemo o predlogu. Navzočih je 64 poslank in poslancev, za je glasovalo 64, proti
               nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Sklep je sprejet.</p>
               <p>In zdaj glasujemo še o predlogu, da zaradi tega prekinemo sejo.</p>
               <p>Glasujemo. Navzočih 64 poslank in poslancev, za je glasovalo 24, proti 38.</p>
               <p><stage>(Za je glasovalo 24.)</stage> <stage>(Proti 38.)</stage></p>
               <p>Torej sejo nadaljujemo, mnenje se bo pa pripravilo. Še je želja po razpravi.</p>
               <p>Gospod Jerko Čehovin, izvolite.</p>
            </sp>
            <sp xml:id="SDZ6-Izredna-23-2012-12-05.sp310">

               <speaker>JERKO ČEHOVIN (PS PS):</speaker>

               <p> Hvala.</p>
               <p>Kar se tiče tega 143. člena ZUJF – mislim, da je v tej državi naredil več škode kot
               pa koristi. Namreč, ne moremo se izogniti vtisu, da gre pri tej nacionalizaciji dela
               pokojnin določenim skupinam, za svojevrsten etnocid. Tukaj smo prišli do tega, da iz
               meseca v mesec krajšamo te vrste in na koncu se bo pokazalo, da gre samo za neke
               skupine upokojencev, ki nekomu pač niso všeč. Zato se mi zdi tak predlog, ki je bil
               pripravljen, na nek način res kompromis, za tiste ljudi, ki so prikrajšani, pa to
               pomeni, da vsaj nekaj od tega dobijo. Ne vem, zakaj takšno veselje, če nekoga
               prikrajšamo, če nekomu kaj vzamemo – tukaj ne govorimo o retrogradnosti. Kršimo celo
               ustavo in ustavni zakon. K ustavnem zakonu smo sprejeli določene <stage>/ nerazumljivo/</stage> 14.
               in 18. člen ustavnega zakona, kar pomeni, da smo neverodostojna država ali pa
               poslanci, če namerno kršimo ustavo. Ti ljudje so upravičeno prizadeti. Mislim, da ste
               vsi tukaj prisotni dobili kakšna ogorčena pisma, pa tudi obiske, če jih sploh
               sprejemate. In zato na nek način, bom rekel, podpiram.</p>
               <p>Gospod Tanko pa, moram reči, da je doktor sprenevedanja. Ko govori o Ustavnem
               sodišču, je povedal samo del resnice. Ustavno sodišče po vsebini ni obravnavalo še
               nobenega teh predlogov, ampak je zavrnilo samo zadržanje ukrepov vseh predlagateljev.
               Torej, govorjenje o tem, da je Ustavno sodišče zavrnilo pobude, ni resnica. Mislim,
               da na tak način ne moremo delati in si nekaj izmišljati, kadar vam paše – govorimo
               tisto, kar nam paše. Kadar želimo koga prizadeti, ga z veseljem prizadenemo, in to z
               nekim preglasovanjem. Pri takih stvareh, kot so prikrajšane človekove pravice,
               mislim, da mora biti v Državnem zboru dosežen maksimalen konsenz. Iz tega vidika se
               zahvaljujem Državljanski listi, da je kot liberalna stranka spoznala to napako in da
               poskuša vsaj delno omiliti posledice. Ustavno sodišče bo tako in tako še vedno o tem
               lahko razpravljalo. Mislim pa, da so nekateri ljudje ali pa nekatere kategorije
               ljudi, ki so v tem zajeti, ne bodo niti dočakale, da se bo kdaj gospodarska rast v
               Sloveniji dvignila za 2,5 %. Večina teh ljudi bo že pokojnin, ko se bo gospodarska
               rast dvignila. Danes je angleški minister za finance Osborne povedal, da se bo pri
               njih šele leta 2018. Mi pa še vedno trdimo in govorimo, da bomo čez dve, tri leta
               imeli odlične razmere in da bo gospodarska rast taka, da bo omogočila, da bodo ta
               krivična določila ZUJF odpravljena. V tem primeru ZUJF ni interventni zakon. ZUJF je
               dejansko sistemski zakon, po katerem so dosti ljudem narejene krivice v tej državi.
               In zato se mi zdi, da je škoda iskati neke procesne in ne vem, drugačne
               pomanjkljivosti, ker gre za, še enkrat, za odpravo, vsaj delno odpravo sramotnega
               143. člena.</p>
            </sp>
            <sp xml:id="SDZ6-Izredna-23-2012-12-05.sp311">

               <speaker>PREDSEDNIK DR. GREGOR VIRANT:</speaker>

               <p>Gospod Matevž Frangež, izvolite.</p>
            </sp>
            <sp xml:id="SDZ6-Izredna-23-2012-12-05.sp312">

               <speaker>MATEVŽ FRANGEŽ (PS SD):</speaker>

               <p>Sem eden tistih, ki sem v soboto na Odboru za finance ta amandma podprl. Priznam pa,
               da mi danes sproža vrsto pomislekov. Dejstvo je, da je najbolj celovita in najbolj
               dosledna rešitev tista, ki je naše skupno pričakovanje od Ustavnega sodišča. To je,
               da Ustavno sodišče, tako sem prepričan, presodi, da je bil poseg v pridobljene
               pravice upravičencev iz 143. člena Zakona o uravnoteženju javnih financ protiustaven
               poseg v njihov položaj. Spomnil bi, da imamo pred glasovanjem še drug amandma,
               amandma, ki ga je predlagala Pozitivna Slovenija in ki bo deležen podpore Socialnih
               demokratov. To je amandma, da zagotovimo dodatnih 80 milijonov evrov sredstev v
               državnem proračunu, zato da imamo finančno podlago za to, da lahko sporni 143. člen
               Zakona o uravnoteženju javnih financ črtamo in na ta način najučinkoviteje odpravimo
               krivice.</p>
               <p>V dani situaciji sem vesel, da je bil sprejet sklep o tem, da pridobimo mnenje
               Zakonodajno-pravne službe. Sam ne bi želel sodelovati pri morebitnem protiustavnem
               ravnanju. Seveda pa protiustavna posledica nastane ne glede na to, ali predstavlja 5
               evrov posega v premoženje nekoga ali 100 evrov. Protiustavna posledica obstaja v
               vsakem primeru in v tem pogledu se mi zdi bistveno varneje ostati pri pričakovanju,
               da Ustavno sodišče presodi po svojih najboljših močeh, in da se na drugi strani
               opozicija vedno znova trudi z nadaljnjimi predlogi sprememb ZUJF zato, da končno
               dosežemo črtanje 143. člena.</p>
               <p>Torej, pred nadaljnjimi opredelitvami bom – Alenka, upam, da to razumeš – počakal na
               mnenje Zakonodajno-pravne službe in takrat bomo presodili o tem, na kakšen način se
               je treba opredeljevati o tem amandmaju. Nedvomno pa je, naj bo krivica večja ali
               manjša, vedno ostane krivica in to nam mora biti vodilo. In Državni zbor pri
               potencialno protiustavnih posledicah ne more sodelovati.</p>
            </sp>
            <sp xml:id="SDZ6-Izredna-23-2012-12-05.sp313">

               <speaker>PREDSEDNIK DR. GREGOR VIRANT:</speaker>

               <p>Gospod Matjaž Han, potem gospa Maša Kociper. <stage>/ oglašanje iz dvorane/</stage></p>
               <p>Gospa Maša Kociper, potem mag. Dejan Židan.</p>
            </sp>
            <sp xml:id="SDZ6-Izredna-23-2012-12-05.sp314">

               <speaker>MAŠA KOCIPER (PS PS):</speaker>

               <p>Zelo kratko bom razpravljala. Žal sem zamudila del razprave gospoda Tanka o
               retroaktivnosti. Ne bom se mešala v ta del procesnih rešitev – ali kako ste rekli,
               predsedujoči –, o katerih se bo izjasnila Zakonodajno-pravna služba, ampak samo, kar
               se tiče tega amandmaja.</p>
               <p>Sama pri pripravi tega amandmaja nisem sodelovala, toda pri pregledu tega amandmaja,
               to si lahko tudi vsak sam pogleda, ne vidim prav nikakršnega problema z
               retroaktivnostjo. Amandma, tako kot je treba, govori o uveljavitvi zakona in veže
               neke pravice na dan pred uveljavitvijo tega zakona, ki prinaša to spremembo, oziroma
               ob uveljavitvi pravic, kar se nanaša na primer, da do uveljavitve pravic pride po
               uveljavitvi tega zakona. Zato že nek tak pregled – ne upam 1000 % tega trditi – kaže,
               da ne moremo govoriti o kakršnikoli retroaktivnosti pri tem amandmaju. Hvala
               lepa.</p>
            </sp>
            <sp xml:id="SDZ6-Izredna-23-2012-12-05.sp315">

               <speaker>PREDSEDNIK DR. GREGOR VIRANT:</speaker>

               <p>Mag. Dejan Židan, izvolite.</p>
            </sp>
            <sp xml:id="SDZ6-Izredna-23-2012-12-05.sp316">

               <speaker>MAG. DEJAN ŽIDAN (PS SD):</speaker>

               <p>Hvala, predsednik.</p>
               <p>Glasoval bom proti amandmaju. Moram reči, da je ta amandma podobno dvoličen, kakor
               je dvolično vodenje Državnega zbora. Javno govorite o spoštovanju pravnega reda, sami
               ga pa kršite. Pri tem amandmaju – to je vaš zakon, Virantove stranke, kajne – ste
               naredili krivico 26 tisoč ljudem. Verjetno jo bodo ti ljudje lahko ustavno iztožili
               ali pa kako drugače. Zdaj pa želite to svojo napako popravljati na način, da s
               pomočjo opozicije dodatno oškodujete 40 tisoč slovenskih upokojencev. Ali vas ni
               sram? Hvala.</p>
            </sp>
            <sp xml:id="SDZ6-Izredna-23-2012-12-05.sp317">

               <speaker>PREDSEDNIK DR. GREGOR VIRANT:</speaker>

               <p>Še kdo o tem amandmaju?</p>
               <p>Gospod Matjaž Han, izvolite.</p>
            </sp>
            <sp xml:id="SDZ6-Izredna-23-2012-12-05.sp318">

               <speaker>MATJAŽ HAN (PS SD):</speaker>

               <p>Samo še en dodatek.</p>
               <p>Tri dni nazaj, ko smo sprejemali pokojninsko reformo, se je v nočnih urah našel
               amandma in denar za usklajevanje pokojnin, 50 milijonov na letni ravni. Če bi samo
               polovico tega denarja zmanjšali, bi tem 29 tisoč ljudem, ki smo jim krivico naredili,
               lahko to popravili. Ampak ker je stranka DeSUS hotela svoj politični prestiž, se je
               za to našel denar, za 27 tisoč ljudi, ki smo jim pa naredili krivico in ki bodo preko
               Ustavnega sodišča – in ne vem, kaj Ustavno sodišče že pol leta dela –, stožili našo
               državo, pa se ne najdejo sredstva. Danes bi pa delali krivico še dodatnim 40 tisočim
               ljudem in jim vzeli še tistih nekaj evrov iz denarnice, da bodo vsak dan še bolj
               gledali na svoje težave. Hvala lepa.</p>
            </sp>
            <sp xml:id="SDZ6-Izredna-23-2012-12-05.sp319">

               <speaker>PREDSEDNIK DR. GREGOR VIRANT:</speaker>

               <p>Gospa Maša Kociper, izvolite.</p>
            </sp>
            <sp xml:id="SDZ6-Izredna-23-2012-12-05.sp320">

               <speaker>MAŠA KOCIPER (PS PS):</speaker>

               <p>Ja, vezano na zadnji dve razpravi.</p>
               <p>Kolegi iz SD moram reči, da sem presenečena nad vašim ravnanjem. Redkokdaj se katera
               od strank koalicije opogumi in podpre kakšno od pobud opozicije, zelo redko se nam to
               zgodi v Državnemu zboru, in pričakovala bi, da v takšnem primeru pogum stranke
               podpremo vsi, ki smo v opoziciji. In da nismo drobnjakarski pri tem, ali je rešitev
               polovična ali ne. Zagotavljam vam, da bi Pozitivna Slovenija v takšnem primeru
               ravnala drugače in bi pogum stranke, ki predira to razdeljenost na opozicijo in
               koalicijo, podprla. Ne morem si pomagati, da ne bi tega rekla.</p>
            </sp>
            <sp xml:id="SDZ6-Izredna-23-2012-12-05.sp321">

               <speaker>PREDSEDNIK DR. GREGOR VIRANT:</speaker>

               <p>Dr. Andreja Črnak Meglič, potem mag. Dejan Židan.</p>
            </sp>
            <sp xml:id="SDZ6-Izredna-23-2012-12-05.sp322">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa.</p>
               <p>No, morda sem se bolj kot kakšen drug poslanec ukvarjala s tem vprašanjem in moram
               priznati, da sem imela sama v sebi velike dileme, ampak spoštovana kolegica, bivši
               ustavni sodnik je napisal, da je ta zakon dvojno protiustaven; prvič zato, ker dela
               razlike med enimi in drugimi upokojenci, to se pravi med upokojenci in upokojenci po
               232. členu, in drugič je protiustaven zato, ker deli upokojence iz 232. člena znotraj
               sebe. To je naš odgovor, zakaj tega amandmaja ne moremo podpreti. Zato pravimo,
               posujmo se s pepelom in recimo, da je bila tukaj narejena kardinalna napaka, ki je
               razdelila slovenski narod popolnoma po nepotrebnem, še en konflikt ki ga ne
               potrebujemo. Napraskajmo še tistih 18 milijonov evrov pa rešimo problem in recimo mea
               culpa, dosti je. Hvala.</p>
            </sp>
            <sp xml:id="SDZ6-Izredna-23-2012-12-05.sp323">

               <speaker>PREDSEDNIK DR. GREGOR VIRANT:</speaker>

               <p>Mag. Dejan Židan, izvolite.</p>
            </sp>
            <sp xml:id="SDZ6-Izredna-23-2012-12-05.sp324">

               <speaker>MAG. DEJAN ŽIDAN (PS SD):</speaker>

               <p>Res je, da obstaja razlika. Razlika je pa med tem, ali nekdo želi trgovati,
               prekupčevati na računu 40 tisoč nedolžnih upokojencev. To ste vi, mi pa tega ne
               želimo. Hvala.</p>
            </sp>
            <sp xml:id="SDZ6-Izredna-23-2012-12-05.sp325">

               <speaker>PREDSEDNIK DR. GREGOR VIRANT:</speaker>

               <p>Mag. Alenka Bratušek, izvolite.</p>
            </sp>
            <sp xml:id="SDZ6-Izredna-23-2012-12-05.sp326">

               <speaker>MAG. ALENKA BRATUŠEK (PS PS):</speaker>

               <p>Zelo sem razočarana, da imamo danes najbolj žolčne razprave takrat, ko govorimo o
               lačnih otrocih in o upokojencih. Res mi je žal, da se niti v teh dveh stvareh ne
               moremo in ne znamo poenotiti. Konec koncev, še vedno lahko poskušamo s spremembo ZUJF
               vedno in vedno znova, ampak na žalost nas ne poslušajo, nas ne slišijo in ne dobimo
               dovolj glasov. Ne vem, ali se naj začnemo zažigati pred parlamentom, da bodo slišali,
               da obstajajo tudi drugačne rešitve. Še enkrat, samo zato je ta kompromis; poglejte
               tistih 26 tisoč, ki imajo danes – koliko manj, koliko procentov manj? Ne bom vas več
               prepričevala.</p>
               <p>Res sem pa razočarana, da se o teh dveh kategorijah, o upokojencih, pogovarjamo, kot
               da trgujemo malo sem, malo tja, malo gor, malo dol. Vse, ki spadajo v tisti člen, bi
               uredili na enak način, to je dejstvo. To je dejstvo zato, ker so eni prizadeti z več
               kot 25 % – ampak bistveno, bistveno manj ... Ampak ne bom vas več prepričevala. Glede
               valorizacije pokojnin pa samo nekaj – niti en evro, spoštovane kolegice in kolegi iz
               DeSUS, v proračunu ni zagotovljen za valorizacijo pokojnin, da ne bo pomote. Proračun
               na tem segmentu je popolnoma enak, kot je bil prvi, ki smo ga dobili, preden ste se
               začeli kakorkoli koalicijsko usklajevati. Da ne bi mislili, da imate zagotovljenih 50
               milijonov evrov za valorizacijo, razen če obstaja kakšen račun, ki gre mimo
               proračuna. Tako da tudi za valorizacijo, kolega Matjaž, ni zagotovljeno. Mogoče je
               brez veze, ker so verjetno tisti, o katerih danes govorimo, žalostni, da se o njih
               pogovarjamo na tak način. Na začetku pa sem povedala, da je razdelil Slovenijo in je
               razdelil upokojence na vaše in naše – se strinjam, ampak ali imate kakšno drugo
               rešitev, ali čakati pet let, da Ustavno sodišče pove, ali je, ali ni.</p>
            </sp>
            <sp xml:id="SDZ6-Izredna-23-2012-12-05.sp327">

               <speaker>PREDSEDNIK DR. GREGOR VIRANT:</speaker>

               <p>Mag. Majda Potrata, izvolite.</p>
            </sp>
            <sp xml:id="SDZ6-Izredna-23-2012-12-05.sp328">

               <speaker>MAG. MAJDA POTRATA (PS SD):</speaker>

               <p>Hvala za besedo.</p>
               <p>Mislim, da je dosežen namen, da sprejmemo vse povprek, zato bi vljudno prosila
               zlasti tiste, ki ste po svoji stroki pravniki, da skušate razumeti, da ravno takšne
               razprave in polovične rešitve ne utrjujejo zaupanja v pravo. Gre preprosto za to, da
               je bila storjena napaka. Koalicija je noče priznati, kot opozicijska stranka pa smo
               dvakrat storili tisto, kar smo menili, da je treba narediti, to pomeni, krivično
               določbo črtati. Če gledam z nekega takega zelo preprostega razloga, ker ljudje so
               prizadeti; če me nekdo udari, lahko me udari močno ali pa malo manj močno, ampak
               bolelo bo še vseeno, ker na simbolni ravni še bolj boli. Ampak če me udari, zakaj bi
               morala potem sprejeti neko odločitev, da bo poleg mene udaril še koga drugega.
               Spoštovana poslanska kolegica, vem, da ni lepo, kadar čutiš, da si v parlamentu sam
               in da tvoja rešitev, ki je dobro mišljena, ne bo dobila podpore, ampak kot poslanka
               opozicijske stranke z desetimi poslanci se pogosto počutim tako, ko vidim samo osem
               ali deset glasov proti – odvisno od tega, koliko nas je –, ampak se zaradi tega na
               nikogar ne jezim, ker je to svobodna volja in odločitev. Meni je bilo v soboto na
               Odboru za finance dvakrat hudo. Že zaradi tega, ker sem bila na Odboru za finance, in
               drugič, ker so nekateri mojo odločitev, da ne podprem tega amandmaja, pospremili z
               velikim nerazumevanjem. Morala sem se zelo intenzivno pogovarjati sama s seboj, da
               sem razčistila, ali bom sploh sposobna prenesti domnevno prizadetost in jezo tistih,
               ki bi bili zadovoljni s sprejemom tega amandmaja, ali bom raje vztrajala pri tistem,
               kar mislim, da je prav – pri čisti rešitvi. Odločila sem se za čisto rešitev, kar
               pomeni, da je zame sprejemljivo samo, če odpravimo izvorno krivico. Hvala.</p>
            </sp>
            <sp xml:id="SDZ6-Izredna-23-2012-12-05.sp329">

               <speaker>PREDSEDNIK DR. GREGOR VIRANT:</speaker>

               <p>Lahko preidemo na razpravo o 62. členu in amandmaju Poslanske skupine Socialnih
               demokratov, amandmaju Poslanske skupine Pozitivna Slovenija in amandmaju poslanskih
               skupin koalicije k 62. členu. Želi kdo razpravljati?</p>
               <p>Gospod Janko Veber, izvolite.</p>
            </sp>
            <sp xml:id="SDZ6-Izredna-23-2012-12-05.sp330">

               <speaker>JANKO VEBER (PS SD):</speaker>

               <p>Hvala.</p>
               <p>Ta 62. člen Zakona o izvrševanju proračuna je resnično izjemno zanimiv. V osnovi je
               bilo predvideno, da se proda za 3,4 milijarde evrov premoženja za to, da bi lahko
               zagotovili 120 milijonov v enem letu in v naslednjem 120 milijonov evrov za Zavod za
               pokojninsko in invalidsko zavarovanje, s tem pa tudi sredstva za pokojnine.</p>
               <p>Amandmaji, ki jih imamo na mizi, spreminjajo potek na način, zaradi katerega
               predvidevam, da ne bo sprejet naš amandma, ki govori o tem, da se ta člen črta in da
               ne počnemo tega, da ne prodajamo premoženja takrat, ko je najmanj vredno, ker ga bomo
               potrebovali jutri in pojutrišnjem še bolj, če bomo želeli dvigniti bruto domači
               proizvod. Danes smo že govorili o proračunu. Bruto domači proizvod nam pada,
               brezposelnost se povečuje, vi pa še vedno mirno vztrajate pri tem, da je treba
               državno premoženje razprodati in napolniti, zato ker bodo to zelo nizke cene, ko se
               bo prodajalo, predvsem privatne žepe. S tem amandmajem, ki ga predlaga koalicija, ne
               boste šli v uničenje Kapitalske družbe, ker bi po prvotnem načrtu morala Kapitalska
               družba prodati vse svoje premoženje. Odločili ste se, da Kapitalska družba ne proda
               tega premoženja, ampak da razprodate Energetiko. Torej, najbolj donosno panogo v
               Sloveniji, ki je v veliki lasti države, boste razprodali z 62. členom Zakona o
               izvrševanju proračuna v letih 2013, 2014. Ali smo res tako željni privatizacije
               Energetike, da nam ni mar, kaj bo jutri? Ali smo res tako željni razprodati po
               najnižji vrednosti najdragocenejše premoženje? Energetika je tista, ki prinaša
               dobičke. Te dobičke je možno vlagati naprej v investicije, te investicije so
               hidroelektrarne, konkretno na Savi, veriga hidroelektrarn. To pomeni, da bi
               spodbudili investicije in da bi s tem spodbudili tudi bruto domači proizvod. S
               sredstvi Energetike bi lahko iz evropskih bank dobili ugodna posojila za to, da
               spodbudimo gospodarsko rast v Sloveniji preko investicij v Energetiki. Vi pa se mirno
               odločite, da boste Energetiko razprodali. Še enkrat lahko mirno utemeljim, da je
               predsedniku Vlade ta hip prioriteta neka sprememba političnega sistema, želi
               zamegliti dogajanje v Sloveniji in tukaj se ponovno odkriva, kaj želite početi. V tem
               konkretnem primeru razprodati Energetiko. Kje je zdravorazumski razlog, da Energetiko
               prodaš takrat, ko je na trgu najmanj vredna? Zavestno se odpovedujete investicijam,
               ki resnično dvigujejo bruto domači proizvod, gospodarsko rast, več prihodkov v
               proračun, potem imamo manj težav, ali bo nekdo lačen, manj težav imamo s tem, koliko
               denarja bomo dali v spodbujanje za razvoj gospodarstva, manj težav je s tem, koliko
               infrastrukture bomo zgradili. Še enkrat dokazujete, da vam razvoj Slovenije ni v
               interesu, ampak izključno dokončna privatizacija državnega premoženja. Polnjenje
               privatnih žepov je edina prioriteta, ki jo imate pred saboj in ne vidite niti metra
               levo in desno, ampak doseči cilj za vsako ceno. Pri tem mirno izkoriščate pokojninski
               sistem, ki vam bo nasedel, da boste v teh letih zagotovili denar, ki manjka v
               proračunih 2013 in 2014. Premoženja ni več, ko ga enkrat prodaš. Ga ni več! Res bi
               rad dobil odgovor, kako boste dvigovali gospodarsko rast, kako boste zagotovili višji
               bruto domači proizvod in s tem posledično višje proračune, ki jih nujno potrebujemo
               za to, da zagotovimo primerno socialno raven, primerni socialni status prav vseh v
               Sloveniji, predvsem pa tudi nova delovna mesta. Prav vseeno vam je, če ogrozite
               najkvalitetnejša delovna mesta. Namreč ko privatiziraš Energetiko, Energetika ne bo
               imela interesa, da vlaga v potrebe, ki jih izkažemo kot država, ki rešuje svoje
               potrebe, ampak bo ta privatni interes najprej poskrbel zase. Poskušal bo dobiti še
               večji profit, to pa lahko dobi samo na način, da se vsem zaposlenim v Energetiki
               znižajo plače. Če to ne bo dovolj, se bo določeno število ljudi seveda odpustilo
               zgolj z razlogom, da bo profit bistveno večji – povsem netransparenten način
               upravljanja državnega premoženja. Agencija za upravljanje kapitalskih naložb je v
               razsulu. Nimate vodstva, odstopili so člani sveta agencije in vi se pogovarjate o
               tem, kako boste nekaj razprodali. Pred tem ste mirno zamenjali nadzorne svete s
               kadri, ki prihajajo striktno iz SDS, mogoče še iz kakšne druge koalicijske stranke,
               ampak praviloma iz najmočnejše stranke. Kakšna politika je to? Kakšna politika je to,
               ko kadrujete z ljudmi zgolj zato, da izpolnite strankarski interes? Kje je interes po
               gospodarski rasti? Kje je interes, ki ga narekuje ne nazadnje tudi OECD? Smejete se
               temu, zato ker je tudi OECD prav vseeno, saj ko enkrat razprodaš državno premoženje,
               se s tem tudi OECD ne bo več ukvarjal. Kdo pa bi se še ukvarjal s Slovenijo, ki ima
               takšno politiko, ki ima takšno koalicijo, ki brez sramu razproda najdragocenejše
               premoženje?</p>
               <p>Ne bom podprl tega amandmaja. In če je kaj razsodnosti, podprite amandma Socialnih
               demokratov, da prekinemo neumnosti, ki se dogajajo v Sloveniji. Hvala.</p>
            </sp>
            <sp xml:id="SDZ6-Izredna-23-2012-12-05.sp331">

               <speaker>PREDSEDNIK DR. GREGOR VIRANT:</speaker>

               <p>Gospod Srečko Meh? <stage>(Ne.)</stage> Gospod Matevž Frangež, potem mag. Dejan Židan.</p>
            </sp>
            <sp xml:id="SDZ6-Izredna-23-2012-12-05.sp332">

               <speaker>MATEVŽ FRANGEŽ (PS SD):</speaker>

               <p>Člen Zakona o izvrševanju proračuna je škodljiv. Utegne povzročiti to, da bomo
               pravzaprav sistemsko vgradili potrebo po privatizaciji na dveh straneh. Najprej z
               obvezo kapitalske družbe, da pokriva razliko med prihodki in odhodki za izravnavo
               finančnega načrta Zavoda za pokojninsko in invalidsko zavarovanje do višine 120
               milijonov evrov letno. Na drugi strani pa bomo ta sredstva vračali iz razprodaje
               državnega premoženja. Če bo Kad želel to realizirati, bo moral odprodati svoje
               naložbe v najkakovostnejših slovenskih podjetih: Krka, Petrol, Gorenje, Hit in še
               kakšno drugo. Na drugi strani pa bo država, da vrne dolg do Kada, ki bo vmes postal
               insolventen in se bo izčrpala njegova kapitalska baza, razprodala državno premoženje
               zato, da bo vrnila dolg do kapitalske družbe. Oprostite, na dveh mestih ste vgradili
               sistemsko nujo po privatizaciji državnega premoženja. To ni potrebno. Še enkrat vas
               pozivam k temu, da premislite o amandmaju Socialnih demokratov, da ta škodljivi člen
               črtamo. Tukaj se obračam najbolj na predstavnike Demokratične stranke upokojencev.
               Zakaj? Zato ker so pred kakšnim mesecem ali dvema unovčili pomembno zmago, da so
               sploh ohranili kapitalsko družbo kot samostojno družbo v okviru slovenskega državnega
               holdinga. Sedaj pa bodo s sprejemom Zakona o izvrševanju proračuna, če ne bo sprejet
               naš amandma, povzročili to, da bomo kapitalsko družbo izpraznili. Pomembno je
               spregovoriti o tem, zakaj je kapitalska družba nastala. Kapitalska družba je nastala
               v okviru lastninskega preoblikovanja podjetij zato, da del nekdanje družbene lastnine
               ohranimo kot trajno premoženjsko bazo za financiranje pokojninske blagajne. Ne
               uničimo tega v enem, v dveh letih. Toliko v razpravi.</p>
               <p>Mimogrede, Franc Kangler je najavil, da bo jutri odstopil.</p>
            </sp>
            <sp xml:id="SDZ6-Izredna-23-2012-12-05.sp333">

               <speaker>PREDSEDNIK DR. GREGOR VIRANT:</speaker>

               <p>Dobra novica.</p>
               <p>Mag. Dejan Židan, izvolite.</p>
            </sp>
            <sp xml:id="SDZ6-Izredna-23-2012-12-05.sp334">

               <speaker>MAG. DEJAN ŽIDAN (PS SD):</speaker>

               <p>Hvala, predsednik.</p>
               <p>Sedaj pa poslanke in poslance prosim za malo pozornosti, tudi za kakšno gledalko in
               gledalca, če gleda, je dobro, da sliši te podatke, da bodo slišali, koliko vode
               držijo vaše besede, kako bo to, če je tuje, lepo, veselo in bo sploh sreča prisotna
               povsod. Krka in Lek leta 2002; Krka 360 milijonov evrov letne realizacije, Lek
               približno isto. Leta 2002; Krka 46 milijonov evrov čistega dobička, Lek 55 milijonov.
               Spoštovane poslanke in poslanci, ki ste zaljubljeni v privatizacijo in velike besede
               tujcev, ki jih tako radi poslušate, kaj je leta 2011? Krka se je približala milijardi
               evrov letne realizacije, Lek že skoraj za polovico zaostaja, 645 milijonov. Krka leta
               2011; po dobičku, od katerega prihaja tisti procent, ki bi ga radi zmanjšali in ste
               ga že, v državni proračun 150 milijonov evrov. Lek; privatiziran, velika tuja firma,
               svet je v zgled verjetno ministru, ki ga več ni – tam je –, in vsem ostalim, 73
               milijonov evrov dobička. To je vaš veliki uspeh privatizacije, ki jo s svojo
               liberalno agendo preko tega zakona, ki ga obravnavamo, silite še naprej, škodovali pa
               boste Slovenkam in Slovencem in slovenski državi.</p>
               <p>Ne ostati pri floskulah, spoštovane poslanke in poslanci, preberite izračune ter
               uporabljajte številke. Hvala.</p>
            </sp>
            <sp xml:id="SDZ6-Izredna-23-2012-12-05.sp335">

               <speaker>PREDSEDNIK DR. GREGOR VIRANT:</speaker>

               <p> Če ni več želje za razpravo, dajem v razpravo 64. člen in amandmaje k temu členu.
               Gre za amandma Poslanske skupine Socialnih demokratov, amandma Poslanske skupine
               Pozitivna Slovenija in amandma poslanskih skupin koalicije. Še je želja za razpravo.
               .</p>
               <p>Gospod Veber in mag. Dejan Židan.</p>
            </sp>
            <sp xml:id="SDZ6-Izredna-23-2012-12-05.sp336">

               <speaker>JANKO VEBER (PS SD):</speaker>

               <p>64. člen govori o sankcijah za prekrške, govorimo pa o globi 2 tisoč 500 evrov, s
               katero se kaznuje odgovorna oseba neposrednega ali posrednega uporabnika proračuna
               države ali občine. Po domače povedano, šole, vrtci in podobni zavodi, če ne bodo
               spoštovali tistega, kar jim bo dodelila država, če ne bodo spoštovali, koliko
               sredstev jim bo dodelila občina, bodo kaznovani. Nihče pa se ne vpraša, ali bo lahko
               posamezen javni zavod opravljal tiste naloge, zaradi katere je ustanovljen s strani
               države ali občine. Nihče se ne vpraša, koliko vzgojiteljic je treba imeti zato, da
               lahko izvajaš program v vrtcu, nihče se ne vpraša, koliko učiteljev moraš imeti zato,
               da lahko izvajaš program v šoli in tako naprej.</p>
               <p>Če se bo tisti, ki je odgovoren za vodenje tega zavoda, teh zavodov, želel izogniti
               kazni zato, ker mu je država dala manj sredstev, ne da bi premislila, kaj to pomeni –
               in v podobno se sili tudi občine – bo primoran odpustiti ljudi ali pa jim drastično
               zmanjšati plače, zato da bo lahko izpolnil ta, oprostite izrazu, nesramen pogoj
               vlade, ki nekritično zmanjšuje sredstva, ne da bi se vprašala, kaj to pomeni za
               tiste, ki opravljajo naloge, za katere smo jih po zakonu ustanovili zato, da
               zagotavljamo javne službe, ki jih nujno potrebujemo, tako od tistih najmlajših, do
               najstarejših, ko govorimo o domovih starejših občanov. Takšen način delovanja Vlade,
               ki enostavno zmanjša sredstva in reče, da zdaj pa, če ne boste tega spoštovali, bo
               moral direktor ali ravnatelj plačati kazen, je povsem nesprejemljiva politika, če se
               blago izrazim in resnično ne prispeva prav k temu, da stvari v Sloveniji uredimo.
               Pripeljalo bo do tega, da boste sesuli javni sektor. In potem bo prišla ideja, da ker
               javni sektor ne funkcionira, ga moramo privatizirati, in zopet bo enaka slika.
               Privatizirali bomo javni sektor, iz državnega proračuna pa bomo potem spet
               zagotavljali denar, da bo privatna združba za zagotavljanje javnih potreb lahko
               živela.</p>
               <p>Zopet čisto sprenevedanje te države in neodgovorno ravnanje koalicije, zato tega
               člena ne podpiramo in predlagamo z našim amandmajem, da se ta člen črta. Hvala.</p>
            </sp>
            <sp xml:id="SDZ6-Izredna-23-2012-12-05.sp337">

               <speaker>PREDSEDNIK DR. GREGOR VIRANT:</speaker>

               <p>Mag. Dejan Židan, izvolite.</p>
            </sp>
            <sp xml:id="SDZ6-Izredna-23-2012-12-05.sp338">

               <speaker>MAG. DEJAN ŽIDAN (PS SD):</speaker>

               <p>Hvala, predsednik.</p>
               <p>S tem členom ste naredili lustracijski zakon. Tisti, ki ste kdaj delali v realnem
               življenju, veste, kaj naredite, če imate zavode, ki imajo 80 ali 85 % stroškov s
               stroški dela in jim odvzamete 8, 10 ali pa 12 % tega, kar jim transferirate, ob tem,
               da jim z zakonom ne omogočite, da pride do znižanja plač na način, da je to pokrito z
               zakonom. Nekatere zavode boste prisilili v to, da sploh ne bo pomembno, ali
               opravljajo manj pomembne, srednje pomembne ali za državo nujne in zelo pomembne
               naloge. Prisilili jih boste, da zmanjšujejo hitro in strahovito število zaposlenih.
               Ker pa temu sledijo tudi odpravnine, vnaprej veste, da je nemogoče da bi poslovali
               pozitivno. Odprli ste fronto javnih zavodov z zelo jasnim namenom, d strankarsko
               kadrujete kadre, torej da počnete ravno to – zakaj ljudje, ko demonstrirajo, pravijo,
               preženite lumpe? –, česar ljudje ne želijo. Na široko boste odprli vrata svojim
               strankarskim kolegicam in kolegom, da bodo zasedli delovna mesta, ki so za to državo
               pomembna. Odprli ste lustracijo, saj ta zakon pelje točno v to smer. Hvala.</p>
            </sp>
            <sp xml:id="SDZ6-Izredna-23-2012-12-05.sp339">

               <speaker>PREDSEDNIK DR. GREGOR VIRANT:</speaker>

               <p>Gospod Darko Jazbec, izvolite.</p>
            </sp>
            <sp xml:id="SDZ6-Izredna-23-2012-12-05.sp340">

               <speaker>DARKO JAZBEC (PS PS):</speaker>

               <p>Hvala lepa za besedo.</p>
               <p>Tudi v Pozitivni Sloveniji se strinjamo, da je treba 64. in 65. člen črtati, pa bom
               razložil to anomalijo na področju zdravstva. Vsi že vemo, da so bolnišnice v izgubi,
               okoli 26 milijonov so pridelale letos. Tukaj je še akumulativna izguba okoli 81
               milijonov in če gremo na zdravstvene domove, ki do sedaj niso bili v izgubi, letos je
               že ena tretjina, lahko vidimo trend, kam gre zadeva. Koliko je pa denarja v
               zdravstveni blagajni, pa tako vsi vemo. Ni več nobenega manevrskega prostora,
               direktorji nimajo nobenih orodij, z ZUJF ne morejo fleksibilno zaposlovati, imajo
               fiksne pogodbe do Zavoda za zdravstveno zavarovanje in so vezani na plače v javnem
               sektorju. Torej, nobene avtonomije odločanja. Takšen člen je za javne zavode že sam
               po sebi nesmiseln in praktično se z njim nihče ne strinja, kolikor smo se v razpravi
               že prej pogovarjali, tudi minister za zdravje je v raznih intervjujih dejal, da se s
               tem ne strinja – ne vem, kako je bilo to potem na Vladi usklajeno.</p>
               <p>Glede na to, da se je v zadnjih treh letih bolnišnicam že vzelo 10 %, naslednje leto
               pa še 3 %, potem niti teoretično ni možno poslovati brez izgube. Gre za sistemski
               problem in je malo čudno, da bi zakon kaznoval enega direktorja, ker ni problem v
               zavodu, ampak gre za sistemski problem. Razen če želite imeti to notri v enem zakonu,
               bom rekel za vsak slučaj, če bi hoteli kje narediti kakšno zamenjavo. Ampak potem je
               to že vprašanje pravne države.</p>
               <p>Direktor vseh zdravstvenih zavodov je na to temo dejal: "Če bodo sprejeli zakon, ki
               predvideva, da bo direktor ob izgubi lahko razrešen in kaznovan z denarno kaznijo, se
               bolnikom res slabo piše. Direktor, ki bo hotel bolnišnico rešiti izgube bo to lahko
               storil le na škodo bolnikov." S tema dvema členoma praktično uzakonite prepoved
               krize, kar je res malo smešno ali nesprejemljivo. Gre za vprašanje pravne države, za
               kolizije s številnimi drugimi zakoni. Dr. Pirnat je dejal, da je to protiustavno.
               Čudno je tudi, da se zdravstveni zavodi ne financirajo iz proračuna, ampak iz
               zdravstvene blagajne, pa jih vseeno ta člen zakona tangira, če bi ostal v njem.
               Navsezadnje bi bil direktor odstavljen iz krivdnega razloga, torej brez nekega
               sodnega postopka. V tem primeru se vlada postavlja na mesto sodnika, tožnika in
               eksekutorja, vse tri v enem. To je res tudi s pravnega stališča, če smo že govorili o
               teh zakonih na tak način, nesprejemljivo.</p>
               <p>V Pozitivni Sloveniji predlagamo, da se ta dva člena črtata. Hvala.</p>
            </sp>
            <sp xml:id="SDZ6-Izredna-23-2012-12-05.sp341">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Še gospod Jerko Čehovin, nato mag. Katarina Hočevar.</p>
            </sp>
            <sp xml:id="SDZ6-Izredna-23-2012-12-05.sp342">

               <speaker>JERKO ČEHOVIN (PS PS):</speaker>

               <p>Hvala.</p>
               <p>Moram reči, da sploh ne vem, zakaj smo danes cel dan zapravili tukaj, ker imamo ta
               zakon, ki je v bistvu neka bianko menica Vladi in se sploh ne bi bilo treba veliko
               ukvarjati z amandmaji, proračuni in tako naprej. Tako ali tako so tu možnosti
               prerazporejanja tudi do ene tretjine s pozicije na opozicijo. Zakon je poln neke
               navlake, ki sploh ne sodi v Zakon o izvrševanju proračuna, od nekih čudaških rešitev
               glede višine RTV prispevka pa do tega famoznega 64. člena, ki je, moram reči,
               oprostite izrazu, bebav, ampak samo na prvi pogled. V resnici pa pomeni transfer,
               prenašanje odgovornosti in predvsem kreganje z nivoja Državnega zbora na vse nižje
               nivoje. Med sabo bo skregal zaposlene, uprave, svete zavodov in še vse ostale, tako
               da bodo potem ugotavljali, kdo ima kakšne kompetence, kdo je za kaj kriv, kdo je kaj
               naredil. Seveda se bo posledično povečalo delo na sodiščih, ker bodo sodišča dobila
               na podlagi teh kvirolantskih členov dodatno delo in bomo spet zasipali sodišča s tem.
               Mislim, da vsak vsaj malo razume, za kaj gre. Gre enostavno za to, da se pripravlja
               prevzem zavodov, kajti končuje se privatizacija gospodarstva in naslednja tarča bodo
               zavodi. Najprej tisti zavodi, ki so finančno dobro stoječi, lekarne pa nekatere
               zdravstvene ustanove, zlasti manjše bolnišnice in tako dalje. Ampak da do tega pride,
               je treba najprej pokazati, kako je vse dosedanje vodstvo, od svetov zavodov do uprav
               teh zavodov, nesposobno in ne more izpeljati določil, ki jih s tako imenovanim ZUJF-2
               postavljamo na nižje nivoje. Mislim, da to določilo ni dostojno neke pravno urejene
               države. Če imamo svete zavodov, če imamo zakon o zavodih, vsi ti ljudje določene
               kompetence in če nekdo ne dela tako, kot je treba, potem so drugi vzvodi, da se to
               zadevo razreši. Tako bomo pa samo dokazali, kako jih bomo še penalizirali za to. Saj
               morda boste rekli, da smo znižali za tri četrtine. Že samo barantanje od 10 tisoč na
               2 tisoč 500 vzbuja neke nelagodne občutke. In tu res ne vidim nobene
               pravne,ekonomske, predvsem pa ne socialne vloge takšne zakonodaje. Razen če se res
               pripravlja, kar je bilo že danes rečeno, teren za namestitev še preostalih političnih
               prisklednikov, ki podpirajo to koalicijo. Druge logike ne vidim.</p>
               <p>Zato bom tudi sam glasoval proti temu zakonu. Mislim pa, da bi bilo dostojno, da se
               umakne tak člen, ker res ne sodi v Zakon o izvrševanju proračuna.</p>
            </sp>
            <sp xml:id="SDZ6-Izredna-23-2012-12-05.sp343">

               <speaker>PREDSEDNIK DR. GREGOR VIRANT:</speaker>

               <p>Mag. Katarina Hočevar, izvolite.</p>
            </sp>
            <sp xml:id="SDZ6-Izredna-23-2012-12-05.sp344">

               <speaker>MAG. KATARINA HOČEVAR (PS DL):</speaker>

               <p>Hvala za besedo, gospod predsednik. Lepo pozdravljeni še enkrat!</p>
               <p>Sama bom podprla amandma koalicije k 64. členu in ga ne razumem kot preganjanje
               javnih uslužbencev, ampak da s tem členom vzpostavljamo določeno mero odgovornosti.
               Tudi v javni upravi moramo počasi sprejeti določene kriterije, merila in pa
               zavedanje, da imamo opravka z javnim denarjem in praktično se s to tako imenovano
               globo omogoča določena stopnja odgovornosti za tiste, ki so plačani z javnim
               denarjem, to se pravi z denarjem vseh državljanov. Nekateri moji predhodniki ste
               rekli. da ni mogoče poslovati brez izgube. Ravno zato imamo problem v javnem
               sektorju, ker je preveč te miselnosti. V preteklosti smo preveč delovali na način, da
               nas je proračunsko financiranje spodbujalo k trošenju, saj dobro vemo, če nismo
               potrošili na postavkah, so bila potem drugo leto sredstva na nek način odvzeta. Ko
               govorimo o tem, da se nič ne da – sama trdim, da se da in da ni nujno, da strašimo z
               velikim odpuščanjem v javnem sektorju. Tukaj imamo na razpolago vrsto institutov, od
               racionalizacij poslovanja do združevanja služb, predvsem tistih, ki skrbijo za
               logistiko in pa za tako imenovane vzporedne dejavnosti, lahko posežemo v
               neizplačevanje delovne uspešnosti, lahko omejimo izplačevanje nadurnega dela, smo
               mogoče bolj racionalni pri odreditvi stalne pripravljenosti in pa tudi samo
               nadomeščanje – če gre višja svetovalka na porodniško, ni nujno, da se nadomesti enako
               delovno mesto, ampak se lahko delo prerazporedi in zaposlimo pripravnika ter s tem
               omogočamo mladim začetek kariere. Vse se da, če se hoče.</p>
               <p>Sama bom podprla amandma koalicije k 64. členu. Hvala.</p>
            </sp>
            <sp xml:id="SDZ6-Izredna-23-2012-12-05.sp345">

               <speaker>PREDSEDNIK DR. GREGOR VIRANT:</speaker>

               <p>Gospod Jožef Kavtičnik, izvolite.</p>
            </sp>
            <sp xml:id="SDZ6-Izredna-23-2012-12-05.sp346">

               <speaker>JOŽEF KAVTIČNIK (PS PS):</speaker>

               <p>Hvala lepa, spoštovani. To mi je všeč: vse se da, če se hoče. Zgleda, da se nas noče
               poslušati.</p>
               <p>33 let sem delal v javnih zavodih, se srečeval z ljudmi in moram vam povedati, da
               sem imel morda srečo, da sem delal z odgovornimi ljudmi, da jih ni bilo treba
               strašiti, da jih bomo kaznovali, odpuščali, da jim bomo dajali takšne in drugačne
               globe, da bodo delali pošteno, da bodo delali v prid otrok, da ne bodo kradli, da ne
               bodo lagali, da ne bodo vzgajali klientelizma in tako dalje. Poglejte, kar poskušate
               narediti v 64. in 65. členu, je nič drugega kot ustrahovanje, discipliniranje in
               nekako postavljanje ljudi v vrsto. To, kar pač znate. Takrat, ko smo ustoličevali
               predsednika Vlade, sem rekel, da kar se Janezek nauči, to Janez zna, in točno to
               delate. Delate točno po njegovi metodi in ustrahujete ter disciplinirate ljudi. Vam
               povem, da to ni dobro, predvsem v luči tega, kar želimo oziroma kar želite delati z
               javnimi zavodi. Kot sem dejal, v javnih zavodih, govorimo o šoli, so ...</p>
            </sp>
            <sp xml:id="SDZ6-Izredna-23-2012-12-05.sp347">

               <speaker>PREDSEDNIK DR. GREGOR VIRANT:</speaker>

               <p>Malo miru in koncentracije bi prosil, če lahko kolega poslušate.</p>
            </sp>
            <sp xml:id="SDZ6-Izredna-23-2012-12-05.sp348">

               <speaker>JOŽEF KAVTIČNIK (PS PS):</speaker>

               <p>To razumem, 14 ur smo že tukaj. 14 ur smo že tukaj in sem prepričan, da je koalicija
               že odločena, kako bo glasovala, kaj bo naredila, in danes govorimo predvsem zato, da
               si malo izpraznimo našo dušo. Saj ne gre za nič drugega, kot da povemo tisto, kar nam
               leži na duši, kajti koalicija se je že odločila, ob 9. uri je že vedela, kako bo
               glasovala in kako bo potem negirala vse to, kar bomo mi danes povedali, zato me
               kolegi ne motijo.</p>
               <p>Na področju šolstva povem, 90 % sredstev v šolo pride iz državnega proračuna in to
               gre za plače. 10% je potem tistega denarja, ki ga imajo za vzdrževanje, za fiksne
               materialne stroške, in to dobijo od občin. Morda gre za 2, 3 % gor ali dol, nekaj še
               pride na račun prehrane. O tem denarju se pogovarjamo. In če država zamudi s plačili
               oziroma dotacijo, če občina zamudi z dotacijo, če zmanjša dotacijo, potem je v
               škripcih javni zavod, potem je v škripcih ravnatelj, direktor zavoda in tako naprej.
               Tukaj je možno manipulirati, tukaj je možno narediti vse. Če se občina oziroma če se
               župan želi znebiti kakšnega ravnatelja, pač tisti mesec, dva, tri mesece ne bo dal
               dotacije. Če bo ministrstvo želelo drugače, bo tako naredilo in ravnatelj bo v
               škripcih, in to tisti ravnatelj, ki ne bo ubogljiv. Če bo preveč ustvarjalen, bo
               lahko tudi ustrezno sankcioniran.</p>
               <p>Zato vam predlagam, da ne podprete tega člena in podprete amandmaje. Hvala.</p>
            </sp>
            <sp xml:id="SDZ6-Izredna-23-2012-12-05.sp349">

               <speaker>PREDSEDNIK DR. GREGOR VIRANT:</speaker>

               <p>Mag. Majda Potrata, izvolite.</p>
            </sp>
            <sp xml:id="SDZ6-Izredna-23-2012-12-05.sp350">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Podpiram črtanje obeh členov. Rada bi opozorila na to, da bi bil v 65. členu
               predstojnik posrednega uporabnika proračuna razrešen iz krivdnega razloga. Saj to je
               zelo enostavno, kajne. Tisti, ki je odvisen od proračuna kot pravite, mora biti
               odgovoren, ampak če je pa to na ravni države, se gre pa malo zadolžiti. Neposredni
               proračunski uporabnik, njegov predstojnik, pa ni odgovoren in krivdno razrešen.
               Veste, to je pa že malo preveč lahkotno vzeto, da se v šoli vse da, če se hoče. Niti
               v šoli se ne da vse, če se hoče, niti v gledališču, niti v zdravstvenem zavodu. So
               standardi, so normativi, so predpisi in doktrina stroke, ki mora biti opravljena, in
               v razredu lahko stoji samo usposobljen človek, ki lahko delo opravlja. Zaradi takšnih
               določil, kot je ta tukaj, jih bomo izgubljali. Pri tem pa – prosim! – združujemo
               zavode, pa sploh ne vemo, bodo kakšni stroški. Porabljali bomo za materialne stroške,
               ker bo treba spreminjati glave dopisov. Državna sekretarka govori, da bo združitev
               treh šol v Mariboru za dijake prinesla velike prednosti, ker bodo dobili veliko
               knjižnico, pa sploh ne ve, da so te šole na treh različnih lokacijah. Kje bo tista
               skupna knjižnica? Razdruževati gre v Kranju, ker je to treba, ker so si tako
               izmislili. Ob tem ko ukinjamo nekatere institucije, na novo ustanavljamo spet
               nekatere, ustanavljamo jih z zakoni. Oprostite, to je tako, kot se komu kaj pripelje,
               kot si nekaj zamisli, da mora biti. Ustanavljamo probacijski svet, pa sploh še nimamo
               tega določenega. Ni strokovnih podlag za uveljavitev, tako da prosim, malo manj
               takšnega lahkotnega pristopanja k stvarem. To nam hočejo ljudje razložiti, da
               nekatere stvari delamo iz entuziazma, da zadaj nimamo nobenih stvarnih analiz, ne
               vemo, kam nas bodo ukrepi pripeljali. Dajmo prisluhniti! Od tukaj je vse videti zelo
               dobro, ker me ne zebe in ker nisem lačna. Vsi pa te sreče nimajo. Hvala.</p>
            </sp>
            <sp xml:id="SDZ6-Izredna-23-2012-12-05.sp351">

               <speaker>PREDSEDNIK DR. GREGOR VIRANT:</speaker>

               <p>Gospod Darko Jazbec, izvolite.</p>
            </sp>
            <sp xml:id="SDZ6-Izredna-23-2012-12-05.sp352">

               <speaker>DARKO JAZBEC (PS PS):</speaker>

               <p>Mene pa je ta debata danes vseeno precej potolažila. Moram reči, da direktor
               Zdravstvene zavarovalnice Slovenije ne ve, kako bi šli iz te finančne krize, tudi
               minister Gantar ima polno skrbi in nima pravih rešitev, gospa Katarina Hočevar pa to
               ve. Tako da mi je to, kar sem danes slišal, v veliko veselje in tolažbo in bi
               predlagal, da gre za svetovalko na Ministrstvo za zdravje, ker jo tam nujno, nujno
               potrebujejo. Hvala.</p>
            </sp>
            <sp xml:id="SDZ6-Izredna-23-2012-12-05.sp353">

               <speaker>PREDSEDNIK DR. GREGOR VIRANT:</speaker>

               <p>Smo rekli, da ne bomo cinični in takšni drug do drugega.</p>
               <p>Želi kdo razpravljati o 65. členu in amandmajih k 65. členu? Oziroma pri 67. členu
               vas moram obvestiti, da me je v kontekstu tega proučevanja skladnosti amandmajev s
               Poslovnikom Zakonodajno-pravna služba opozorila, da amandma k temu členu ni dopusten,
               ker je amandmiran člen, ki ni bil odprt na matičnem delovnem telesu. To bom dobil
               tudi pisno, tako da tega člena niti ne dajem v razpravo.</p>
               <p>Proceduralno, gospod Tanko, ampak se ne bom pustil prepričati, ker je zanesljiva
               zadeva. Ker nihče več ne želi razpravljati zaključujem razpravo.</p>
               <p>Gospod Tanko, proceduralno.</p>
            </sp>
            <sp xml:id="SDZ6-Izredna-23-2012-12-05.sp354">

               <speaker>JOŽE TANKO (PS SDS):</speaker>

               <p>Hvala lepa za besedo. Drži, kar ste rekli, da člen v postopku ni bil amandmiran.
               Vendar drugi odstavek 132. člena pa tako amandmiranje dopušča. In ta amandma je
               vložen točno v skladu z drugim odstavkom 132. člena in točno k določbam, kjer je to
               dopustno. Zadeva je korektno vložena.</p>
            </sp>
            <sp xml:id="SDZ6-Izredna-23-2012-12-05.sp355">

               <speaker>PREDSEDNIK DR. GREGOR VIRANT:</speaker>

               <p>Saj veste, da ni. 132. člen se nanaša na novele zakonov, to pa ni novela, ampak je
               cel zakon. Tako da tega ne dajem v razpravo.</p>
               <p>Gospod Srečko Meh, proceduralno.</p>
            </sp>
            <sp xml:id="SDZ6-Izredna-23-2012-12-05.sp356">

               <speaker>SREČKO MEH (PS SD):</speaker>

               <p>Gospod Tanko, čestitam! Takole po 14 urah ste pa perpetuum mobile izumili. Tik pred
               tem ste zahtevali,da Zakonodajno-pravna služba pove, ali je tisto v skladu z zakonom,
               ali ni. In sedaj vam ne paše, kar je Zakonodajno-pravna služba naredila. Predlagam,
               da odstopite kot vodja poslanske skupine in greste za vodjo Zakonodajno-pravne
               službe, ker boste tako odlično opravili delo.</p>
            </sp>
            <sp xml:id="SDZ6-Izredna-23-2012-12-05.sp357">

               <speaker>PREDSEDNIK DR. GREGOR VIRANT:</speaker>

               <p>Zaključujem razpravo. Glede na to, da je bilo izraženo kar nekaj interesa v več
               poslanskih skupinah ... <stage>/ oglašanje iz dvorane/</stage> Če prav razumem, obe poslanski
               skupini opozicije nasprotujeta temu, da bi danes opravili glasovanje? Dobro, potem ne
               bom niti skliceval posveta. Glede na to, da smo imeli v časovnici zelo jasno
               napisano, da bomo danes zaključili ob 23. uri, bomo zaključili.</p>
               <p>Gospod Tanko, izvolite.</p>
            </sp>
            <sp xml:id="SDZ6-Izredna-23-2012-12-05.sp358">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Predlagam, da daste na glasovanje postopkovni predlog, da se glasovanje o vseh
               predlogih, ki smo jih obravnavali v sklopu proračuna in Zakona o izvrševanju
               proračuna, opravi danes takoj po zaključeni razpravi. Prosim, da daste to na
               glasovanje.</p>
            </sp>
            <sp xml:id="SDZ6-Izredna-23-2012-12-05.sp359">

               <speaker>PREDSEDNIK DR. GREGOR VIRANT:</speaker>

               <p>Poglejte, o tem odloča predsedujoči. Mi je zelo žal, tudi sam bi rajši glasoval
               danes in zaključil, vendar glede na to, da smo imeli v časovnici jasno določeno, da
               zaključimo ob 23. uri, in jasno napisano, da bo glasovanje jutri, in če ni soglasja
               za drugačno rešitev, sejo prekinjam in nadaljujemo jutri ob 9. uri z glasovanjem.
                  <stage>(SEJA JE BILA PREKINJENA 5. DECEMBRA 2012 OB 23.03.)</stage>
               </p>
            </sp>
         </div>
      </body>
   </text>
</TEI>
