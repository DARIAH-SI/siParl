<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-08-2012-11-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|EF5F3AFA25DD46D8C1257AF50035AC7D</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=EF5F3AFA25DD46D8C1257AF50035AC7D</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-08-2012-11-21.DZ" n="08">
               <name>Redna</name>
               <date when="2012-11-21"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-08-2012-11-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 8. seje</stage>
            <stage type="chairman">Sejo so vodili predsednik Državnega zbora dr. Gregor Virant ter podpredsedniki
            Renata Brunskole, Jakob Presečnik in Romana Tomc. </stage>
            <stage type="time">Seja se je začela ob 9. uri. </stage>


            <sp xml:id="SDZ6-Redna-08-2012-11-21.sp1">

               <speaker>PREDSEDNIK DR. GREGOR VIRANT:</speaker>

               <p>Spoštovane kolegice in kolegi!</p>
               <p>Nadaljujemo prekinjeno 8. sejo Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: mag. Melita Župevc, Janja Klasinc, Jasmina Opec po 15. uri, Borut Pahor,
               Matjaž Han od 16.30 naprej, Samo Bevk med 13.30 in 18.30 uro in Peter Vilfan.</p>
               <p>Prehajamo na <title>11. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  ELEKTRONSKIH KOMUNIKACIJAH.</title>
               </p>
               <p>Predlog zakona je v obravnavo Državnemu zboru predložila Vlada, skupina 10 poslank in
               poslancev s prvopodpisanim Jankom Vebrom pa je zahtevala, da Državni zbor opravi
               splošno razpravo. Pozdravljam tudi ministra dr. Žiga Turka in sodelavca.</p>
               <p>Ministru Turku dajem besedo za dopolnilno obrazložitev predloga zakona.</p>
            </sp>
            <sp xml:id="SDZ6-Redna-08-2012-11-21.sp2">

               <speaker>DR. ŽIGA TURK:</speaker>

               <p>Spoštovani gospod predsednik, spoštovane poslanke in poslanci!</p>
               <p>Poglavitni cilj in namen predloga zakona je celostni prenos spremenjenih določb
               evropskega regulativnega okvira s področja elektronskih komunikacij, ki sta jih
               prinesli tako imenovana direktiva o boljši regulaciji in direktiva o pravicah
               državljanov v pravni red Republike Slovenije. Zaradi nepopolnega prenosa spremenjenih
               direktiv s področja elektronskih komunikacij že potekata sodna postopka pred Sodiščem
               Evropske unije v tožbi Evropske komisije zoper Republiko Slovenijo s predlagano
               dnevno kaznijo v skupni višini 13 tisoč 63 evrov, če zakonodaja ne bo sprejeta do
               izreka sodbe sodišča EU. Glede na navedeno se s čimprejšnjim sprejetjem tega zakona
               zelo mudi, saj bi lahko nadaljnja zamuda pomenila znatno oškodovanje državnega
               proračuna.</p>
               <p>Glede na obseg sprememb smo pripravili nov zakon, ki v splošnem vzpostavlja
               prenovljeno regulativno okolje za delovanje operaterjev, primerljivo z okoljem v
               drugih državah Evropske unije, kar bo izboljšalo konkurenčnost operaterjev in tudi
               spodbudilo nov investicijski cikel v elektronske komunikacije, predvsem v mobilno
               telefonijo nove generacije in v hitrejši širokopasovni internet. Predlog zakona
               hkrati izboljšuje obstoječe rešitve za lažji in hitrejši razvoj širokopasovnih
               omrežij. V tem okviru se povečujejo pristojnosti in aktivnosti nacionalnega
               regulativnega organa, ki se bo skladno s predlogom zakona imenoval Agencija za
               komunikacijska omrežja in storitve – doslej je bila to Agencije za pošto in
               elektronsko komunikacije – v zvezi s skupno gradnjo, dodelane pa so tudi določbe o
               skupni uporabi omrežij in objektov, kar stremi k izboljšanju skupne rabe
               komunikacijske infrastrukture.</p>
               <p>Predlog zakona nadalje posredno odpira možnost za vključitev širokopasovnega dostopa
               v univerzalnost storitev preko določitve ustrezne prenosne hitrosti, primerne za
               funkcionalen dostop do interneta, ki jo določi Agencija ob upoštevanju zakonsko
               določenih meril. Zakon zagotavlja tudi učinkovitejše upravljanje in lažji dostop do
               radijskega spektra z zmanjšanjem administrativnih ovir ter uvedbo načel tehnološke in
               storitvene nevtralnosti.</p>
               <p>Krepi se varstvo pravic potrošnikov in uporabnikov, vključno z uporabniki invalidi
               in uporabniki s posebnimi socialnimi potrebami. Določene izboljšave so tako
               predvidene pri sklepanju naročniških pogodb in zagotavljanju preglednosti in objave
               informacij za končne uporabnike. V korist uporabnikov je tudi določena obveznost
               izvedbe prenosa telefonske številke k drugemu operaterju v enem samem delavnem dnevu.
               Z namenom preprečevanja prepogostega menjavanja mest televizijskih programov s strani
               operaterjev v kabelskih omrežjih predlog zakona vsebuje tudi določbo, ki Agenciji
               daje podlago za izdajo navodil za razvrstitev teh programov. Pri tem se zasleduje
               interes, ki ga določa medijska zakonodaja in seveda tudi interese končnih
               uporabnikov, torej državljanov.</p>
               <p>Zvišuje se tudi varstvo zasebnosti in osebnih podatkov končnih uporabnikov. To bo
               okrepilo zaupanje v uporabo elektronskih komunikacij. V tem okviru se na primer
               uvajajo strožji pogoji za poseganje v terminalsko opremo naročnika ali uporabnika,
               gre za tako imenovane cookije oziroma piškotke, katerih raba je bistveno bolj
               omejena. Predlog zakona uvaja načelo nevtralnosti interneta, v skladu s katerim se
               vsak internetni promet skozi javno komunikacijsko omrežje obravnava enakovredno,
               torej neodvisno od vsebine, neodvisno od aplikacije, od storitev, od naprave, od vira
               ali od cilja komunikacije.</p>
               <p>Spoštovane poslanke in poslanci, sprejetje tega zakona je nujno potreben, kot sem
               rekel, zaradi uskladitve z evropskim pravnim redom in hkrati preprečitve škode zaradi
               finančnih kazni, ki nam grozijo s strani Sodišča EU, če zakon ne bo sprejet do izreka
               sodbe. Predvsem pa je sprejetje tega zakona potreben zaradi nadaljnjega razvoja
               elektronskih komunikacij.</p>
               <p>S strani Vlade zato predlagamo, da obravnavani zakon po splošni razpravi podprete in
               omogočite njegovo nadaljnjo obravnavo. Hvala lepa.</p>
            </sp>
            <sp xml:id="SDZ6-Redna-08-2012-11-21.sp3">

               <speaker>PREDSEDNIK DR. GREGOR VIRANT:</speaker>

               <p>Sledi predstavitev stališč poslanskih skupin. Najprej gospod Mihael Prevc v imenu
               Poslanske skupine Slovenske ljudske stranke.</p>
            </sp>
            <sp xml:id="SDZ6-Redna-08-2012-11-21.sp4">

               <speaker>MIHAEL PREVC (PS SLS):</speaker>

               <p>Hvala lepa za besedo, gospod predsednik. Spoštovani minister, spoštovani kolegice in
               kolegi!</p>
               <p>Materija, ki jo obravnavamo v tem predlogu novega zakona o elektronskih
               komunikacijah, je nedvomno ena izmed najobširnejših in tudi najbolj strokovnih, ki jo
               obravnavamo poslanci, hkrati pa ta materija zadeva vse naše državljana, saj v
               današnjem času praktično ni posameznika, ki ne bi uporabljal stacionarnega in
               mobilnega telefona ali interneta ter gledal televizije ali poslušal radia. Zato tudi
               ne preseneča, da se je postopek priprave tega zakona začel že v začetku leta 2011,
               sredi tega leta pa je bilo gradivo posredovano zainteresirani javnosti, odziv
               deležnikov pa je bil izjemen, zaradi česar se je postopek priprave zakona podaljšal
               več, kot je bilo pričakovano. K nadaljnjemu zapletu je prispeval še padec vlade v
               septembru 2011, ki je postopek priprave zakona samo še podaljšal. Po nastopu zdajšnje
               vlade sta bila opravljena še dva kroga pogajanj z zainteresirano javnostjo in mnenja
               vseh deležnikov so bila upoštevana v največji meri. Seveda pa je pri tako obširni
               vsebini in izjemnemu številu deležnikov težko upoštevati vse njihove pripombe, ki
               neposredno trčijo ob določbe evropskega regulativnega okvira s področja elektronskih
               komunikacij, zaradi česar se novi zakon v največji meri sploh sprejema. Seveda pa so
               razlogi za sprejetje zakona tudi drugi, predvsem vzpostavljanje večje konkurence na
               področju elektronskih komunikacij, izboljšanje varstva pravic uporabnikov in varstvo
               zasebnosti ter podatkov.</p>
               <p>Novi zakon o elektronskih komunikacijah torej v slovenski pravni red dokončno
               prinaša dve evropski direktivi, sprejeti leta 2009, katerih glavni cilji so bili:
               vzpostavitev notranjega trga za elektronske komunikacije, zagotavljanje čim višje
               ravni varstva osebnih podatkov, pa tudi varnosti javnih komunikacijskih omrežij.
               Omenjeni direktivi sta bili v slovenski pravni red že delno preneseni z zadnjo novelo
               zdaj veljavnega Zakona o elektronskih komunikacijah, ki je zdaj vključena v predlog
               novega zakona, delno z vladno Uredbo o ukrepih za končne uporabnike za invalide, v
               tem mandatu pa smo parcialni prenos direktiv sprejeli v noveli Zakona o digitalni
               radiodifuziji in noveli Zakona o medijih. Rok za popolno implementacijo direktiv je
               potekel že 25. maja 2011, torej s sprejetjem nacionalnih predpisov zamujamo za več
               kot leto in pol, seveda ne brez posledic. Letošnjega maja je namreč Evropska komisija
               sprožila postopek proti Sloveniji pred Sodiščem Evropske unije zaradi neupoštevanja
               rokov pri implementaciji direktiv s področja telekomunikacij. Sodišču pa je tudi
               predlagala dnevno kazen v višini nekaj več kot 13 tisoč evrov, če Slovenija do
               njegove odločitve ne bo ukrepala. Torej s Sodiščem Evropske unije bijemo nekakšno
               bitko o tem, kdo bo prej sprejel odločitev in kdo ter koliko bo komu kaj plačal. V
               Poslanski skupini Slovenske ljudske stranke se bojimo, da bo v tem dvoboju kratko
               potegnila Slovenija oziroma naš proračun, upamo pa, da se naši strahovi na koncu ne
               bodo uresničili.</p>
               <p>Bistvene novosti, opredeljene v predlaganem Zakonu o elektronskih komunikacijah, so
               na primer preimenovanje Agencije za pošto in elektronske komunikacije, tako imenovani
               Apek, v Agencijo za komunikacijska omrežja in storitve Republike Slovenije, ki pa se
               ji povečujejo tudi nekatere pristojnosti. Za gledalce televizije bo na primer
               dobrodošlo povečanje pristojnosti Agencije pri razvrščanju programov, pri čemer bo
               morala upoštevati javni interes. To pomeni, da bodo programi nacionalnega interesa in
               slovenski programi na prvih programskih mestih, kar po mnenju naše poslanske skupine
               predstavlja dobro rešitev.</p>
               <p>S predlaganim zakonom se vzpostavlja tudi možnost uvajanja naslednje generacije
               mobilnih omrežij, to so tako imenovana LTE omrežja, ki bodo omogočala še hitrejše
               brezžične storitve. Pri zagotavljanju širokopasovnega interneta velja omeniti še
               obveznost telekomunikacijskega operaterja, ki je bil izbran za izvajalca univerzalne
               telefonske storitve, da ta omogoči funkcionalen dostop do interneta za vse uporabnike
               po nizkih cenah. S tem se po našem prepričanju vzpostavljajo boljši pogoji za
               izboljšanje pokritosti države s širokopasovnim internetom ter pokrivanje tako
               imenovanih sivih lis, kjer je dostop do kakovostne internetne povezave še vedno zelo
               otežen.</p>
               <p>Nekoliko bi se ustavil še pri spornem sedmem odstavku 166. člena, ki določa
               obveznost operaterja za posredovanje hranjenih podatkov o naročniku pristojnemu
               organu na podlagi njegove pisne zahteve, na katerega že nekaj časa opozarja
               informacijska pooblaščenka. Tudi v Poslanski skupini Slovenske ljudske stranke se
               zavedamo, da je tovrsten poseg v komunikacijsko zasebnost posameznika brez sodne
               odločbe lahko problematičen z vidika varstva ustavnih pravic.</p>
               <p>V poslanski skupini ocenjujemo, da je besedilo novega Zakona o elektronskih
               komunikacijah zelo dovršeno, ki pa se še lahko malenkost izboljša, zato bomo
               predlagani zakon v prvi obravnavi tudi podprli. Hvala.</p>
            </sp>
            <sp xml:id="SDZ6-Redna-08-2012-11-21.sp5">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine DeSUS gospa Marjana Kotnik Poropat.</p>
            </sp>
            <sp xml:id="SDZ6-Redna-08-2012-11-21.sp6">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospod predsednik. Lep pozdravljeni, minister s sodelavcem in
               poslanke in poslanci!</p>
               <p>Cilj predloga novele Zakona o elektronskih komunikacijah je, kot vemo, predvsem
               uskladitev nacionalne zakonodaje z evropsko, saj Republika Slovenija z implementacijo
               direktiv o regulaciji telekomunikacij že precej zamuja. Vloženi tožbi s strani
               Evropske komisije proti naši državi ter predlagana dnevna denarna kazen v višini 13
               tisoč evrov so dovolj tehten argument za sprejete predloga zakona po nujnem postopku.
               S prenosom direktiv bomo spodbudili nov val investicij na področju elektronskih
               komunikacij, predvsem mobilnih omrežij in interneta. Pospešili bomo razvoj
               informacijske družbe, zagotovili učinkovito konkurenco na trgu elektronskih
               komunikacij in univerzalno storitev. Kar je še najpomembneje, zagotovljeno bo
               učinkovito varstvo pravic uporabnikov, vključno z uporabniki invalidi in uporabniki s
               posebnimi socialnimi potrebami. Zagotovljene pa bodo tudi pravice do komunikacijske
               zasebnosti uporabnikov javnih komunikacijskih storitev. Na eni strani se bo tako
               okrepila varnost potrošnika, na drugi pa se bo krepila tudi konkurenca na trgu.</p>
               <p>Kljub vsem izboljšavam, ki jih prinaša novela, pa moram povedati, da smo v Poslanski
               skupini DeSUS zaskrbljeni glede določil sedmega odstavka 166. člena. Ta namreč
               predvideva, da je za pridobitev podatkov o naročniku elektronskega priključka dovolj
               pisna zahteva državnega organa in ne sodna odredba, kot to določa veljavni zakon. V
               Poslanski skupini DeSUS se bojimo, da se z omenjenimi določbami niža raven varstva
               temeljnih človekovih pravic in se v tej točki strinjamo z informacijsko pooblaščenko,
               ki pravi, da se demokratičnost in svoboda državljanov merita po tem, kako so v odnosu
               do policije varovane njihove človekove pravice in svoboščine: višja je stopnja
               nadzora, nižja je raven demokracije v neki družbi. Slovenija ima, kar se tiče
               komunikacijske zasebnosti, eno najstrožjih ustavnih ureditev v Evropski uniji, kar
               priča o visoki stopnji demokratičnosti v naši družbi.</p>
               <p>V Poslanski skupini DeSUS bomo predlog zakona podprli, ob pogoju, da bodo določila
               iz sedmega odstavka 166. člena spremenjena oziroma črtana. Hvala lepa.</p>
            </sp>
            <sp xml:id="SDZ6-Redna-08-2012-11-21.sp7">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Nove Slovenije gospa Iva Dimic.</p>
            </sp>
            <sp xml:id="SDZ6-Redna-08-2012-11-21.sp8">

               <speaker>IVA DIMIC (PS NSi):</speaker>

               <p>Hvala za besedo. Spoštovani predsednik, spoštovani minister, spoštovane kolegice in
               kolegi!</p>
               <p>Predlog zakona o elektronskih komunikacijah sledi dvema glavnima ciljema: prvič,
               posodobitev nacionalne zakonodaje s prenosom spremenjenih določb evropskih direktiv s
               področja elektronskih komunikacij, in drugič, pospeševanje razvoja elektronskih
               komunikacijskih omrežij in storitev v naši državi. Po domače bi lahko rekli, da bo ta
               zakon med drugim omogočil nov ciklus investicij v elektronska omrežja v Slovenije po
               evropsko primerljivih standardih in bo torej prispeval svoj del k zagonu gospodarske
               rasti.</p>
               <p>Elektronski mediji omogočajo več pluralnosti in so pomembni prinašalci informacij,
               zato v Novi Sloveniji menimo, da je treba bolje izrabiti njihov potencial, dejstvo pa
               je, da moramo uporabniki pridobiti kompetence v informacijski in komunikacijski
               tehnologiji, ki vključujejo samozavestno in kritično uporabo informacijske
               tehnologije pri svojem delu v prostem času in pri komunikaciji. Žal še vedno lahko
               govorimo o nepokritosti in sivih lisah glede širokopasovnega omrežja, kar onemogoča
               nadaljnje korake razvoja storitev, tudi javnih. Trenutno je povsem nemogoče, da bi
               javna uprava v celoti prišla v elektronsko poslovanje, ker je pokritost Slovenije s
               širokopasovnim omrežjem neenakomerna oziroma je ponekod sploh ni.</p>
               <p>V Novi Sloveniji podpiramo izgradnjo in razvoj sodobnih elektronskih komunikacijskih
               omrežij s pripadajočo infrastrukturo, ob tem pa pozdravljamo dejstvo, da zakon na
               sodoben način ureja zagotavljanje učinkovite konkurence na trgu elektronskih
               komunikacij, učinkovite uporabe radiofrekvenčnega spektra, varstvo pravic
               uporabnikov, vključno z uporabniki invalidi in uporabniki s posebnimi socialnimi
               potrebami, ter pravico do komunikacijske zasebnosti uporabnikov javnih
               komunikacijskih sredstev.</p>
               <p>Poslanci Nove Slovenije bomo zakon, ki bo celovito uredil področje, podprli.</p>
            </sp>
            <sp xml:id="SDZ6-Redna-08-2012-11-21.sp9">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine italijanske in madžarske narodne skupnosti dr. László
               Göncz.</p>
            </sp>
            <sp xml:id="SDZ6-Redna-08-2012-11-21.sp10">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa za besedo, gospod predsednik. Spoštovani gospod minister, spoštovane
               kolegice in kolegi!</p>
               <p>Menimo, da je Predlog zakona o elektronski komunikaciji materija, ki z vidika
               moderne informacijske družbe sistemsko dokaj celovito ureja to pomembno vsebino. Kot
               je danes bilo nekajkrat poudarjeno, je novi zakon o elektronskih komunikacijah poleg
               prenosa določb evropskega regulanitvnega okvira v nacionalno zakonodajo potreben
               predvsem zaradi pospeševanja razvoja elektronskih komunikacijskih omrežij in storitev
               v državi in s tem gospodarskega in družbenega razvoja v njej, kot tudi zaradi
               razvijanja notranjega trga Evropske unije.</p>
               <p>Zelo se nam zdi pomembno, da so bili predlogi in stališča Slovenske oglaševalske
               zbornice, kot v pretežni meri tudi urada informacijskega pooblaščenca in Medijske
               zbornice pri Gospodarski zbornici v veliki meri vključeni v besedilo predloga. Sicer
               imajo omenjene ustanove oziroma združenja še nekatere zelo utemeljene pripombe, za
               katere upamo, vsaj v določeni meri oziroma predvsem najpomembnejše, dale v fazi
               obravnave s pomočjo amandmajev upoštevati oziroma s tem nagraditi.</p>
               <p>Predlog zakona neposredno ne posega v model varstva avtohtonih narodnih skupnosti v
               Republiki Sloveniji, zato smatramo, da bodo določbe o javni in uradni rabi jezika
               avtohtonih narodnih skupnosti ter medijskih dejavnosti in informiranju omenjenih
               skupnosti urejene na tem področju tako, kot so opredeljene s področnimi zakoni o
               javni rabi slovenščine, o medijih in o RTV Slovenija. Pravilno je naravnava določba v
               4. točki drugega odstavka 29. člena, ki predvideva, da Agencija lahko s splošnim
               aktom iz 27. člena tega zakona predpiše zagotavljanje določene elektronske
               komunikacijske storitve v posameznem radiofrekvenčnem pasu, če oceni, da je to treba
               tudi zaradi spodbujanja kulturne in jezikovne raznolikosti ter medijskega pluralizma
               z dodeljevanjem radijske frekvence za radiofuzijo.</p>
               <p>Kljub tej ugotovitvi oziroma kljub naši splošni ugotovitvi, da predlog zakona
               neposredno ne posega na področje tovrstnih vsebin, ker pa gre za prvo branje zakona,
               predlagatelju predlagamo v premislek naslednja vprašanja oziroma dileme. Predlog
               zakona se dotika tudi dodelitve radijskih frekvenc, distribucije programov in
               podobno, kar pa vsaj posredno posega na področje medijskih dejavnosti in informiranja
               avtohtonih narodnih skupnosti. Sprašujemo se, ali bi na določenih mestih oziroma v
               določenih določbah predloga zakona veljalo bolj precizno in nedvoumno zapisati
               povezavo z določbami Zakona o medijih in Zakona o RTV v zvezi s to vsebino. Menimo
               tudi, da v 56. členu ni dovolj opredeljeno, kdo je zainteresirana javnost, kar morda
               s splošnega vidika ni toliko pomembno, z vidika narodne skupnosti pa ima lahko
               nedorečenost določene posledice. Sprašujemo se, kar je sicer za nas logično, ali bi
               lahko bile to – torej tako imenovana zainteresirana javnost – tudi narodne skupnosti
               oziroma samoupravne narodne skupnosti. Pri tem je predvsem pomembno in z vidika
               našega morebitnega vključevanja v nadaljnji postopek sprejemanja zakona tudi
               odločilno, kako to razume predlagatelj zakona.</p>
               <p>Omenjene dileme bomo bolj konkretno predstavili tudi na matičnem delovnem odboru, ko
               bomo po potrebi predlagali tudi morebitne dopolnitve, če do takrat s strani
               predlagatelja ne bomo dobili jasnih stališč v zvezi z njimi. Ne glede na
               izpostavljena vprašanja in v upanju, da bodo najvažnejše pripombe, prej omenjene
               pripombe, in tudi pripombe ostalih pomembnih dejavnikov upoštevane, bova predlog v
               okviru prvega branja podprla. Hvala lepa.</p>
            </sp>
            <sp xml:id="SDZ6-Redna-08-2012-11-21.sp11">

               <speaker>PRESEDNIK DR. GREGOR VIRANT:</speaker>

               <p>V imenu Poslanske skupine Pozitivna Slovenija gospa Maja Dimitrovski.</p>
            </sp>
            <sp xml:id="SDZ6-Redna-08-2012-11-21.sp12">

               <speaker>MAJA DIMITROVSKI (PS PS):</speaker>

               <p>Hvala za besedo. Lep pozdrav vsem prisotnim!</p>
               <p>Predlog Zakona o elektronskih komunikacijah je tipičen predlog zakona, ki je izredno
               tehnične narave in vsebuje veliko dobrih rešitev, namenjenih predvsem večji zaščiti
               potrošnikov kot uporabnikov elektronskih komunikacij. Gre za kompleksno materijo, ki
               v veliki meri prenaša določbe dveh evropskih direktiv, ki predstavljata evropski
               regulatorni okvir na področju telekomunikacij.</p>
               <p>Predlog zakona je bil dolgo časa usklajevan. Posredovan je bil v vladno proceduro s
               podporo celotne strokovne javnosti, s katero je bil usklajevan skoraj dve leti. A
               kljub vsemu temu usklajevanju si je minister dr. Žiga Turk v procesu privoščil vnos
               dodatne neusklajene določbe, ki ima lahko po opozorilih informacijske pooblaščenke
               daljnosežne posledice za varovanje zasebnosti državljanov.</p>
               <p>V Poslanski skupini Pozitivna Slovenija smo ogorčeni nad tem pritlehnim poskusom
               Vlade, da omogoči policiji in nekaterim drugim varnostnim organom, tudi Sovi, da
               lahko brez odredbe sodišča in le s pisno zahtevo od mobilnih operaterjev zahteva
               podatke o lastniku komunikacijskega priključka, torej mobilnega telefona, internetne
               povezave. Določba pomeni hudo kršitev osnovnih človekovih pravic oziroma kršitev 37.
               člena Ustave, ki določa, da je zagotovljena tajnost komuniciranja in da lahko samo
               zakon predpiše, da se na podlagi odločbe sodišča za določen čas ne upošteva
               nedotakljivost človekove zasebnosti, če je to nujno za uvedbo ali za potek kazenskega
               postopka ali za varnost države. Poseg v svobodo komuniciranja ni dovoljen brez
               predhodnega dovoljenja sodišča, na kar je opozorilo tudi Ustavno sodišče.
               Pridobivanje podatkov o identiteti komunikacijskih uporabnikov zgolj na podlagi pisne
               zahteve policije je zaskrbljujoč predlog Vlade, ki očitno želi uveljaviti policijsko
               državo in nadzirati državljane v maniri velikega brata. Težnja Vlade po obvladovanju
               in nadzorovanju vseh por družbe torej očitno nima meja. Kljub besedičenju o tem, kako
               gre za protikrizno koalicijo, so se prioritete te koalicije izkristalizirale že na
               prvi seji Vlade, ko je kot najpomembnejši protikrizni ukrep izvedla zamenjavo
               direktorja Sove. Še vedno si ne znam predstavljati, zakaj ima direktor obveščevalne
               službe tako pomembno vlogo pri ponovnem zagonu slovenskega gospodarstva. Sledil je
               brutalni kadrovski cunami, katerega glavni cilj je bil na čim več položajev postaviti
               koaliciji lojalne ljudi, tudi na položaj generalnega direktorja policije. Za lažje
               nadziranje državljanov je bilo treba pod isto šibo združiti še policijo in tožilstvo
               kljub nasprotovanju stroke in enega izmed koalicijskih partnerjev.</p>
               <p>Predlagana rešitev v tem zakonu dokazuje, da ta koalicija tega niti ne skriva več.
               Če nas pri največji vladni stranki to niti ne preseneča, smo toliko bolj zaskrbljeni,
               ker na to pristajajo tudi ostali koalicijski partnerji; tudi tisti, ki temeljne
               človekove pravice in temeljno svoboščino vsaj deklarativno postavljajo na visoko
               mesto prioritet.</p>
               <p>V Poslanski skupini Pozitivna Slovenija se bomo proti takšnim poskusom zlorabe
               oblasti borili in nanje ne bomo pristajali tudi pod grožnjo kazni, zaradi
               neimplementacije evropske zakonodaje. Ker je zakon večinoma korekten in plod
               strokovnega dela ter usklajevanja, mu v tej fazi obravnave ne bomo nasprotovali.
               Pričakujemo pa, da bo tudi koalicijo srečala pamet in ne bo pristala na neusklajene
               ministrove politične interesne vstavke, ki se jih s solo akcijo privoščil minister
               Turk, ter sporno določilo umaknila. Če bo na njem vztrajala, bomo v nadaljevanju
               postopka v Poslanski skupini Pozitivna Slovenija sprejetju zakona ostro nasprotovali.
               Hvala.</p>
            </sp>
            <sp xml:id="SDZ6-Redna-08-2012-11-21.sp13">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske demokratske stranke mag. Branko Grims.</p>
            </sp>
            <sp xml:id="SDZ6-Redna-08-2012-11-21.sp14">

               <speaker>MAG. BRANKO GRIMS (PS SDS):</speaker>

               <p>Spoštovani! Vsem tudi v imenu Slovenske demokratske stranke in njene poslanske
               skupine prav lep pozdrav.</p>
               <p>Ob besedah spoštovane predgovornice sem za hip pomislil, kako bi bilo lepo, če bi se
               med seboj v tem parlamentu tudi poslušali in hoteli slišati. Kajti Poslanska skupina
               SDS je že pred več tedni objavila izjavo, v kateri je povedala, da bo seveda tisti
               člen, ki je bil predmet polemik, letel ven iz zakona, napovedala njegovo črtanje v
               celoti in danes je bilo to že kar nekajkrat povedno tudi v uvodnih predstavitvah.
               Zaradi tega gre seveda za nepotrebno izgubljanje besed, za govorjenje o nečemu, kar
               je že praktično odšlo v zgodovino, in za izogibanje tem, ki so pa pomembne. Kajti ta
               zakon, ki je danes pred nami, je pomemben iz več razlogov. Prvič, ker gre za
               uveljavljanje evropske direktive. Gre za to, da stvari uredimo, da odpravimo zamude
               prejšnje vlade, ki tukaj ni pravočasno ukrepala, in da preprečimo za Slovenijo
               škodljive posledice, tudi finančne kazni, ki bi sledile, če ne bi po že prejetih
               opozorilih pravočasno implementirali evropskih direktiv v našo zakonodajo.</p>
               <p>Drugo, kar pa sam osebno, ker se pač dolgo že ukvarjam z računalniki, vidim kot
               posebno kvaliteto tega zakona, pa je ostalo ob vseh teh razpravah povsem ob strani,
               pa je določilo, ki bo zahtevalo, da se ves promet na internetu obravnava enakopravno
               in enakovredno. Tisti, ki se z internetom ne ukvarjajo, morda v tem niti ne vidijo
               nič posebnega. Toda treba je vedeti, da v nekaterih državah, tudi v tisti, ki je
               začetnica interneta, tam še posebej, premlevajo možnosti, da bi promet na internetu v
               prihodnje obravnavali neenakopravno, bi to celo uzakonili oziroma opredelili s
               posebnimi pravili. To bi seveda pomenilo konec interneta kot prostora svobode. To bi
               imelo izjemno negativne dolgoročne posledice, če bi prišlo do kakršne koli
               uveljavitve tovrstnih rešitev za internet kot prostor, kjer je svoboda duha in
               svoboda človeka, svoboda informacije, dostopa do informacije na prvem mestu. Trdim,
               da mora vedno tako tudi ostati. Iz tega razloga je ta zakon izjemno pomemben in je
               korak naprej, je korak pred ostalimi in bo, upam, za zgled tudi drugim državam.</p>
               <p>Zaradi te posebne kvalitete in zato, ker moramo storiti vse, da bi pravočasno
               popravili posledice zimskega spanja minulih treh let prejšnje vlade na tem področju,
               bomo v Poslanski skupini SDS zakon enotno podprli in storili tudi vse, da bo čim prej
               sprejet.</p>
            </sp>
            <sp xml:id="SDZ6-Redna-08-2012-11-21.sp15">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Socialnih demokratov gospod Matevž Frangež.</p>
            </sp>
            <sp xml:id="SDZ6-Redna-08-2012-11-21.sp16">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Predlog Zakona o elektronskih komunikacijah v slovenski pravni red vnaša novi
               evropski direktivi, ker pa s prenosom že zelo zamujamo, nam grozijo visoke denarne
               kazni. Evropska komisija je namreč konec maja letos na Sodišču Evropske unije
               sprožila sodni spor proti Sloveniji, ker zamujamo z uveljavitvijo predpisov o
               telekomunikacijah, zakonodajo bi morali spremeniti že pred letom in pol, zato je
               sodišču predlagana denarna kazen v višini 13 tisoč evrov na dan. Tožba je bila
               Republiki Sloveniji vročena v začetku septembra. Zakon se je pripravljal že v mandatu
               prejšnje vlade in je danes končno pred nami. Večina rešitev je z vidika stroke dobrih
               in potrebnih, če ne celo nujnih.</p>
               <p>Predlog prinaša višjo raven pravic za končne uporabnike s posebnim poudarkom pri
               skrbi za pravice uporabnikov invalidov. Zagotavlja se več konkurence med mobilnimi
               operaterji in daje potrošnikom dodane pravice, kot na primer zamenjava telefonskega
               operaterja v enem dnevu brez spremenjene številke in takojšnje obveščanje o kraji
               osebnih podatkov na spletu. Med drugim se uvaja načelo tehnološke in storitvene
               nevtralnosti, pa novo poglavje o varnosti omrežij in delovanje omrežij v izjemnih
               stanjih. Odpirajo se možnosti za uvajanje naslednje generacije mobilnih omrežij, tako
               imenovanih long-term evolution <stage>(LTE)</stage> omrežij.</p>
               <p>Določba o nevtralnosti interneta je tudi po mnenju Sveta za elektronske komunikacije
               pomemben korak pri urejanju trga elektronskih komunikacij in varstva pravic
               uporabnikov. Z uveljavitvijo pa bi se Slovenija uvrstila med vodilne evropske države
               pri zagotavljanju nevtralnosti interneta. Veliko stvari v tem zakonu je torej
               dobrodošlih.</p>
               <p>Tudi Socialni demokrati pa imamo težave z nekaterimi določili zakona, ki so se v
               predlogu znašla brez posvetovanj, niso usklajena in utegnejo biti celo ustavno
               sporna. Danes torej ne govorimo o predlogu zakona, ki ga bo koalicija v nadaljnji
               fazi še popravljala, danes govorimo o točno konkretnem besedilu in do tega
               konkretnega besedila, ki še vedno vključuje tudi ustavno sporna določila, se
               opredeljujemo. In načelo previdnosti, ker tej vladi ne zaupamo in ker v naših očeh
               nima prav prida veliko verodostojnosti, se opredeljujemo do točno tega besedila, ki
               je danes pred nami.</p>
               <p>Informacijska pooblaščenka tako opozarja, da je določba zakona v nasprotju s 37.
               členom Ustave. Policija in nekateri drugi varnostni organi, tudi Sova, namreč po
               določilih tega zakona pridobivajo možnost, da brez odredbe sodišča, zgolj s pisno
               zahtevo od mobilnih operaterjev zahtevajo podatke o lastniku komunikacijskega
               priključka, recimo, mobilnega telefona ali internetne povezave. Obrazložitev Vlade ne
               vzdrži, saj se zavajajoče sklicuje na potrebe iz prakse, ko operaterji v primerih
               gostovanja tujega telefonske priključka v mobilnem omrežju slovenskega operaterja
               obveznosti posredovanja določenih podatkov o uporabniku, ki že sedaj ne zahtevajo
               odredbe sodišča, niso mogli izvršiti brez vpogleda v bazo hranjenih podatkov. Dejstvo
               pa je, da naši operaterji podatkov o lastniku komunikacijskega priključka, če ni
               njihova stranka, sploh ne hranijo niti jih ne morejo hraniti. Glede na navedeno se
               upravičeno postavlja vprašanje, kakšen je torej pravi namen te spremembe. Na to je
               opozorila informacijska pooblaščenka; opozorila je, da je navedena določba v
               nasprotju s 37. členom Ustave, ki zagotavlja tajnost pisem in drugih občil. Določba
               je po mnenju njenega urada neprimeren in neusklajen poskus policije, da bi kljub
               strogim, a jasnim zahtevam ustave legalizirala pridobivanje podatkov o identiteti
               komunicirajočih uporabnikov zgolj na podlagi pisne zahteve in ne na podlagi sodišča.
               Torej, situacija je primerljiva: – da bi lahko policija vstopila v vaše stanovanje
               brez ustrezne odredbe sodišča, zgolj na podlagi pisne zahteve. To je nevzdržno, to ni
               spoštovanje varstva zasebnosti in zato Socialni demokrati temu ostro nasprotujemo.
               Veseli nas sicer, da tudi koalicijski predstavniki napovedujejo spremembo, zato se
               bomo mi o podpori zakona opredeljevali takrat, ko bo ta sprememba dosežena na samih
               delovnih telesih.</p>
               <p>Ni pa samo informacijska pooblaščenka tista, ki ima glede predlaganega zakona
               utemeljene pomisleke. Širša strokovna javnost, med njimi tudi Piratska stranka
               Slovenije, opozarja na druga sporna določila. Tako so tudi na področju elektronske
               pošte sporne določbe o vsebinskih podatkih z višjenivojskih protokolov, tako
               imenovanih "Deep Packet Inspections", ki se jih ne bi smelo analizirati in beležiti,
               novela pa to dopušča.</p>
               <p>Menimo, da je vsakršno zbiranje in hranjenje podatkov brez dobro utemeljenih
               razlogov nesprejemljivo, saj predstavlja poseg v posameznikovo zasebnost. Tudi sam
               čas hrambe podatkov je potrebno skrajšati na minimum, to je na 6 mesecev ali manj.
               Gotovo je še veliko takih določb, ki bi jih veljalo ob tej obravnavi izpostaviti,
               zaenkrat velja, dokler omenjeni in še nekatera druga sporna določila ostajajo del
               besedila, Socialni demokrati predloga zakona ne moremo podpreti, zato bomo glasovali
               proti sklepu, da je zakon primeren za nadaljnjo obravnavo. Hvala.</p>
            </sp>
            <sp xml:id="SDZ6-Redna-08-2012-11-21.sp17">

               <speaker>PREDSEDNIK DR. GREGOR VIRANT:</speaker>

               <p>In še v imenu Poslanske skupine Državljanske liste gospa Polonca Komar.</p>
            </sp>
            <sp xml:id="SDZ6-Redna-08-2012-11-21.sp18">

               <speaker>POLONCA KOMAR (PS DL):</speaker>

               <p>Hvala za besedo, gospod predsednik. Spoštovani gospod minister, poslanke in
               poslanci!</p>
               <p>Kaj sploh pomenijo elektronske komunikacije v Sloveniji? Poglejmo nekatere kazalnike
               razvoja v letu 2011. Ob koncu leta je bilo na slovenskem trgu 61 ponudnikov kabelskih
               in satelitskih storitev, 58 ponudnikov internetnih storitev, 11 operaterjev fiksnega
               telefonskega omrežja, 6 operaterjev mobilnega telefonskega omrežja ter kar 505 tisoč
               širokopasovnih priključkov do interneta. Ti podatki kažejo na širok spekter
               deležnikov, ki jih zadeva Predlog zakona o elektronskih komunikacijah.</p>
               <p>Povod za pripravo tega zakona je prenos petih direktiv Evropske unije v nacionalno
               zakonodajo. To so direktive, ki po eni strani krepijo varstvo potrošnika, po drugi pa
               tudi konkurenco na trgu. Zaradi visokih grozečih kazni je bil predlog zakona tako
               hitro pripravljen, hkrati pa z njim izboljšujemo veljavno zakonsko ureditev, ki je
               pomembna za razvoj telekomunikacije v Sloveniji. Zakonski predlog uresničuje načela,
               ki izhajajo iz samih direktiv, to pa so objektivnost, nediskriminacija, preglednost
               in sorazmernost.</p>
               <p>V Državljanski listi pozdravljamo, da bo zakon zagotavljal učinkovito konkurenco na
               trgu elektronskih komunikacij, učinkovito uporabo radiofrekvenčnega spektra in
               elementov oštevilčenja, univerzalne storitve in varstvo pravic uporabnikov, vključno
               z uporabniki invalidi in uporabniki s posebnimi socialnimi potrebami. S predlogom
               zakona se odpira možnost za vključitev širokopasovnega dostopa v univerzalno
               storitev, s tem pa tudi možnost za to, da povečamo pokritost Slovenije s
               širokopasovnim internetom.</p>
               <p>Med spremembami naj omenimo povečanje pristojnosti in aktivnosti Apeka na področju
               gradnje omrežij in pripadajoče infrastrukture, spreminja pa se tudi njegovo ime.
               Uvaja se nov organ agencije, in sicer svet agencije, ki bo nekoliko povečal
               nadzorstveno vlogo in prevzel določene naloge nadzornega organa, ne bo pa sodeloval
               pri vsebinskem odločanju s področja dela agencije. Nadalje se spreminja režim
               določanja letnega plačila, ki so ga operaterji dolžni plačati agenciji. Uvaja se novo
               poglavje o gradnji elektronskih komunikacijskih omrežij in pripadajoče
               infrastrukture. Na ta način se povečuje preglednost. Ob tem se izpušča sklicevanje na
               dolžnosti, ki za to področje izhajajo iz druge področne zakonodaje. Ugotovljeno je
               bilo namreč, da takšno sklicevanje vnaša le nepotrebno zmedo. Z namenom olajšanja
               umeščanja v prostor se po novem za potrebe prostorskega načrtovanja javno
               komunikacijsko omrežje s pripadajočo infrastrukturo šteje za gospodarsko javno
               infrastrukturo. Novost glede na obstoječo ureditev je tudi neodplačna služnost v
               primeru gradnje javnih komunikacijskih omrežij, ki se financirajo iz javnih sredstev,
               na nepremičninah lasti države ali samoupravne lokalne skupnosti. Za dodelitev
               radijskih frekvenc za zagotavljanje javnih komunikacijskih storitev končnim
               uporabnikom je določena obvezna izvedba javnega razpisa brez izvedbe postopka
               posvetovanja z zainteresirano javnostjo. Uvaja pa se možnost izvedbe javne dražbe za
               podelitev radijskih frekvenc v primerih, ko je edino merilo za izbiro cena. V
               prihodnje ne bo več mogoče podaljšanje odločb o dodelitvi radijskih frekvenc za
               zagotavljanje javnih komunikacijskih storitev končnim uporabnikom. Predvideva pa se
               odplačno podaljšanje odločb o dodelitvi radijskih frekvenc, ki so bile prvotno
               podeljene preko javnega razpisa, razen radijskih frekvenc za zagotavljanje analogne
               radiodifuzije.</p>
               <p>Med proceduro sprejemanja zakona se bomo v Državljanski listi posebej zavzemali za
               pravico do komunikacijske zasebnosti uporabnikov javnih komunikacijskih storitev in
               varovanje potrošnika. Izjemno bomo pozorni na ohranjanje sodnega nadzora pri
               varovanju osebnih podatkov, predvsem na 166. člen predloga zakona, kjer predlagana
               določba za zdaj predvideva, da je za pridobitev podatkov o identiteti komunicirajočih
               posameznikov dovolj le pisna zahteva državnega organa in ne sodna odredba, kot to
               določa veljavni zakon. 37. člen Ustave Republike Slovenije namreč določa, da je
               zagotovljena tajnost pisem in drugih občil in da samo zakon lahko predpiše, da se na
               podlagi odločbe sodišča za določen čas ne upošteva varstvo tajnosti pisem in drugih
               občil in nedotakljivost človekove zasebnosti, če je to nujno za uvedbo ali potek
               kazenskega postopka ali celo za varnost države. Ustava Republike Slovenije tako za
               posege v komunikacijsko zasebnost zahteva stroge pogoje, med katerimi je tudi sodni
               nadzor. Določba 166. člena pa posega v to komunikacijsko zasebnost, zato se bomo v
               Državljanski listi zavzemali, da se sporna določba črta in da se ohrani standard
               sodnega nadzora, torej odredba sodišča.</p>
               <p>V naši poslanski skupini menimo, da s tem predlogom dobivamo sodoben zakon, ki bo
               Sloveniji omogočal še hitrejši razvoj področja telekomunikacije, zato ga bomo v tej
               obravnavi podprli. Hvala.</p>
            </sp>
            <sp xml:id="SDZ6-Redna-08-2012-11-21.sp19">

               <speaker>PREDSEDNIK DR. GREGOR VIRANT:</speaker>

               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Najprej pa se je k besedi prijavil minister Turk.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp20">

               <speaker>DR. ŽIGA TURK:</speaker>

               <p>Hvala lepa za besedo.</p>
               <p>Hvala za večinoma dobre razprave. Pravzaprav je bila samo ena takšna, zaradi katere
               se zdaj priglašam k besedi. Razumem, da poslanci oziroma poslanka iščejo možnost, da
               povedo kaj sočnega, da se bodo pojavili v medijih, na televiziji, pa ne glede na to,
               ali je ta sočna beseda resnična ali ni.</p>
               <p>Protestirati moram proti razpravi gospe Dimitrovske, da je bilo ravnanje ministrstva
               v tem primeru pritlehno, da je šlo za solo akcijo ministra Turka, brutalni kadrovski
               cunami seveda nima s tem prav nobene zveze. Naj pojasnim, če bi bil zakon usklajen,
               potem bi seveda šel usklajen na Vlado in z Vlade naprej v parlament. Zakon ni bil
               usklajen, nekateri vladni resorji so imeli pripombe in grozilo je, da bo zakon Vlada
               sprejela šele nekaj tednov kasneje, kar bi pomenilo še kakšno sejo parlamenta kasneje
               zamuditi in ob kazni 13 tisoč evrov na dan se nam je zdelo pomembno, da zakon v
               parlament pride čim prej.</p>
               <p>Protestirati moram proti izjavam, da gre za zmanjševanje zasebnosti pisem in
               človekovih pravic. Sedmi odstavek 166. člena ne manjša komunikacijske zasebnosti ter
               v ta zakon samo vnaša identične rešitve, kot so v zakonu o Sovi oziroma v Zakonu o
               kazenskem postopku. Zakon o kazenskem postopku je bil nazadnje spremenjen leta 2011,
               takrat je bila priložnost za kakšne stvari tam urediti in v tretjem odstavku 149.
               člena piše naslednje: "Če so podani razlogi za sum, da je bilo storjeno oziroma da se
               pripravlja kaznivo dejanje, za katero se storilec preganja po uradni dolžnosti, in je
               za odkritje tega kaznivega dejanja ali storilca treba pridobiti podatke o lastniku
               ali uporabniku določenega komunikacijskega sredstva za elektronski komunikacijski
               promet, ki niso objavljeni v naročniških imenikih, in o času, v katerem je takšno
               sredstvo bilo oziroma je v uporabi, lahko policija od operaterja elektronskega
               komunikacijskega omrežja zahteva, da ji na njeno pisno zahtevo tudi brez privolitve
               posameznika, na katerega se ti podatki nanašajo, sporoči te podatke." Skratka, v
               zakon smo napisali nekaj, kar je bistveno manj od tega, kar piše v obstoječi
               zakonodaji, ki je bila, kot pravim, nazadnje popravljena leta 2011. Tega ne govorim
               zato, da bi branil sedmi odstavek 166. člena. To sem prebral zato, da protestiram
               proti temu, da se naše ministrstvo obtožuje, da smo v kateri koli točki ožili
               varovanje človekovih pravic in zasebnost komuniciranja v tej državi. Gospod Frangež
               je dal neko primerjavo, da je potrebna odločitev sodišča, da nam organi pregona lahko
               preiščejo stanovanje. Primerjava, ki bi bila na tej točki bolj na mestu, je, da če
               policist ugotavlja, da se pripravlja kaznivo dejanje v fizičnem prostoru, vas seveda
               lahko na cesti legitimira. Nekaj podobnega je ta tretji odstavek 149. člena iz
               Kazenskega zakonika, ki nekakšno legitimiranje uvaja na internetu. In ker je stvar
               urejena v področni zakonodaji, se tudi našemu ministrstvu ne zdi smiselno, da bi
               stvari ponavljali v tem zakonu, zato se strinjamo s predlogom koalicije oziroma s
               predlogom SDS, da se ta sporni člen umakne. Ampak ponavljam, k besedi se oglašam
               zato, ker so obtožbe, da smo mi ožili zasebnost, da je šlo za neko solo akcijo
               ministra Turka, pritlehno in ne vem kakšno še, to je treba odločno zavrniti.</p>
               <p>Še dve kratki zadevi. V zvezi z razpravo poslanca Göncza – zainteresirana javnost
               vključuje vse. To je zelo širok pojem, vključuje tudi seveda manjšine. In še glede
               "Deep Packet Inspection"; zakon eksplicitno tega ne omenja. Zelo omejuje tovrstne
               možnosti, in sicer na potrebo operaterjev, da nadzorujejo svoja omrežja po popolnoma
               tehnični, ne pa po vsebinski plati.</p>
            </sp>
            <sp xml:id="SDZ6-Redna-08-2012-11-21.sp21">

               <speaker>PREDSEDNIK DR. GREGOR VIRANT:</speaker>

               <p>Na vrsti je razprava poslank in poslancev. Prvi ima besedo gospod Jerko Čehovin, za
               njim mag. Matej Tonin. Če prav vidim, gospoda Čehovina ni v dvorani. Torej ima besedo
               mag. Matej Tonin, za njim mag. Majda Potrata.</p>
            </sp>
            <sp xml:id="SDZ6-Redna-08-2012-11-21.sp22">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi, lepo pozdravljeni!</p>
               <p>Mogoče bo moja razprava rahlo nenavadna, ampak danes vsi v en glas zatrjujete in
               pritrjujete temu, kako sporen naj bi bil ta sedmi odstavek 166. člena, ki govori o
               tem, da mora nek operater na zahtevo državnega organa razkriti identiteto lastnika
               tega priključka. Kot član Komisije za nadzor obveščevalnih in varnostnih služb na nek
               način čutim dolžnost, da pojasnim tudi drugo plat te zgodbe, da se ne bo v parlamentu
               pojavljala samo ena plat, pa tudi zaradi duha demokratičnosti.</p>
               <p>Ko govorimo o človekovih pravicah in varnosti, ti dve stvari vedno trčita med sabo,
               tako ali drugače. Če si želimo več varnosti, na drugi strani to najverjetneje pomeni
               manj človekovih pravic; če pa imamo na drugi strani več človekovih pravic, je pa manj
               varnosti, tako ali drugače. In ko smo se včeraj vsi čudili nad razsodbo v primeru
               Balkanski bojevnik, je prav to eden izmed takšnih primerov, ki kaže, če se včasih s
               človekovimi pravicami pretirava, da gredo lahko zadeve tudi v neproduktivno smer. Kaj
               hočem povedati? Zame osebno še ne pomeni, da če je operater dolžan razkriti lastnika
               priključka, da je to razkritje neke komunikacije oziroma da je to poseg v neko
               komunikacijo, vsaj jaz osebno tega ne razumem tako. Bi pa ta določba lahko vsem našim
               varnostnim službam zelo veliko pomagala – pa lahko kar na konkretnem primeru
               razložim. Če sumijo nekega človeka, da povzroča neke kriminalne aktivnosti, lahko s
               to določbo vsaj ustvarijo mrežo, s kom ta posameznik komunicira. Ne morejo ugotoviti,
               kaj komunicira, ne morejo ugotoviti vsebine komunikacije, lahko pa ustvarijo mrežo, s
               kom določeni posameznik komunicira. Najbrž se boste strinjali na tej točki, da je
               lahko to v nekem procesu, ko lovijo nekega kriminalca, odločilnega pomena. Zato, kot
               sem rekel, za primerjavo od vseh ostalih, ki ste danes razpravljali, tudi koalicija
               je razpravljala v to smer, vsaj jaz osebno ne vidim tukaj tako velikega posega v
               človekove pravice, da bi bila ta zadeva tako dramatična, da bi jo bilo treba nemudoma
               izključiti iz zakona, še posebej, ker bi lahko na ta način kakšnega kriminalca ujeli
               več.</p>
               <p>Dotaknil se bom še 154. člena. 154. člen govori, po domačen povedano, o prikazovanju
               identitete, se pravi, če kličemo na neko telefonsko številko ali pa z neke mobilne
               telefonske številke, da se identiteta prikazuje. Na tej točki bi vendar opozoril, da
               v Sloveniji obstajajo določeni operaterji, ki omogočajo spletne aplikacije oziroma
               programe, s katerimi lahko ti vpišeš neko poljubno telefonsko številko in s te
               poljubne telefonske številke pošiljaš SMS sporočila. V čem je problem? En takšen
               problem se je zgodil našim fantom na stranki oziroma mojim kolegom, ko je nekdo
               ukradel identiteto nekih telefonskih številk in z nekega telefonskega priključka
               pošiljal lažna SMS sporočila z grozilno vsebino. Mislim, da bi bilo treba v ta 154.
               člen vključiti tudi kakšen odstavek, ki bi vsaj slovenskim operaterjem prepovedal
               uporabo programov in aplikacij, ki bi omogočali poljubno vnašanje telefonskih
               številk, s katerih se pošilja SMS sporočila. Meni je popolnoma jasno, da s tem
               zakonom ne moremo tega preprečiti za vse ponudnike izven meja, izven Slovenije, ker
               tega se enostavno ne da, ampak vsaj za slovenske operaterje bi pa to morali
               storiti.</p>
               <p>Naslednja stvar, ki se jo bom lotil je 124. člen. 124. člen govori o povprečnem
               prenosu hitrosti oziroma da naj bi določili, kakšna mora biti hitrost interneta na
               podlagi obstoječih priključkov, na podlagi obstoječih uporabnikov. Kaj to teoretično
               pomeni? Na eni strani imamo ruralna območja, na drugi strani imamo urbana območja.
               Veste, da na so ruralnih območjih internetne povezave slabe, skoraj jih ni, na
               urbanih so te internetne povezave dobre. Ko določamo neko povprečno prenosno hitrost,
               bi to najverjetneje pomenilo oziroma bo pomenilo, da bi s takšnim določilom največ
               pridobilo podeželje, ker bi s tem zakonom določili neko hitrost, ki jo je operater
               dolžan zagotoviti. Ker prihajam s podeželja, mi je takšna določba zelo všeč, ker bo
               to pomenilo neko zavezo, neko zahtevo operaterjem, da bodo komunikacijsko omrežje
               gradili tudi na podeželju, ampak hkrati sem pa dolžan opozoriti tudi na drugi vidik
               oziroma na drugo posledico tega, to pa je, da gradnja omrežja terja denar in
               sredstva. Veste pa, kdo večji del omrežij v Sloveniji gradi – prav to našo državno
               podjetje, ki se mu reče Telekom. Nikogar ne zagovarjam, kot sem rekel, pa 124. člen
               se mi zdi zlasti v interesu podeželja – in je dober –, seveda pa bo imel določene
               finančne posledice za vse operaterje, ki v Sloveniji delujejo. Toliko na kratko.
               Hvala lepa.</p>
            </sp>
            <sp xml:id="SDZ6-Redna-08-2012-11-21.sp23">

               <speaker>PREDSEDNIK DR. GREGOR VIRANT:</speaker>

               <p>Mag. Majda Potrata. Za njo gospa Kristina Valenčič.</p>
            </sp>
            <sp xml:id="SDZ6-Redna-08-2012-11-21.sp24">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Spoštovani gospod minister s sodelavcem,
               poslanke in poslanci!</p>
               <p>Ko se lotevamo Zakona o elektronskih komunikacijah, tega izredno obsežnega teksta, s
               katerim se, moram priznati, zelo težko spopadam zaradi tega, ker je to zakon tehnične
               narave, pa moram na nekaj svojih uvodnih pomislekov vendar opozoriti. Govora je bilo
               o tem, da je, čeprav je bilo sprva videti, da je zakon popolnoma usklajen, zaradi
               grožnje, ki visi nad njim, s plačilom kazni šel na vlado neusklajen. Mislim, da se
               zakonu to poznam. Moram priznati, da nisem pozabila na to, da je največja vladna
               stranka v prejšnjem mandatu marsikdaj pozabila na takšno grožnjo in je tudi zavirala
               ali ni soglašala s sprejetjem kakšnega zakona, četudi je, kot rečeno, bila nad njim
               nevarnost, ki je prihajala iz odločitev Evropske unije zaradi nespoštovanja evropskih
               direktiv. Pri prenosu evropskih direktiv pa bi rekla, da bi morali biti malo bolj
               pozorni, kot smo, in je včasih kakšna zadeva, ki je na hitro prenesena, lahko tudi
               slaba. Včasih se z nekaterimi rečmi ravno zaradi obsežnosti in zahtevnosti materije
               premalo spopademo in potem se nam lahko zgodi kakšna taka stvar, kot je bila ACTA,
               ali pa, recimo, kot kakšna takšna stvar, kot je bila nedavna obravnava novih direktiv
               o širokopasovnih omrežjih, ko Slovenija ni izrekla zadržka, čeprav smo potem v
               razpravi, ker sem se drznila nekaj vprašati, vendar ugotovili, da vse stvari niso
               tako natančno določene in bi bilo prav, da bi Slovenija kdaj tudi kakšen pridržek
               izrekla. Toliko glede tega na tej načelni ravni, kar zadeva razmerje Slovenija –
               Evropska unija.</p>
               <p>Zdaj pa k drugemu, tudi splošnemu mnenju. 128 različnih svetov agencij in še česa
               drugega je bilo ali razpuščenih, zamenjanih, kadrovsko prenovljeno – kakor koli že...
               Ta zakona pa vpeljuje – kot posebno kakovost je tukaj videti v temu zakonu – novo
               poglavje o agenciji, ki jo na novo imenuje, ki jo ureja, ampak tu se pa meni
               zastavljajo neka druga vprašanja. V vsem tem silnem naporu varčevanja bomo zdaj
               agencijo preimenovali, to pomeni tudi nove papirje, nove organizacijske spremembe,
               nove organe in tako naprej. Tukaj konkretno postavljam vprašanje ministru, /
               nerazumljivo/ ministru sem zadnjič nekje prebrala, kaj meni o pripombah Sveta za
               elektronske komunikacije, ki opozarja na to, da ta zakon z rešitvami, ki jih prinaša,
               ne zagotavlja v zadostni meri nevtralnosti in neodvisnosti agencije, tako kot bi jo
               moral po direktivi in po nalogah, ki jih opravlja. Zakaj to posebej sprašujem? Zaradi
               tega, ker ugotavljam, da kadar koli moramo zagotavljati nekemu organu s pomembnimi
               pooblastili neodvisnost, nevtralnost, strogo strokovnost in še kaj drugega, imamo v
               zdajšnjem mandatu vedno težave. Zato me zanima, kaj misli minister o pripombah Sveta
               za elektronske komunikacije, ki ima nekatere, tudi čisto konkretne predloge, kaj bi
               morali v zakonu spremeniti, če bi hoteli izboljšati delo agencije. Namreč, to
               poglavje, mislim, da je štirinajsto poglavje v zakonu, ki se ukvarja z delom
               agencije, naj bi – zaradi tega ker se je kot poglavje s številom členom zelo razraslo
               – podrobneje prinašalo številne izboljšave in novosti. Sama bi torej le rada slišala
               odgovor na to vprašanje, enako kot bi rada slišala opredelitev ministra do tudi
               drugih pripomb, s katerimi se je strokovna in zainteresirana javnost obrnila na
               poslanke in poslance po tistem, ko je ta zakon nastajal dve leti, ko je bil, menda,
               ne vem kolikokrat prediskutiran z zainteresirano in strokovno javnostjo, ostajajo pa
               vprašanja še vedno odprta.</p>
               <p>Seveda tudi sama mislim, da je za mnenje Poslanske skupine Socialnih demokratov pri
               opredeljevanju do tega, ali menimo, da je zakon, tak kakršnega smo dobili v
               obravnavo, primeren za nadaljnjo obravnavo, da je prav, da smo rekli, da po našem ni;
               zaradi tega ker vsebuje tisto sporno določilo, na katerega opozarja tudi
               informacijska pooblaščenka, in je zastonj govoriti o tem, da saj je največja
               poslanska skupina, vladna, pa tako opozorila in napovedala, da bo to izločila. Ampak
               oprostite, ravnokar smo v predhodni razpravi, v prejšnji razpravi, tudi iz vladne
               stranke, slišali, da se jim pa ne zdi nič spornega pri tem. Kaj bo sedaj obveljalo?
               Še posebej postanem občutljiva, ko mi nekdo govori, da imamo vsi eno mnenje, pa jaz
               vidim stvari drugačne, ker vem, da so bili dokazi izločeni, zato ker jih je
               varnostno-obveščevalna služba pridobivala v neki drugi državi – je tudi ta detajl
               zelo pomemben! Mene bolj zanima, kako funkcionira pravna država – ali res dovolj
               kakovostno in imamo vse tako postavljeno, da je pravnost in pravičnost zagotovljena?
               Posebej pa ne morem soglašati s tem, da mi nekdo govori v Državnem zboru, da
               pretiravamo s človekovimi pravicami. Kdo bo tisti, ki bo odločal, kje se pretiravanje
               s človekovimi pravicami začne? Ne želim si, da bi o tem, kdaj se s človekovimi
               pravicami pretirava, odločala politika. Zlasti ne politika tiste stranke, ki se je v
               svojih javnih izjavah do sedaj že marsikdaj izkazala, da človekovih pravic ne jemlje
               kot nekega zavezujočega dejstva in ne spoštuje določil ustave, ki govore o enakosti
               pred zakonom.</p>
               <p>Sama bom ravnala torej enako kot poslanska skupina. Hvala.</p>
            </sp>
            <sp xml:id="SDZ6-Redna-08-2012-11-21.sp25">

               <speaker>PRESEDNIK DR. GREGOR VIRANT:</speaker>

               <p>Gospa Kristina Valenčič, za njo gospod Samo Bevk.</p>
            </sp>
            <sp xml:id="SDZ6-Redna-08-2012-11-21.sp26">

               <speaker>KRISTINA VALENČIČ (PS DL):</speaker>

               <p>Hvala za besedo.</p>
               <p>Predlog zakona je uspešna nadgradnja trenutno veljavnega Zakona o elektronskih
               komunikacijah, ki zaradi izredno intenzivnega in hitrega razvoja informacijskih
               tehnologij zahteva nove spremembe, nove prilagoditve. Te spremembe so potrebne tako
               zaradi implementacije EU direktiv, zlasti pa še zaradi novih možnosti za nadaljnji
               razvoj informacijskih tehnologij. Tehnologije so tiste, ki poganjajo svet, razširjajo
               meje predstavljivega in nas spremljajo na vsakem koraku. Danes si težko
               predstavljamo, kako bi preživeli dan brez uporabe mobilnega telefona, televizije,
               interneta, socialnih omrežij, kopico spletnih storitev, ki jih imamo na voljo.
               Verjetno smo si pri tem vsi enotni, da prav področje elektronskih komunikacij ponuja
               številne priložnosti za nove storitve, nov razvoj, nova delovna mesta z veliko
               uporabno vrednostjo kot tudi priložnost za dvig konkurenčnosti slovenskega
               gospodarstva. Osnova za vse to pa je seveda kakovostno širokopasovno omrežje po
               celotni Sloveniji, ki bo omogočalo uvajanje vseh teh sodobnih tehnologij. Na tem
               segmentu se projekti intenzivno izvajajo, tudi ob pomoči evropskih sredstev. Cilj
               strategije razvoja širokopasovnih omrežij v Sloveniji, ki je bila sprejeta že leta
               2008 in se zaključuje v letošnjem letu, je do leta 2013 zagotoviti širokopasovne
               povezave za vse državljane po celotnem ozemlju naše države. In v to je treba resnično
               usmeriti vse napore, tako s strani države kot lokalnih skupnosti.</p>
               <p>Sama pa bi se rada dotaknila še nekoliko področja elektronskega poslovanja.
               Prepričana sem, da smo v javni upravi na tem področju zaspali. Velik napredek je bil
               storjen v letih 2007 do 2009, ko so bili izvedeni številni uspešni projekti: portal
               e-uprave, ISPO, e-vem itn. Če pa se ozremo na bančni sektor, tam lahko dejansko
               vidimo pravi napredek, saj v bistvu praktično ni storitve, ki je ne bi mogli
               opravljati s pomočjo sodobnih elektronskih tehnologij. Sama vidim področje
               elektronskega poslovanja, informatike v javni upravi tudi kot veliko priložnost za
               racionalizacijo poslovanja in priložnost, da stopimo korak bližje k našim
               državljanom, končnim uporabnikom. Žal pa se razvoj e-uprave in elektronskih javnih
               storitev, kot sem že rekla, praktično ustavil. Že več let čakamo na nadgradnjo
               državnega portala e-uprave v smeri podpore postopkov, življenjskih dogodkov,
               interaktivnih obrazcev, pa vse do danes se to še ni zgodilo. Še več, postavljamo nove
               birokratske ovire z zakompliciranimi vlogami, kot se je na primer nam to zgodilo z
               uveljavljanjem pravic iz javnih sredstev. Naj spomnim, že leta 2000 je bil sprejet
               zakon o elektronskem poslovanju, elektronskem podpisu, ki je izenačil fizični podpis
               z elektronskim. 12 let po sprejetju tega zakona je javna uprava še zelo daleč od
               celovitega elektronskega poslovanja. Tako kot na drugih področjih, tudi na področju
               elektronskih komunikacij in elektronskega poslovanja ni težava v neustrezni
               zakonodaji, temveč v izvajanju le-te. Imamo sodobno zakonodajo. S tem predlogom
               zakona to še nadgrajujemo. Zato je skrajni čas, da to tudi izkoristimo v praksi.</p>
               <p>Predlog zakona bom seveda podprla.</p>
            </sp>
            <sp xml:id="SDZ6-Redna-08-2012-11-21.sp27">

               <speaker>PREDSEDNIK DR. GREGOR VIRANT:</speaker>

               <p>Replika mag. Matej Tonin.</p>
            </sp>
            <sp xml:id="SDZ6-Redna-08-2012-11-21.sp28">

               <speaker>MAG. MATEJ TONIN (PS NSi):</speaker>

               <p>Repliciral bi rad kolegici gospe Majdi Potrata, ker mislim, da je popolnoma narobe
               razumela mojo razpravo in iz tega naredila celo dramo, češ, kako lahko nekdo v
               parlamentu govori, da se včasih s človekovimi pravicami pretirava. Zelo jasno sem
               povedal, da ko govorimo o človekovih pravicah, imamo na eni strani človekove pravice,
               na drugi strani pa zagotavljanje varnosti. Ti dve stvari sta medsebojno neposredno
               povezani in ena v drugo posegata – tako ali drugače. Pa da bo zadeva zelo jasna, bom
               na konkretnem primeru razložil. Če vam ukradejo mobilni telefon in če vi zahtevate od
               policije, da naj ta mobilni telefon poiščejo tako, da ga izsledijo, da ga locirajo,
               vam bodo rekli, da je to nesorazmeren in pretiran poseg v zasebnost posameznika.
               Torej, da je človekova pravica tistega, ki vam je ukradel mobilni telefon, nad vašo
               človekovo pravico, ki vam je bil telefon ukraden. O takih primerih jaz govorim, da
               včasih gremo s temi stvarmi predaleč. O tem sem govoril in čisto o ničemer
               drugem.</p>
               <p>Mislim, da so bile se tiste navedbe o naši stranki, kakšna naj bi bila, popolnoma
               nepotrebne, gospa Potrata.</p>
            </sp>
            <sp xml:id="SDZ6-Redna-08-2012-11-21.sp29">

               <speaker>PREDSEDNIK DR. GREGOR VIRANT:</speaker>

               <p>Gospod Samo Bevk ima besedo, za njim gospa Tamara Vonta.</p>
            </sp>
            <sp xml:id="SDZ6-Redna-08-2012-11-21.sp30">

               <speaker>SAMO BEVK (PS SD):</speaker>

               <p>Hvala za besedo, gospod predsednik. Spoštovani zbor!</p>
               <p>V Resolucijo o normativni dejavnosti smo zapisali, da je jasen in konsistenten
               pravni red države pogoj za njeno dobro delovanje; državljanom razumljivi, brez težav
               izvršljivi in čim bolj trajni predpisi pa krepijo zaupanje v pravni red in
               zagotavljajo spoštovanje in varstvo človekovih pravic in svoboščin. Zavzemam se za
               to, da bi v naši državi sprejemali dobre zakone ter da bi jih čim manjkrat
               spreminjali. Žal je praksa povsem drugačna. Zakone spreminjamo in dopolnjujemo kot po
               tekočem traku. Skoraj v vsakem mandatu smo – ne samo enkrat, tudi po večkrat –
               spreminjali določeno zakonsko materijo. Zakon o elektronskih komunikacijah ni nobena
               izjema. Moj ideal je, da bi sprejemali zakone, ki bi veljali vsaj deset ali dvajset
               let. Tako bi imeli v državi pregledno in jasno zakonodajo. Včeraj se je na
               ljubljanskem sodišču zgodilo celo to, da niti tožilci več ne morejo slediti stalnim
               spremembam zakonodaje, kaj šele državljanke in državljani. Mimogrede se spremeni
               oziroma se spregleda kakšna določba v nekem pomembnem zakonu, ki šteje več sto ali
               tisoč členov. Če stalno spreminjamo to zakonodajo, potem niti strokovnjaki tega ne
               morejo več slediti.</p>
               <p>Poglejmo ta Zakon o elektronskih komunikacijah. Sprejet je bil leta 2004, potem pa
               smo ga spreminjali leta 2006, leta 2009 tretjič, zdaj imamo cel kup teh direktiv
               Evropske unije in na koncu koncev je Evropska komisija v maju letos na Sodišču
               Evropske unije sprožila sodni spor proti Sloveniji, ker v svojo zakonodajo še vedno
               ni sprejela novega regulatornega okvira na področju telekomunikacij, kar bi morala
               storiti že pred letom in pol. Tožba je bila, kot rečeno, Sloveniji vročena 10.
               septembra letos, zaradi zamude pa Sloveniji grozi dnevna kazen v višini več kot 13
               tisoč evrov. Ta Resolucija o normativni dejavnosti bi morala veljati tudi za organe
               Evropske unije, kajti tudi direktive Evropske unije si sledijo iz meseca v mesec iz
               leta v leto in države težko sledijo vsem tem številnim spremembam. Sprašujem pa se,
               ali so res vse tako življenjsko pomembne. In ko potem usklajujemo našo nacionalno
               zakonodajo z evropskimi direktivami, mimogrede spremenimo še nekaj za naše domače
               dnevne potrebe, in to je prav 166. člen oziroma sedmi odstavek, ko policija in
               nekateri drugi varnostni organi, tudi Sova, lahko brez odredbe sodišča in le s pisno
               zahtevo od mobilnih operaterjev zahtevajo podatke o lastniku telekomunikacijskega
               priključka, kar je v nasprotju s 37. členom Ustave, ki govori o varstvu tajnosti
               pisem in drugih, na kar je opozorila tudi informacijska pooblaščenka. Seveda je težko
               slediti vsem tem številnim spremembam.</p>
               <p>Jaz se bom pri tem zakonu najbrž vzdržal. Hvala lepa.</p>
            </sp>
            <sp xml:id="SDZ6-Redna-08-2012-11-21.sp31">

               <speaker>PREDSEDNIK DR. GREGOR VIRANT:</speaker>

               <p>Postopkovno mag. Majda Potrata.</p>
            </sp>
            <sp xml:id="SDZ6-Redna-08-2012-11-21.sp32">

               <speaker>MAG. MAJDA POTRATA (PS SD):</speaker>

               <p>Hvala, gospod predsednik.</p>
               <p>Vem, da mora po 70. členu Poslovnika tisti, ki prosi za repliko, dobiti besedo
               takoj. Se pa ne spomnim iz dosedanje parlamentarne prakse, da bi besedo za repliko
               dobil kdo po naslednji razpravi in še zlasti takrat, kadar ni bil navzoč v dvorani.
               Besedilo poslovnika na tem mestu sicer ni natančno do te mere, da bi to definiralo.
               Ampak poglejte, mislim, da bi morali definirati, ker gospod, ki mi je repliciral, je
               v dvorano pritekel, repliciral in potem po repliki tudi odšel. Sama sicer menim, da
               ni v ničemer dokazal, da sem ga napak razumela, zaradi tega ker je bil kontekst zelo
               širok in sobesedilo je bilo povezano tudi z odločitvijo sodišča včeraj, kar se da
               raztegniti na marsikaj. Ampak, kakor koli že: vendar bi opozorila, da dosedanja
               parlamentarna praksa replike v takšnih okoliščinah ni dovoljevala. Nisem hotela
               histerično reagirati takoj po tistem, ampak mislim pa, da bi bilo dobro opozoriti
               vas, da je to nenavadna praksa. Hvala.</p>
            </sp>
            <sp xml:id="SDZ6-Redna-08-2012-11-21.sp33">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Tudi sam sem bil v rahli dilemi, je pa res, da 70. člen nič ne govori o tem, da bi
               morala replika neposredno slediti razpravi, na katero poslanec replicira. Pravi samo,
               da ima vsak razpravljavec pravico do odgovora na razpravo drugega razpravljavca in da
               mu predsedujoči da besedo takoj, ko jo zahteva. Nekoliko neobičajno je, ja, če so
               vmes tudi še druge razprave, tako da se bomo o tem morali še malo pogovoriti. Hvala
               za opozorilo.</p>
               <p>Gremo naprej. Gospa Tamara Vonta ima besedo, potem mag. Ivan Vogrin.</p>
            </sp>
            <sp xml:id="SDZ6-Redna-08-2012-11-21.sp34">

               <speaker>TAMARA VONTA (PS PS):</speaker>

               <p>Hvala lepa.</p>
               <p>Še dobro, da mi ni treba kaj replicirati na včerajšnjo debato. Mislim, da je tukaj
               res treba malo doreči. Skratka, noben zakon ni večen in zakoni, ki urejajo to izjemno
               dinamično področje, ki je polno sprememb, pa še toliko manj. Zato tudi menim, da se
               je zgodilo že toliko sprememb in verjetno se jih še bo. Ampak to seveda ne pomeni, da
               moramo te spremembe oziroma ves ta razvoj, ki zahteva spremembo določenih določb
               zakonodaje razumeti kot možnost za kakršno koli zlorabo. Torej, predlog vsebuje
               številne dobre rešitve, predvsem za zaščito uporabnikov elektronskih komunikacij, to
               je treba priznati. Usklajevanja so bila dolga, smo že nekajkrat slišali, dve leti.
               Ministru oziroma tistim, ki ste ta zakon, da rečem, spravili v življenje do te točke,
               kjer živi zdaj, zamerim le to, da so – verjamem, da se je to zgodilo po nesreči tako
               mogoče kot pri kakšnem drugem zakonu kaj drugega, ampak da ste v zakon stisnili
               določbo, ki je niste uskladili, je niste usklajevali in ni bila predmet široke
               razprave, to se mi sicer ne zdi najboljše. Seveda vsi vemo in danes bomo še nekajkrat
               slišali, da gre za določbo sedmega odstavka 166. člena. Niti ga ne bom še enkrat
               brala, saj vsi vemo, o čem govorimo. Namreč, v temu primeru gre dejansko za hude
               posege v komunikacijsko zasebnost posameznika oziroma, kot smo že slišali, za nižanje
               kriterijev za ustavno varovano pravico do komunikacijske zasebnosti.</p>
               <p>Zelo enostavno vprašanje imam. Debat je že bilo nekaj o tem pa verjetno jih bo še –
               da se tukaj zdaj še nekako naslonim na medije, čeprav bi se potem rajši na nekaj
               drugega, ampak iz medijev je bilo slišati, da boste to določbo umaknili. Potem pa me
               zanima, če se boste tudi držali dogovora, da to določbo umaknete, tako kot ste menda
               zagotovili informacijski pooblaščenki. Namreč, vrata v zasebni prostor vsakega
               posameznika, tega se verjetno vsi zavedamo, so že tako ali tako odprta na stežaj.
               Resnično ne vidim potrebe, da bi morali na ta vrata nalepiti še vabilo: Izvolite,
               vstopite, kakor vam drago! Hvala lepa.</p>
            </sp>
            <sp xml:id="SDZ6-Redna-08-2012-11-21.sp35">

               <speaker>PREDSEDNIK DR. GREGOR VIRANT:</speaker>

               <p>Besedo ima mag. Ivan Vogrin, za njim gospod Srečko Meh. Gospoda Vogrina ni v dvorani.
               Gospod Meh, potem gospod Jožef Horvat.</p>
            </sp>
            <sp xml:id="SDZ6-Redna-08-2012-11-21.sp36">

               <speaker>SREČKO MEH (PS SD):</speaker>

               <p>Gospod predsednik, spoštovani poslanke in poslanci!</p>
               <p>Morda moja razprava komu ne bo všeč in je tudi morda ne bo razumel, pa vendar, moram
               tudi v imenu podpredsednika Komisije za nadzor obveščevalnih in varnostnih služb,
               čeprav se nobene od teh funkcij nisem želel, povedati tudi nekaj stvari o tem, kar
               smo razpravljali na Komisiji za nadzor obveščevalnih in varnostnih služb.</p>
               <p>Najprej, tožba Evropske komisije naj ne vpliva na kvaliteto rešitev zakona. Mislim,
               da je prav, da gre v proceduro in da sprejmemo dobre rešitve. Prav tako naj ne bi
               166. člen prevladal nad vsemi ostalimi razpravami o temu zakonu, ker o tem se bo
               treba odločiti: ali svoboščina ali na nek način vendar nadzor, o katerem bi morali
               govoriti. Mislim, da bi danes govoril pravzaprav samo o dveh nalogah komisije in
               seveda tudi varnostno-obveščevalnih služb. Najprej: Ali varnostno-obveščevalne službe
               in policija in seveda vsi skupaj uspešno opravljajo naloge varovanja države in kaj
               moramo za to storiti? In drugo: Ali varnostno-obveščevalne službe spoštujejo
               zakonodajo, ustavo in ali so kršene človekove pravice? Naloga komisije je oboje,
               naloga komisije je, da mora pogledati ali lahko varnostno-obveščevalne službe delajo
               in ali kršijo človekove pravice.</p>
               <p>Zaradi tega smo v Komisiji za nadzor obveščevalnih in varnostnih služb kot
               zainteresiranem delovnem telesu obravnavali Predlog zakona o elektronskih
               komunikacijah v predobravnavi, preden se je ta obravnava začela, predvsem 12. in 13.
               poglavja, torej Zakona o elektronskih komunikacijah. Želeli smo to opraviti pred
               obravnavo tega zakona na seji Državnega zbora. Na komisijo smo povabili tudi vse
               bodoče uporabnike teh določb, torej predstavnike Vlade in vseh ostalih, ki bodo po
               tem zakonu morali delati. Gre za obdelavo osebnih podatkov in hrambo, kamor sodi tudi
               ta tako opevani 166. člen. Naj posebej opozorim, gospe in gospodje, da posredovanje
               podatkov o naročniku elektronskega komunikacijskega priključka na podlagi pisne
               zahteve državnega organa, torej skladno z določbami 149. člena tega zakona, se ne
               šteje za posredovanje hranjenja prometnih podatkov, da to piše že v dveh zakonih, in
               sicer v Zakonu o kazenskem postopku, v drugem odstavku 24.b člena, in Zakonu o
               Slovenski obveščevalno-varnostni agenciji. Torej se ti dve določbi zakona, ki že
               obstajata, danes samo pojavljata tudi v Zakonu o elektronskih komunikacijah.</p>
               <p>Zaradi tega je moje osebno mnenje – stališča komisije seveda še nimam –, da bi bilo
               prav, da bi bilo prav, da je ta sedmi odstavek 166. člena v zakonu, saj bi podatek o
               lastniku olajšal delo policiji, in tudi drugim, ki ta zakon uporabljajo, da bi lažje
               prišli do podatkov, ki jih potrebujejo pri svojih preiskavah in tudi pri tem, da
               opravijo svojo nalogo. Danes lahko veliko in na dolgo govorimo o tem, ali so s tem
               sedmim odstavkom kršene človekove pravice ali ne. Seveda gre za vprašanje o tem, ali
               zaupamo varnostno-obveščevalnim službam in policiji, ki to uporabljajo, in ali imamo
               uspešen nadzor. Če uspešnega nadzora nimamo, potem je vse skupaj zastonj in kakršna
               koli določba bi že bila, če tega nadzora ni, potem bi morali skrbeti izključno za to,
               da ne bi prišlo do kršenja človekovih pravic.</p>
               <p>Naj pa ponovno opozorim tudi na to, kar so sodelavci oziroma prisotni na komisiji še
               posebej opozorili. Zgodilo se je, ne enkrat, da niso dobili od tožilstva dovoljenja
               za nadzor in za opravljanje svojega dela. Tako svojega dela ne morejo opraviti, da bi
               nadzirali nekoga, ki lahko v končni fazi ogrozi varnost države, varnost državljank in
               državljanov, in v končni fazi lahko pride tudi do ekscesov, ki smo jim bili priče v
               daljni ali širši okolici. Zato bi bilo prav, da zaupamo policiji in
               varnostno-obveščevalnim službam in da jih nadziramo, zelo uspešno, in to nalogo bi
               morala opraviti v celoti Komisija za nadzor obveščevalnih in varnostnih služb in še
               kdo. Zato bi morali članice in člani Komisije za nadzor obveščevalnih in varnostnih
               služb sodelovati na komisiji in ta komisija bi morala imeti še posebno nalogo, da bi
               lahko potem z gotovostjo trdili dvoje: da imamo ustrezno zaščito naše države ter
               državljank in državljanov pred tistimi, ki ubijajo, kradejo in delajo kar koli
               drugega, in da pri tem niso kršene človekove pravice. V tistem trenutku, ko se nam
               nekaj zgodi, ko se nam osebno nekaj zgodi, ko so v naši neposredni bližini nekomu
               nekaj naredili, takrat rečemo, da je policija delala slabo, in govorimo, da so lahko
               tudi druge službe delale slabo. Seveda pa pred tem nismo zagotovili vsega, kar bi
               bilo treba, da bi lahko te naše službe tudi delale.</p>
               <p>Še pripomba na 168. člen predloga zakona, in sicer, da bi bilo prav, da bi poročilo,
               ki ga vsi posredujejo Ministrstvu za pravosodje oziroma pristojnemu ministrstvu, ta
               ga pa nemudoma pošlje Evropski komisiji, morala dobiti tudi komisija za nadzor
               varnostno-obveščevalnih služb.</p>
               <p>Seveda ne morem podpreti stališča naše poslanske skupine, kar zadeva sedmi odstavek
               166. člena, zato ker mislim, da je primeren, da omogoča operativno delo vsem organom,
               ki skrbijo za našo varnost, in je zaradi tega tudi napisan v tem zakonu, ki
               zagotavlja, ki naroča operaterjem, da to morajo narediti. Operaterji so namreč v
               nekaterih primerih odklonili, da bi dali podatke o lastniku elektronskega naslova
               oziroma naslovniku, pa bi ga, recimo, organi potrebovali.</p>
               <p>Zato mislim, da bi bilo prav, da se v to smer tudi nadaljuje. Hvala lepa.</p>
            </sp>
            <sp xml:id="SDZ6-Redna-08-2012-11-21.sp37">

               <speaker>PREDSEDNIK DR. GREGOR VIRANT:</speaker>

               <p>Gospod Jožef Horvat, potem pa gospa Maša Kociper.</p>
            </sp>
            <sp xml:id="SDZ6-Redna-08-2012-11-21.sp38">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice in kolegi, spoštovani gospod
               minister s sodelavcem!</p>
               <p>Moram reči, da bo moja razprava zelo splošna, saj obravnavamo novi zakon o
               elektronskih komunikacijah v prvi obravnavi. Verjamem, da bo v procesu parlamentarne
               procedure zakon doživel izboljšave – o nekaterih so moji kolegi in kolegica iz
               poslanske skupine že govorili –, mene tudi ne moti, da se ta zakon pogosto spreminja,
               saj prav na tem področju doživljamo nesluten razvoj. Kakšne bodo elektronske
               komunikacije čez 10 let, kaj vse bomo takrat imeli tudi na področju aplikacij, o tem
               da danes gotovo nihče ne upa razpravljati oziroma dati eksaktnih odgovorov. Zakon je
               dober, je potreben predvsem iz dveh razlogov; prvič ga potrebujemo za nadaljnji
               razvoj elektronskih komunikacij, predvsem pa tudi zato, da na področju elektronskih
               komunikacij spodbudi investicije na tem področju. Na podeželju, bolj točno v
               Prekmurju, so slovenske vasi dobile elektriko v drugi polovici 50. let prejšnjega
               stoletja. To v tem trenutku ni toliko pomembno, bolj pomembno je, da smo v nekem
               krogu tehničnih ljudi, ki se morda je nekoliko spoznal na IKT, na informacijske in
               komunikacijske tehnologije, v 90. letih postavili neko tezo; namreč, da takšen pomen,
               kot ga je imela elektrifikacija podeželja v 50. letih prejšnjega stoletja, imajo
               danes informacijsko-komunikacijske tehnologije. Morda se bo komu to zdelo za lase
               privlečeno, ampak rahel razmislek potrjuje to tezo.</p>
               <p>Vesel sem – in tudi danes smo že veliko govorili o tem, da smo v evropskem prostoru
               – in pričakujem, da bo tudi novi finančni okvir, novi sedemletni finančni okvir
               2014–2020 Evropske zveze namenjal dodatna sredstva v instrumentu za povezovanje
               Evrope. Tu ne gre samo za prometno infrastrukturo v klasičnem smislu, ampak tudi za
               prometno infrastrukturo, po kateri se pretakajo informacije oziroma bolj točno "biti"
               oziroma "bajti". V tem pogledu ne morem mimo tega, da izrazim ponovno razočaranje nad
               ravnanjem prejšnjega ministra Golobiča, ki je iz nepojasnjenih, nikomur pojasnjenih
               razlogov v prejšnjem mandatu brutalno zavrnil razpis konzorcija šestih prekmurskih
               občin, ki so kandidirale za investicijo širokopasovnega omrežja. V tem pogledu si
               želim, da bi tudi v Sloveniji našli dobre investitorje, da bi to področje bistveno
               izboljšali.</p>
               <p>Ko sem govoril že o evropskem finančnem okviru za naslednje sedemletno obdobje,
               dovolite nekaj misli samo o Digitalni agendi za Evropo, katere cilj je poskrbeti, da
               bo enotni evropski digitalni trg, ki se opira na hitre in ultrahitre internetne
               povezave ter interoperabilne aplikacije, prinesel trajne gospodarske in družbene
               koristi. Marca 2010 je Evropska komisija, da bi omogočila izhod iz krize in
               gospodarstvo Evropske zveze pripravila na izzive naslednjega desetletja, začela s
               strategijo Evropa 2020 – strategija za pametno, trajnostno in vključujočo rast, ki
               velja kot neka naslednica Lizbonske pogodbe. V sklopu te strategije je digitalna
               agenda ena izmed sedmih vodilnih pobud strategije Evropa 2020 in je namenjena
               določitvi ključne vloge, ki jo bo morala igrati uporaba informacijskih in
               komunikacijskih tehnologij, če želi Evropa doseči svoje cilje za leto 2020 – seveda,
               ko govorim o Evropi imam seveda v mislih tudi Slovenijo.</p>
               <p>Morda na temu mestu smo en podatek, ki potrjuje izjemno pomembnost elektronskih
               komunikacij, in ta je, da se globalne informacije vsake dve leti podvojijo. To niso
               podatki, to so informacije! Vsaki dve leti se podvojijo... Iz učbenikov beremo, da je
               informacija bistveni element v procesu človekovega odločanja. Digitalna agenda
               postavlja visoke cilje glede širokopasovnih povezav, vsi državljani Evropske zveze
               naj bi imeli do leta 2013 osnovni širokopasovni dostop do interneta, do leta 2020 pa
               širokopasovni dostop s hitrostjo trideset megabitov na sekundo. Od tega pa naj bi
               bila vsaj polovica evropskih gospodinjstev naročena na hitrost sto megabitov na
               sekundo – vsaj polovica evropskih gospodinjstev! Navedene ukrepe morajo spremljati
               tudi enotni regulatorni pristopi in njihovo učinkovito izvajanje. To naj bi močno
               prispevalo h gospodarski rasti Evropske unije, koristi digitalne dobe pa naj bi
               uživala celotna družba.</p>
               <p>Morda še samo beseda o varnosti. V poslanski skupini smo prepričani, kar zadeva
               varnost predvsem internetnih aplikacij oziroma dostopanja do internetnih aplikacij,
               da se tukaj zadeva začne pri vzgoji in izobraževanju. Internetne aplikacije so danes
               dostopne praktično vsem uporabnikom in mislimo, da je treba, da se prav pri vzgoji,
               prav pri družini se moramo začeti pogovarjati o škodljivih internetnih aplikacijah,
               ki so, kot vemo vsi, dostopne mladoletnikom, otrokom. To se preprosto programsko ali
               softwarsko, vsaj v temu trenutku, kaj dosti ne da omejevati, razen seveda, če plačamo
               ta račun, da se bomo vedno predstavili, kdo smo, ko bomo pristopali do internetnih
               aplikacij.</p>
               <p>Vladi oziroma – tukaj moram posebej povedati – ministru dr. Žigi Turku zaupam.
               Zaupam tej zakonski materiji, ne nazadnje je to minister, ki se s temi elektronskimi
               komunikacijami in tudi internetnimi aplikacijami ukvarja praktično od svoje rosne
               mladosti in prepričan sem, da bodo na koncu prave rešitve za Slovenijo. Hvala lepa.
           </p>
            </sp>
            <sp xml:id="SDZ6-Redna-08-2012-11-21.sp39">

               <speaker>PREDSEDNIK DR. GREGOR VIRANT:</speaker>

               <p>Mag. Borut Ambrožič, potem gospa Maša Kociper.</p>
            </sp>
            <sp xml:id="SDZ6-Redna-08-2012-11-21.sp40">

               <speaker>MAG. BORUT AMBROŽIČ (NeP):</speaker>

               <p>Hvala za besedo, predsedujoči. Pozdravljeni vsi prisotni!</p>
               <p>Osnovno vprašanje, ki ga je danes izpostavilo že kar nekaj predgovorcev, je, ali je
               s tem odstavkom, torej sedmim odstavkom 166. člena predlaganega zakona, mogoče tudi
               kršenje temeljnih človekovih pravic. Govorimo o pridobivanju identitete uporabnih
               komunikacijskih informacij zgolj na podlagi pisne zahteve policije.</p>
               <p>Osnovno vprašanje, ki je bilo danes izpostavljeno, je tudi, ali lahko zaupamo, ali
               želimo zaupati državnim organom, ki jim zaupamo sicer našo varnost – osebno bi rad
               pritrdil, da raje verjamem v dobro kot v slabo. Relevantni so tudi pomisleki
               informacijske pooblaščenke, ki jih je izrazila ob pregledu predlaganega zakona. Ne
               smemo pa spregledati tudi dejstva, da je v pripravi evropska uredba, ki bo pa sicer
               celovito urejala to področje.</p>
               <p>Sicer pa je zakon zaradi ogromno vloženega strokovnega dela in usklajevanja v tej
               fazi primeren, zato ga načelno podpiram. Hvala.</p>
            </sp>
            <sp xml:id="SDZ6-Redna-08-2012-11-21.sp41">

               <speaker>PREDSEDNIK DR. GREGOR VIRANT:</speaker>

               <p>Gospa Maša Kociper ima besedo, potem gospa Polonca Komar.</p>
            </sp>
            <sp xml:id="SDZ6-Redna-08-2012-11-21.sp42">

               <speaker>MAŠA KOCIPER (PS PS):</speaker>

               <p>Hvala lepa.</p>
               <p>Tudi jaz bi se v svoji razpravi, tudi glede na pomanjkanje časa za našo poslansko
               skupino, dotaknila zlasti tega spornega člena. Kajti, glede vsebine je pač jasno, da
               gre za prenos spremenjenih določb evropskega reda v domač pravni red in tukaj veliko
               ni mogoče razpravljati.</p>
               <p>Bi pa povedala, da ta zakon, za razliko od mnogih zakonov, ki jih dobivamo v Državni
               zbor v tem mandatu, odlikuje skoraj vzorno opravljena procedura, ki je upoštevala
               praktično vse zahteve, tudi Resolucijo o normativni dejavnosti, in se je res na
               primeren način v zakonodajnem postopku na Vladi oziroma pred tem opravila razprava,
               celo javna razprava z deležniki, kar je vsekakor pohvalno.</p>
               <p>Kar je v tem kontekstu še posebej zaskrbljujoče za Poslansko skupino Pozitivne
               Slovenije, pa je, da je ta sporna določba, o kateri govorimo, prišla v ta dolgo
               usklajevani in pripravljeni zakon zadnji trenutek, in to – kot iz gradiva tudi jasno
               izhaja – na pobudo Ministrstva za notranje zadeve in Sove. Očitki pooblaščenke gospe
               Nataše Pirc in njenega urada definitivno morajo biti vzeti resno. Tukaj ne gre za
               očitke, ki jih je ta urad oziroma ona sama postavila izven okvira njenih
               pristojnosti. Tu gre za to, da je gospa Pirc in njena služba vzorno opravila svoje
               delo in opozorila na neko določbo, neko ureditev, ki se je čudno in v zadnjem
               trenutku prikradla v, kot sem rekla, precej dobro pripravljen zakon. Mislim, da je
               predvsem pohvalno to, da imamo v Sloveniji službe, ki opravljajo svoje delo prav na
               ta način, da na ustrezen način, kot rečeno, v okviru svojih pristojnosti opozorijo,
               kadar opazijo anomalije, ki sodijo v njihova delovna področja.</p>
               <p>Da je ta določba za pooblaščenko, ki pokriva to področje, sporna, je jasno iz vseh
               dopisov in vseh razprav, ki smo jih bili z njene strani do sedaj deležni. Na resnost
               njenih očitkov in na to, kako pomembna se ji zdi ta problematika, kaže tudi dejstvo,
               da bo pooblaščenka v primeru, da bo zakon sprejet v sedanji obliki, sprožila upravni
               spor. Zato mislim, da moramo vendar tudi poslanci v tej razpravi dati določeno težo
               temu, ne pa kar tako, pavšalno razpravljati o tem, ali je varnost pred človekovimi
               pravicami ali za njimi, in pri tem delati še neke čudne vzporednice z nekim kazenskim
               postopkom, ki v tem smislu nima nobene povezave.</p>
               <p>Namreč, Zakon o elektronskih komunikacijah pač, res žal, ni namenjen lovljenju
               kriminalcev. In tu vidim še en problem tega zakona. Če je podobna določba, kot so
               opozorili predhodni razpravljavci, vsebovana v Zakonu o kazenskem postopku in Zakonu
               o Slovenski obveščevalno-varnostni agenciji, je to seveda pravilno. To je zakonodaja,
               kjer morajo biti zbrani posegi v človekove pravice, in to na način, da so pregledni
               in da vsak, ki se želi o tem področju seznaniti, lahko pogleda v zakonodajo, ki po
               logiki pokriva to področje, in se o tem pouči. Zato se mi zdi tudi to, da tako
               pomembna določba tako na hitro pride v zakon, sporno tudi s tega gledišča.</p>
               <p>Zakaj so elektronske komunikacije pomembne, je bilo že veliko povedanega. Poudarila
               bi še to, da praktično živimo v času, ko vsa in večina naše komunikacije poteka po
               tej poti. Zato je tukaj potrebna še posebna previdnost in zato je tukaj treba paziti,
               da vsa ureditev v različnih zakonih ne poseže preveč v človekove pravice. To je še
               zadnja poanta, ki bi jo želela izpostaviti in ki jo je Pozitivna Slovenija v
               preteklih razpravah, vezano na različne zakone, že velikokrat izpostavila. Ne gre za
               to, da so posamezne rešitve, ki jih predlaga ta vlada, sporne same po sebi.
               Velikokrat je tako, da temu ni tako. Ko pa pogledaš celoto reguliranja v različnih
               zakonih – Zakon o policiji, ureditev v zvezi z NPU, potem ureditev zakona o
               elektronski komunikaciji –, pa se človeku lahko porodi misel, da gre pa za neke
               tendence, ki so pa mogoče v nasprotju s človekovimi pravicami, ker preveč posegajo v
               določene standarde, ki so se v preteklosti skozi zgodovino uveljavili. In seveda se
               lahko strinjamo vsi, da moramo policiji in Slovenski obveščevalno-varnostni agenciji
               zagotoviti možnosti za svoje delo. Vendar v preteklosti so se – ne v Sloveniji, to
               govorimo generalno, v Evropi, po svetu – vzpostavili standardi o tem, kdo
               najpomembnejše posege dovoli; in to pač ne more biti policija sama. Policija sama pač
               ne more odločati o tem, da se tako pomembni posegi v elektronsko komunikacijo, bodisi
               da gre v tem primeru za ugotavljanje lastnika, v drugem primeru branju vsebine itn.,
               da dela to policija sama na podlagi neke pisne določbe. To je preširok poseg, ki
               preveč široko odpira vrata v našo zasebnost. Zato tudi v Pozitivni Sloveniji
               verjamemo besedam največje vladne stranke, da bo ta določba v nadaljevanju umaknjena,
               se čudimo besedam druge koalicijske partnerke, ki kljub tem zagotovitvam in tudi
               zagotovitvam Državljanske liste, da te določbe ne podpirajo, vzpostavljal dvom v to,
               da bi bila ta določba umaknjena, in se nadejamo, da upravni spor, ki ga bo sprožila
               pooblaščenka glede te določbe, ne bo potreben. Hvala lepa.</p>
            </sp>
            <sp xml:id="SDZ6-Redna-08-2012-11-21.sp43">

               <speaker>PREDSEDNIK DR. GREGOR VIRANT:</speaker>

               <p>Gospa Polonca Komar, potem gospod Jožef Jerovšek.</p>
            </sp>
            <sp xml:id="SDZ6-Redna-08-2012-11-21.sp44">

               <speaker>POLONCA KOMAR (PS DL):</speaker>

               <p>Hvala lepa za besedo.</p>
               <p>Pravzaprav bi želela poudariti za svojo razpravo, kako pomembno področje našega
               življenja pa ureja ta zakon, o katerem se danes pogovarjamo. Namreč, kazalniki
               razvoja elektronskih komunikacij v Sloveniji kažejo sledeče. Število poslanih SMS
               sporočil v letu 2011 je doseglo skoraj milijardo in pol. Poslanih je bilo skoraj 4
               milijone SMS sporočil na dan. En uporabnik je poslal v povprečju 693 SMS sporočil.
               Število teh sporočil se je v primerjavi z letom 2010 povečalo za 18 %, v primerjavi z
               letom 2009 pa kar za 51 %. V letu 2011 je bilo poslanih 32 milijonov MMS sporočil.
               Število teh sporočil se je v primerjavi z letom 2010 povečalo za 16 %, v primerjavi z
               letom 2009 pa za 56 %. Zabeleženih je bilo več kot 2 milijardi odhodnih klicev z
               mobilnega telefonskega omrežja. Uporabniki mobilne telefonije so govorili na dan več
               kot 10 milijonov minut. To pomeni, vsak povprečno 29 ur. Uporabniki fiksne telefonije
               so govorili na dan več kot 3 milijone minut.</p>
               <p>To je le del podatkov, ki nam kažejo, kako pomemben del življenja so elektronske
               komunikacije in kaj pravzaprav ta zakon prinaša nam, potrošnikom. Predvsem nam
               prinaša tudi neke nove pravice, kot je na primer možnost zamenjave telefonskega
               operaterja v enem dnevu brez spreminjanja telefonske številke ali takojšnje
               obveščanje o kraji osebnih podatkov na spletu. Na novo se določa minimalen nabor
               sestavin, ki jih mora vsebovati vsaka naročniška pogodba, ki jo z operaterjem sklepa
               potrošnik. Določena pa je tudi maksimalno začetno obdobje vezave pri sklepanju
               naročniških pogodb. Naj omenim še, da je med številke za klice v sili uvrščena enotna
               evropska telefonska števila za prijavo pogrešanih otrok – 116 000. Na področju
               digitalne radijske in televizijske distribucije bo pa s splošnim aktom določeno
               navodilo za razvrstitev programov. To bo za gledalce televizije uporabna ureditev, ki
               bo naredila nekaj reda pri razvrščanju programov znotraj kabelskih omrežij.</p>
               <p>Predlog prinaša kar nekaj ali zelo veliko pozitivnih sprememb za razvoj
               telekomunikacijskega omrežja v Sloveniji, zato ga bom v tej obravnavi tudi podprla.
               Hvala.</p>
            </sp>
            <sp xml:id="SDZ6-Redna-08-2012-11-21.sp45">

               <speaker>PREDSEDNIK DR. GREGOR VIRANT:</speaker>

               <p>Gospod Jožef Jerovšek, potem gospa Maja Dimitrovski.</p>
            </sp>
            <sp xml:id="SDZ6-Redna-08-2012-11-21.sp46">

               <speaker>JOŽEF JEROVŠEK (PS SDS):</speaker>

               <p>Hvala lepa, gospod predsednik. Gospod minister, spoštovani kolegice in kolegi!</p>
               <p>Pred seboj imamo zelo obširen, zelo težavno, težko materijo Zakona o elektronskih
               komunikacijah. Mislim, da ima 316 členov ali koliko, če sem prav prišel do konca, in
               čeprav sem naravoslovec po profesiji pa izobrazbi, je tudi za mene to težavna
               materija. To samo po sebi priča, mislim, da je dobro zato v vednost, ker vas je
               večina takšnih, ki z recimo neko neposredno proizvodnjo, z nekim razvojem nekih
               produktov niste nikoli imeli nobene povezave – sam sem v tem bil dvajset let –, da
               vidite, koliko znanja je potrebnega, da pridete do rekapitulacije, ki je tako
               težavna, koliko morajo ti inženirji znati in vedeti. Če bi hotel nek poslanec, ki je
               družboslovec po izobrazbi, se pretolči na silo skozi, bi to bila dva letnika FDV –
               samo za ta zakon obvladati.</p>
               <p>Tako moram reči, da gre za izjemno pomembno področje, vendar se danes ta razprava
               koncentrira v dva člena: eden je sedmi odstavek 166. čelna, kjer je bilo že večkrat
               zagotovljeno in povedano, da bo letel iz zakona. Kajti, ko smo kot koalicija prvič
               sedeli na sestanku, smo se praktično zelo enotno odločili, da te materije v tem
               zakonu ne bo in da smo proti širitvi kakšnih koli pristojnosti, se pravi
               kriminalistične službe, pa Sove, ki bi lahko na ta način prišla do teh zadev, ki jih
               pa moramo včasih gledati tudi z drugega vidika. Povem vam, da sem bil predsednik
               komisije za nadzor obveščevalnih služb v letih 2000–2004. Ravno takrat je tudi bila
               ena sprememba tega ZKP, Zakona o kazenskem postopku, ki je bil, kot je prej minister
               povedal, nazadnje spremenjen leta 2011 pod prejšnjo vlado. Takrat se je spreminjal in
               ravno ta 149. člen – mislim, da tudi 150. člen –, v povezavi s tako imenovanimi
               "pomsi", to so posebne metode in sredstva, ki jih policija pa obveščevalne službe
               lahko uporabljajo. Takrat so v pripravi sprememb zakona takratna SOVA in takratna
               kriminalistična služba in takratne službe imele tudi bistveno večje ambicije. To je
               vedno na sporedu, te službe se čutijo tudi profesionalno omejene, zagotavljajo, da bi
               lahko več naredile pri pregonu kriminala in vsega tega. Seveda je pa tukaj vedno
               potrebno lovljenje ravnotežja med dejanskim zagotavljanjem človekovih pravic – vsaj v
               naši stranki smo se vedno odločali restriktivno in smo bili takrat takšni, ko smo
               bili v opoziciji. Takratna pozicija, nekateri kolegi so takrat sedeli v parlamentu,
               gospod Jakič, gospod Kavtičnik, v stranki oziroma vladi, ki je predlagala širitve
               tega. Strinjam se tudi, da moramo imeti restriktivno, kajti te službe vedno srbijo
               prsti. Nekateri posamezniki so taki, da bi jih lahko zasrbeli prsti in bi zlorabili
               določbe, tudi če bi bilo zelo jasno napisano, in bi šlo preko meja čuvanja zasebnosti
               in tistega, kar je dovoljeno.</p>
               <p>Tako pozivam, da ne natolcujete, kako bo sedanja oblast vse zlorabila križem in
               kražem. To, da je nek resor znotraj oblasti nakazal takšno težnjo, ni nič novega. To
               je stalno prisotno. Hkrati pa smo mi tudi dosledni pri tem, da tega na takšen način
               ne dovolimo, tudi za ceno tega, da so včasih naše službe manj učinkovite in manj
               operativne. Kajti, za mene je problem, še posebej po včerajšnjem dnevu, predvsem naše
               sodstvo, ker niti ne zna in ne želi predlagati takšnih določil, s katerimi bi mi
               lahko učinkovito preganjali kriminal, in potem sodstvo ne bi bilo omejeno na takšen
               način. Te intence tam znotraj ni in mi smo včeraj na nek način legalizirali
               narkomafijo v Sloveniji.</p>
               <p>Drugi deli tega zakona so tudi izjemno pomembni, kajti komunikacijska nevtralnost
               veča konkurenco in ne vem kaj vse na tem obširnem področju elektronskih komunikacij,
               ki so vsakdanji del slehernega državljana, slehernega opravilno sposobnega človeka.
               Zaradi tega je treba, da ta zakon pripeljemo do konca, da ne bomo deležni teh silnih
               kazni iz Evropske unije.</p>
               <p>Moram pa tukaj reči, ko je prej kolegica iz SD rekla, da sedanja oblast v prejšnjem
               mandatu kot opozicijska stranka ni spoštovala stvari, ko je kaj podobnega grozilo.
               Mislim, da to ni res. Mi smo bili zelo kooperativni, seveda nas pa prejšnja vlada ni
               hotela v tem partnerstvu, da bi lahko že znotraj partnerstva opozicija tudi
               razpravljala in koristno svetovala tedanji oblasti ter je prekinila to prakso, ki je
               bila iz prejšnjega mandata. Kolegica Potrata je rekla, da smo mi nagajali, ona je
               proti temu protestirala, hkrati je pa njen predstavnik povedal, da bodo zakonu
               nasprotovali in da bodo nagajali. Torej, oni kritizirajo nagajanje, bodo pa nagajali
               še naprej z vso vnemo, z vso ihto, z vsemi posledicami so pripravljeni nagajati,
               namesto da bi zakon šel skozi prvo obravnavo, potem pa skušajmo s tistimi
               spremembami, dopolnitvami, ki so še potrebne, ker je to ogromna materija, nekatere
               stvari je še treba spreminjati, ampak te politične volje, očitno, pri kolegici ni,
               ampak domnevam, da je kolegica bolj stara levica in da ni celotna levica takšna.
               Hvala.</p>
            </sp>
            <sp xml:id="SDZ6-Redna-08-2012-11-21.sp47">

               <speaker>PREDSEDNIK DR. GREGOR VIRANT:</speaker>

               <p>Replika, mag. Potrata.</p>
            </sp>
            <sp xml:id="SDZ6-Redna-08-2012-11-21.sp48">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Res sem stara 64 let in za vsako leto svojega življenja sem se morala zelo potruditi
               in sem s tem zelo zadovoljna, da mi je bilo dano živeti toliko. Upam, glede na genski
               material, ki ga imam, da bom pa še kar nekaj časa živela.</p>
               <p>Zdaj pa, če bi bila dr. Turk, potem bi imela kar nekaj pripomb na besedišče
               spoštovanega gospoda Jerovška, ampak se s tem ne kaže ukvarjati, ampak bom zdaj
               povedala konkreten primer. Jaz ne nagajam, jaz samo skušam, za tistim, kar govorim,
               imeti tudi dejstva. V prejšnjem mandatu smo sprejeli zakon o medijih, ki ni prestal
               prve obravnave, pustimo zdaj, zakaj in kako, pa je bil zvezan tudi z uvajanjem ali
               sprejemanjem direktiv, upoštevanjem direktiv. Potem smo na hitro spreminjali Zakon o
               radiodifuziji. Spoštovanemu kolegu Jerovšku predlagam, da gre pogledat izpis
               glasovanja, pa bo videl, o čem govorim. Proti ste glasovali! Pa je šlo tudi za
               evropsko kazen. Hvala.</p>
            </sp>
            <sp xml:id="SDZ6-Redna-08-2012-11-21.sp49">

               <speaker>PREDSEDNIK DR. GREGOR VIRANT:</speaker>

               <p>Besedo ima kolegica Maja Dimitrovski. Potem gospod Janez Ribič.</p>
            </sp>
            <sp xml:id="SDZ6-Redna-08-2012-11-21.sp50">

               <speaker>MAJA DIMITROVSKI (PS PS):</speaker>

               <p>Hvala za besedo. Spoštovani gospod minister!</p>
               <p>V predstavitvi stališča nisem bila žaljiva, bila pa sem odločna in ostra, da
               opozorim na sporno določbo, ki ima po opozorilih informacijske pooblaščenke lahko
               daljnosežne posledice glede zavarovanja zasebnosti državljanov. V tem trenutku
               govorimo o predlogu zakona, ki še vedno vsebuje to sporno določbo, zato v Poslanski
               skupini Pozitivna Slovenija menimo, da državljanke in državljani morajo biti
               seznanjeni, kakšne škodljive posledice lahko ima sprejetje takšnega zakona. Po našem
               mnenju človekove pravice nimajo in ne smejo imeti cene. Hvala.</p>
            </sp>
            <sp xml:id="SDZ6-Redna-08-2012-11-21.sp51">

               <speaker>PREDSEDNIK DR. GREGOR VIRANT:</speaker>

               <p>Gospoda Tanka ni v dvorani. Gospod Mihael Prevc ima besedo. Potem pa mag. Branko
               Grims.</p>
            </sp>
            <sp xml:id="SDZ6-Redna-08-2012-11-21.sp52">

               <speaker>MIHAEL PREVC (PS SLS):</speaker>

               <p>Hvala lepa za besedo. Še enkrat lepo pozdravljeni!</p>
               <p>Tako kot ste ugotovili številni govorniki pred mano, gre za zelo pomembno materijo,
               ki jo sprejemamo, tudi ne nazadnje zelo obsežno materijo s številnimi členi. Vesel
               sem, da je prevladujoče mnenje več ali manj vseh poslanskih skupin, da je to tako
               pomembna zadeva, da jo je treba sprejeti, in to čim prej, in da pravzaprav vsi
               ugotavljamo, da s sprejetjem tega zakona že krepko zamujamo in da zaradi tega tudi
               lahko nosimo določene finančne posledice, čeprav upamo, da se to slednje ne bo
               zgodilo. Veseli me tudi to, da kar je bilo povedano, da je Zakon o elektronskih
               komunikacijah, bom rekel, najširše usklajen tako s strokovno javnostjo, tako s
               številnimi deležniki, ki so vključeni v ta zakon. Prepričan sem, da je minister,
               sedanji minister in ne nazadnje tudi prejšnji, ki je že začel s to zakonodajo, s
               svojimi strokovnimi sodelavci vložil veliko energije v pripravo tega zakona. Zato se
               mi zdi, da bi takšne in drugačne opazke, ki jih je danes v stališču ene od kolegic
               moral poslušati o neki samovolji, o neki pritlehnosti, o nekem kadrovskem cunamiju,
               da bi se takšnih žaljivk lahko v tem primeru izognili. Sploh me osebno moti, če v tem
               državnem zboru, v tej hiši, tako se mi zdi, vse preveč takšnih žaljivk uporabljamo. V
               tem primeru pa sigurno niso bile na mestu. Mogoče še nekaj; sam prihajam s podeželja,
               kjer je še vedno veliko tako imenovanih sivih lis, kjer dobro vemo, da je na teh tako
               imenovanih sivih lisah pokritost s širokopasovnim internetom še vedno zelo slaba. Iz
               zakona vidim, da zakon tudi to situacijo izboljšuje, kajti zakon obvezuje operaterja,
               ki je bil izbran za izvajalca te univerzalne telefonske storitve, da omogoči
               funkcionalen dostop do interneta za vse uporabnike po nekih nizkih cenah. S tem se po
               mojem prepričanju vzpostavijo bistveno boljši pogoji za izboljšanje pokritosti države
               s širokopasovnim internetom.</p>
               <p>In mogoče še zadnje. Prej sem v samem stališču tudi sam, tako kot večina poslanskih
               skupin pred menoj, nakazal, da se tudi nam zdi sporen ta sedmi odstavek 166. člena.
               Osebno menim, da je treba opozorila, ki jih dajejo določene državne institucije,
               poslušati in ne nazadnje tudi upoštevati. Zato je tudi moje mnenje in tudi mnenje v
               poslanski skupini – ne nazadnje se s tem strinja tudi pristojni minister –, da se ta
               določba črta.</p>
               <p>Še enkrat, podprl bom ta zakon, zdi se mi zelo pomemben in prepričan sem, da mu
               lahko v nadaljevanju sprejemanja dodamo še kakšno dodano vrednost. Hvala lepa.</p>
            </sp>
            <sp xml:id="SDZ6-Redna-08-2012-11-21.sp53">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Na vrsti je mag. Branko Grims in nato še minister.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp54">

               <speaker>MAG. BRANKO GRIMS (PS SDS):</speaker>

               <p>Hvala še enkrat za besedo.</p>
               <p>Kot sem povedal že na začetku, bomo v Poslanski skupini SDS zakon enotno podprli.</p>
               <p>Razlogi za to so številni. Prvi, ki je zagotovo zanimiv za davkoplačevalce, saj
               pomeni prihranek njihovega denarja, da bomo s tem popravili zamujen čas, izgubljeni
               čas prejšnje vlade, ki ni pravočasno ukrepala, ki ni pravočasno pripravila zakonskih
               sprememb na tem področju, da bi v našo zakonodajo sprejeli ustrezne evropske
               direktive in smo se zaradi tega že srečali tudi z zelo jasnimi zahtevami in tudi z
               opozorili, kaj to v praksi pomeni, če ne bomo nemudoma sprejeli ustreznega zakona.
               Zakon je s tega vidika dober, je evropsko primerljiv in v celoti pomeni uresničitev
               zahtev Evropske unije, da se njena temeljna pravna načela na tem področju prelijejo
               tudi v našo notranjo zakonodajo.</p>
               <p>S tega razloga je torej treba z zakonom tudi pohiteti. Ne gre samo za to, da ga je
               nujno sprejeti, ampak treba je tudi pohiteti, da se preprečijo škodljive posledice –
               veste, da kazni Evropske unije, če se zamudi ali se iz drugih razlogov ne sprejmejo
               stvari pravočasno, dosegajo na dan vrednost kakšnega avtomobila srednjega razreda. To
               se pravi, treba je glasovati za zakon že iz odgovornosti do davkoplačevalcev.</p>
               <p>Drugi razlog, ki ga sam osebno štejem kot posebno vrednoto, je to, da je zakon korak
               pred ostalimi, da je na nek način lahko Slovenija po dolgem času na enem področju za
               zgled drugim državam, to pa je to, da v zakon uveljavlja določilo, po katerem bo ves
               promet, ne glede na to, kdo ga ima, kaj vsebuje, na internetu izenačen. Da torej s
               tega vidika ohranja internet kot prostor popolnost svobode, kot prostor prostega
               pretoka znanja, idej, kot tisti prostor, na katerem so področja svobode in drugih
               človekovih pravic dosledno spoštovana in upoštevana. Mislim, da je že to razlog, ki
               bi moral pretehtati pred vsemi drugimi, tudi pri tistih, ki še oklevate, da bi
               glasovali za ta zakon. Kot posebno kvaliteto tega zakona je prav to določbo, ta
               določila podprla v svojem dopisu tudi Piratska stranka Slovenije. S tega vidika bi
               predlagal, da ponovno pretehtate svoje odločitve.</p>
               <p>Zanimivo je, da je v velikem delu, na srečo ne vseh, ampak nekaterih poslanskih
               skupinah opozicije, razprava potekala približno tako, kot če bi peljal otroka v
               supermarket in bi on prej videl reklamo za neko igračo in potem, ko bi mu razložili,
               da tista igrača sploh ni več v prodaji, ker je umaknjena iz proizvodnje, bi se on
               vrgel na tla in še kar tolkel s pestmi po tleh, da ravno to igračo hoče imeti, ker bi
               s tistim bobenčkom tako rad razbijal – ampak hudirja, ker je ta bobenček že šel!
               Mislim, da je škoda, da razprava poteka na tak način pa tudi nobenega opravičila ni
               za to. Zakon je pomemben z mnogih vidikov, nekatere sem že naštel, po drugi strani pa
               se s tem, ko se daje prevelika teža nekemu določilu, ki je v resnici samo določilo
               nekega drugega zakona, prenaša še v ta zakon, daje preveliko težo. Zakaj pravim, da
               ni opravičila? Zaradi tega, ker tukaj ne gre za to, da bi se danes tukaj nekaj
               razkrilo, spremenilo mnenja. V Poslanski skupini SDS smo že kar precejšnje število
               dni nazaj dali obvestilo javnosti, da bomo pač to določilo v celoti črtali. Itak je
               jasno, da je že iz sistemskih razlogov boljše, da so te stvari urejene v tistem
               zakonu, ki ureja področje Sove oziroma teh služb, ki se s tem ukvarjajo, da so te
               stvari res sistemsko urejene. Tega določila praktično ni več, zato je vsa ta silna
               razprava precej podobna tistemu otroku, ki se v trgovini meče po tleh in tolče po
               tleh, ker hoče ravno tisto igračo, ki ni več naprodaj.</p>
               <p>So pa še nekateri drugi razlogi, zaradi katerih je vredno sprejeti ta zakon. Kot sem
               dejal, v tem določilu, ko odpira prostor interneta, ko posebej določa, da so enaki
               vsi protokoli, da so enake vse vsebine, da morajo biti enakopravno obravnavane
               znotraj interneta, da torej ni dovoljeno spreminjati hitrosti posameznih stvari, je
               ta zakon za zgled drugim, v nečem pa tudi sledi drugim zgledom in jih prenaša v naš
               prostor. Mislim, da je to zelo dobro. V Združenih državah Amerike, pa tudi nekaterih
               evropskih državah, že dolgo velja zakonodaja, ki onemogoča ponudnikom storitev
               kabelske televizije oziroma ponudnikom dostopa preko kabla, da bi prosto spreminjali
               položaj posameznih televizijskih postaj na kablu vsak dan in kakor se jim kadar koli
               zazdi. Ne samo, da je to za uporabnike – mimogrede, ker Slovenke in Slovenci občutijo
               vsak dan na lastni koži, ker se to pri nas žal še vedno dogaja –, ne samo da je to za
               uporabnike zelo neprijetno, na ta način se lahko tudi bistveno vpliva na gledanost
               posameznih televizij ali pa celo na njihov obstoj. Konec koncev če so ljudje vajeni,
               da je neka televizija na nekem položaju, ona pa je odvisna od prihodkov, ki izhajajo
               iz gledanosti, potem pa se ta položaj nonstop spreminja, gledanost seveda upade, s
               tem se zaradi meritev znižajo tudi prihodki te televizije in se na ta način lahko
               celo ogrozi obstoj posameznega medija v določenem prostoru, zlasti v Sloveniji, kjer
               se že itak soočamo s problemom, da je sorazmerno majhen prostor. Tukaj se vsak medij
               bori za preživetje, tukaj se vsak nov medij izjemno težko uveljavi, ker je ta prostor
               sorazmerno majhen. Zaradi tega je pri teh zadevah treba biti še toliko bolj pazljiv.
               Tudi to je razlog, zaradi katerega trdim, da je vredno glasovati za ta zakon, ker je
               to v interesu uporabnikov in je tudi v interesu bogatenja medijskega prostora; da se
               omogoči poštena tekma, da se omogoči prost pretok informacij, da se omogoči, da bo
               res informacija o katerem koli področju družbenega življenja, katera koli relevantna
               informacija, osvetljena z različnih vrednostnih zornih kotov, dostopna vsakomur na
               enostaven način. In šele takrat bodo ustavne določbe, iz katerih izhaja ustavna
               pravica do informiranosti vsakega posameznika in s tem tudi njegove možnosti za
               sodelovanje pri upravljanju javnih zadev, v celoti spoštovane.</p>
            </sp>
            <sp xml:id="SDZ6-Redna-08-2012-11-21.sp55">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima minister dr. Žiga Turk. Replika gospa Maša Kociper.</p>
               <p>Izvolite.</p>
            </sp>
            <sp xml:id="SDZ6-Redna-08-2012-11-21.sp56">

               <speaker>MAŠA KOCIPER (PS PS):</speaker>

               <p>Hvala lepa, predsedujoči.</p>
               <p>Gospod Grims je našo razpravo, mene in še nekaterih, narobe razumel kot cepetanje
               otroka v zvezi s to sporno določbo. Samo razložila bi vam, gospod Grims, da je vaš
               najbolj zvesti koalicijskih partner v razpravi pred vami, žal niste bili prisotni,
               izrazil mnenje, da naj ta določba ostane, kar nas je nekoliko zmotilo, glede na vaše
               zatrjevanje, da te določbe praktično več ni. Upam, da razumete težave nas, na tej
               strani, ki smo že večkrat dobili zagotovila s strani vaše stranke in vaših
               partnerjev, da bo kaj umaknjeno, celo pri prenosu tožilstva je bilo obljubljeno, da
               bo amandma, pa se to ni zgodilo. Zato nam dovolite, da razpravljamo o dilemah, ki se
               nam porajajo v zvezi z določeno ureditvijo. Hvala.</p>
            </sp>
            <sp xml:id="SDZ6-Redna-08-2012-11-21.sp57">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima minister dr. Žiga Turk.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp58">

               <speaker>DR. ŽIGA TURK:</speaker>

               <p>Hvala lepa.</p>
               <p>Poskušal bom odgovoriti na nekaj vsebinskih vprašanj, ki so se pojavila; vendarle z
               zadovoljstvom ugotavljam, da je bilo konkretnih vsebinskih pripomb malo, to jemljem
               tudi kot priznanje našemu ministrstvu, tudi Direktoratu za informacijsko družbo, ki
               ga vodi kolega Marjan Turk, ki je tukaj z mano in se mu ob tej priložnosti tudi
               zahvaljujem za dobro opravljeno delo in za, je bilo pohvaljeno, zgledno opravljeno
               tudi javno razpravo o tem zakonu. Ob tej priložnosti naj se zahvalim tudi Svetu za
               elektronske komunikacije in informacijski pooblaščenki, ki sta v procesu priprave
               tega zakona konstruktivno sodelovala z zelo dobrimi pripombami.</p>
               <p>V zvezi z neodvisnostjo agencije Apek je njena neodvisnost vendarle bila
               zagotovljena ob zadnjem popravku tega zakona ZEKom-C. Ta neodvisnost ni sporna, tudi
               neodvisnost neke agencije ima svoje slabe plati. Mi smo včeraj dobili na primer
               statistične podatke, iz katerih izhaja, da je Slovenija predzadnja v Evropi po
               izkoriščanju omejene naravne dobrine, ki se ji reče elektromagnetni spekter. Tudi v
               veliki meri zaradi tega, ker Apek ne razpiše frekvenc, da bi se na teh frekvencah
               dogajali internet, telefonija, televizija in tako naprej. Tako mi kot vlada kot vi
               kot parlament imate pravzaprav zelo omejene možnosti, imamo omejene možnosti, da Apek
               motiviramo za to, da bi to naravno dobrino postavil v službo gospodarstva oziroma
               državljanov. Pripombe so se nanašale tudi na to, da bi zaposleni v Apeku zapustili
               sistem plač v javnem sektorju, kar pravzaprav ni dopustno, agencije so tako kot vsaka
               druga. Tudi finančno ministrstvo, Ministrstvo za javno upravo je temu nasprotovalo.
               Strahovi o tem, da krepimo neko agencijo, da ta agencija postaja večja – naš Apek je
               med najmanjšimi, če ne najmanjša podobna agencija med takšnimi agencijami v Evropi,
               financira se pa ne iz državnega proračuna, ampak jo financira industrija, tako da
               stroški iz tega ne bodo nastali.</p>
               <p>Gospod Tonin je govoril o 154. oziroma 155. členu. Mislim, da 155. člen, ki govori o
               sledenju zlonamernih klicev, rešuje nekaj te problematike, o kateri vi govorite.
               Gospodu Mehu se zahvaljujem za zelo trezno razpravo. Tudi sedmi odstavek 166. člena
               in to iskanje ravnotežja med pravicami in varnostjo je zapletena tema, ne da se je
               kar na hitro odpraviti v eno in v drugo smer. Prepričan sem, da bo to razpravo
               Državni izbor kvalitetno opravil, tako razprave koalicije kot nekatere razprave iz
               opozicije me v temu prepričanju utrjujejo. Zelo sem bil kot inženir vesel tudi
               razprave kolega Jerovška, ki je opozoril, kako pomembno je tudi inženirsko znanje na
               tem področju in kako velik del je inženirska oziroma tehnična, ne toliko pravniška
               tematika. Na marsikakšno drugo vprašanje je bilo odgovorjeno bodisi v moji prejšnji
               razpravi bodisi s strani drugih poslancev, zato se ne bi ponavljal. Gospodu Horvatu
               bi se zahvalil za zaupanje. Mi smo se res trudili, da pripravimo moderen zakon, zakon
               ki bo moderen s stališča razvoja storitev. Na internetu so stališča vedno višjih
               hitrosti, tako na žičnem kot na brezžičnem omrežju, ki bo vključeval sodobne
               koncepte, ki se tičejo nevtralnosti interneta, ki se tičejo piškotkov, ki se tičejo
               zasebnosti.</p>
               <p>Ponavljam, v vaših razpravah, tudi s strani opozicije, nisem zasledil večjih
               konceptualnih problemov v zvezi s tem zakonom, opozorili ste na nekaj stvari, ki se
               jih da urediti v postopku z amandmaji, zato vam še enkrat predlagam, da ocenite, da
               je ta zakon primerna osnova za nadaljnjo obravnavo. Hvala lepa.</p>
            </sp>
            <sp xml:id="SDZ6-Redna-08-2012-11-21.sp59">

               <speaker>PODPREDSEDNIK JAKOB PRESEČNIK:</speaker>

               <p>Replika. Kdo želi repliko? Mag. Majda Potrata.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp60">

               <speaker>MAG. MAJDA POTRATA (PS SD):</speaker>

               <p>Hvala gospodu ministru za odgovor.</p>
               <p>Saj vem, da je njegov odgovor šel tudi predvsem na to, kako delo opravlja Apek, jaz
               sem ga pa pravzaprav prosila do mnenja, ki ga je posredoval Svet za elektronske
               komunikacije. Tam se mi zdi zlasti pomembno tisto določilo, ki govori o javnosti
               oziroma o javnem posvetovanju o programu dela agencije in misli, da bi potem najini
               stališči bili bližje, kot je videti na prvi pogled, ker je govora ravno o tem, da z
               zdajšnjim zapisom in z zdajšnjimi rešitvami tega pravzaprav ne bi mogli opravljati.
               Res pa je, da je pri SEK mogoče zaznati splošno pripombo, da zakon premalo pozornosti
               posveča neodvisnosti agencije in je potem tudi zapisan predlog, kako bi individualni
               organ upravljanja bil nadomeščen s kolektivnim. To so pa čisto konkretni predlogi, o
               katerih bi bilo tudi mogoče govoriti. Te svoje razprave sploh nisem umeščala tako, da
               bi kakor koli vrednotila delo Apeka, tega nisem nameralava, gospod minister, da bi se
               opredeljevala do tega, kako Apek zdaj opravlja svojo funkcijo, ampak samo do tega,
               kako je to predlagano v teh pripombah, ker se meni, kolikor vidim, zdijo pripombe
               argumentirane tudi s stališči mednarodnih institucij. Saj razumem, da imate lahko
               čisto drugačno stališče do tega, ampak še enkrat povem, morebiti sva se narobe
               razumela v tem, jaz nisem vrednotila sedanjega dela Apeka. Hvala.</p>
            </sp>
            <sp xml:id="SDZ6-Redna-08-2012-11-21.sp61">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>S tem smo izčrpali seznam razpravljavcev. Sprašujem, če na podlagi 71. člena
               Poslovnika želi še kdo razpravljati, glede na to, da je čas še na razpolago.
               Ugotavljam, da ja, zato odpiram listo razpravljavcev. Prosim, da se prijavite.
               Predstavnik Vlade ali želi še ... Minister, želite tudi v tem delu razpravljati?
               Potem dvignite roko. V redu. Vsak razpravljavec ima na razpolago 5 minut.</p>
               <p>Gospod Matevž Frangež, prosim.</p>
            </sp>
            <sp xml:id="SDZ6-Redna-08-2012-11-21.sp62">

               <speaker>MATEVŽ FRANGEŽ (PS SD):</speaker>

               <p>V tem delu razprave vendarle želim reagirati na nekatere opazke iz največje vladne
               stranke, ki je po mojem mnenju neprimerno okarakterizirala razprave opozicijskih
               poslancev. Moram reči, da je bila ta razprava v celoti zelo kulturna in zelo na
               nivoju in če je mogoče od tega povprečja izločiti kakšne vsadke, so to prav vsadki
               predstavnikov največje koalicijske stranke; tukaj velja izpostaviti gospoda Grimsa in
               gospoda Jerovška. Mislim, da je pomembno, da z zakonom urejamo tehnično plat stvari,
               ampak v mnogih določilih tega zakona ne vidim samo tehnične, ampak zelo etične plati.
               Internet je s svojim pojavom, internet je kot fenomen odprl povsem novo polje razprav
               o etičnosti, o zasebnosti, o pravicah, o internetu kot prostoru svobode, kot nekateri
               zelo radi povedo. Jaz v ta internet kot prostor svobode resnično verjamem. Že danes
               vam bodo nekateri ponudniki internetnih storitev – in recimo, Google – spremljali
               vaše navade, vaše izbire, vaša iskalna gesla in v tem pogledu bodo avtomatsko
               prilagodili tudi obnašanje vašega brskalnika in ta isti Google vam bo v naslednjem
               koraku ponujal vsebine, ki vas sicer glede na iskalna gesla in podobno zanima. To
               pomeni – kako naj se izrazim: "that we are being tracked". Torej, nekdo nas že
               spremlja, četudi to poteka zelo avtomatizirano in upajmo brez slabih namer, vendar to
               se že dogaja. Seveda je pomembno, da mi s političnega vidika, z vidika ideje o
               internetu kot prostoru svobode razpravljamo o političnem pogledu, ne zgolj tehničnem
               in inženirskem.</p>
               <p>Mislim pa, da je bila povsem nerazumljena naša napoved, da bomo glasovali proti
               primernosti tega zakona v tej fazi. Resnično ne verjamem Slovenski demokratski
               stranki. Če misli Branko Grims, da nekaj pove in je to jutri zakon, se moti: v mojih
               očeh ne! Jaz vam ne zaupam, gospod Grims, ne zaupam vaši stranki in sodeč po
               javnomnenjskih anketah, svoj čas ste se radi sklicevali na njih, vam ne zaupa tudi
               večinski del slovenske javnosti. Vašega dopolnila bom vesel, vesel bom strinjanja, da
               je treba nekatera določila v tem zakonu izbrisati, ampak verjel vam bom v to namero
               takrat, ko bomo to storili in takrat bomo to storili družno. Do takrat pa se jaz
               danes opredeljujemo o zakonu, kot je napisan, in kljub prenekateri dobrodošli stvari,
               kljub prenekateremu napredku in koraku naprej, ki je nesporen, na katerega nespornost
               je opozorila tudi današnja razprava, pa vendarle moram ugotoviti, da zakon, kot je
               tak, ni primeren za nadaljnjo obravnavo. Vem, da bo vladajoča koalicija ta zakon
               izglasovala in da ga bomo v nadaljnji fazi imeli priložnost popravljati, ampak tak
               kot je danes, pač nima mojega glasu. Ne bi želel, da kdor koli razume to držo kot
               nekonstruktivno, kakor se izraža gospod Jerovšek, kot uničevalsko ali kaj podobnega.
               Ne! Meni taka politična držav ni blizu, se je ne poslužujem, z veseljem podprem dobre
               predloge te vlade, ampak je pa res, da imam težave pri tem, da jih zelo težko
               najdem.</p>
               <p>Tako gospod minister, kljub korektni vlogi, ki ste jo opravili pri večini določil
               novele, moram ugotoviti, da me kakšna določba moti tako zelo, da pač tega zakona ne
               morem potrditi. Tudi pri Apeku, ki je vsebinska sprememba, verjamem, sodeč po
               ministrovih besedah, da kdaj pa kdaj moti tudi neodvisnost institucij. Tudi to smo že
               v kakšnem drugem postopku te vlade opazili in nas moti, da vas moti. Mi pač
               verjamemo, da je neodvisnost institucij treba dograjevati, spoštovati, utrjevati, ker
               samo to pripelje do ustreznega uravnoteženja demokratične oblasti in različnih vej
               oblasti. Sam v to verjamem. Glede na to, da naj bi bili demokrat, upam, da verjamete
               v to tudi vi.</p>
            </sp>
            <sp xml:id="SDZ6-Redna-08-2012-11-21.sp63">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Jerovšek, ni replike. Opozarjam vas, da koristimo preostanek časa in da v tem
               času ne polemizirate z drugimi kolegi poslanci in kolegicami poslankami, glede na to,
               da vam nihče ne more niti replicirati niti kako drugače odgovarjati. Zato opozarjam
               vse, da se tega tudi držimo. Na vrsti je mag. Branko Grims.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp64">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Prepričan sem, da se je zdaj spoštovani predgovornik počutil božansko. Mea West je
               nekoč dejala: "Motiti se je človeško, ampak pri tem počutiš se pa božansko." Upam, da
               boste zmogli, ko bo v drugi fazi obravnave to določilo letelo ven iz zakona, tako kot
               sem povedal, takrat tudi vi toliko človeške etike, ker ste imeli zdaj o tem toliko
               povedati, da se boste opravičili, zato ker ste bili zdaj pač v zmoti in niste hoteli
               verjeti nečemu, kar bi morali verjetni, ker to ni samo odločitev mene osebno, kot ste
               dejali, ampak je odločitev poslanske skupine, ki je bila potem tudi predmet
               koalicijskega usklajevanja in je sklep koalicije, da to določbo črta iz zakona. To se
               pravi, da je vsa razprava v tem delu bila točno na tistem nivoju, o katerem sem
               govoril prej.</p>
               <p>Na začetku sem pa poudaril, da bi bilo dobro, ne samo da se med seboj poslušamo,
               ampak da bi se tudi hoteli slišati, kajti zdaj se je ogromno časa porabilo za govor o
               nekem členu, ki je že a priori brezpredmeten glede na te opredelitve, o katerih sem
               govoril, vse ostalo se je pa pustilo ob strani. Pa sem trdno prepričan, da je pri
               tako pomembnem zakonu tudi glede na njegov obseg zagotovo še nekaj prostora za
               dodatne izboljšave. In verjetno, če bi se vsi temu posvetili, da bi še našli kakšno
               možnost za izboljšavo. Seveda pa moramo imeti pri tem tudi ustrezna znanja. Nekateri
               ste sedaj govorili kot odkritje, da se že dogaja, če citiram, da obstajajo tako
               imenovani piškotki ali pa sledilni piškotki, kot se jim tudi popularno reče. Ampak
               veste, to obstaja v resnici že debelih 20 let. Obstajajo sistemi, iskanja, sistemi
               sledenja sorodnih strani in tako dalje in tako dalje, nekateri iskalniki, kot ste
               sami dejali, sedaj to uporabljajo kot posebno dodatno tehnologijo. Skratka, to ni nič
               novega pod soncem. Ampak do sedaj se na to ni ustrezno reagiralo. Ta zakon pa
               ustrezno reagira in tudi to je razlog, zaradi katerega je ta zakon vredno podprt – če
               se seveda hočemo poslušati in se tudi slišimo, kaj govori eden in kaj govori
               drugi.</p>
               <p>Tukaj sta že dva razloga, ki govorita v prid svobode interneta, ki je vrednota,
               zaradi katerih je sprejem tega zakona izjemno pozitiven in je lahko za zgled drugim
               državam in je tudi nujen; eden je vprašanje urejanje teh piškotkov, kot ste sami
               sedaj opozorili, in drugi je tisti, ki sem ga navedel že na začetku, v izhodišču, da
               izenačuje na zakonski ravni vse protokole, da izenačuje ves promet na internetu in da
               torej vnaprej izključuje možnost, da bi nekdo, odvisno bodisi od količine denarja ali
               pa od nekih drugih kriterijev, dajal prednost določenemu prometu na internetu, vse
               ostalo pa bi moralo čakati oziroma bi bilo oškodovano. To, kot rečeno, bi bil konec
               svobode interneta v tistem najbolj pozitivnem pomenu besede, ki ga nekateri, ki smo
               pri računalništvu bili od začetka zraven, sprejemamo kot vrednoto. In smo v tem tudi
               dosledni, gospod Frangež, kajti če ste kdaj sledili mojim razpravam, veste, da sem se
               vedno zavzemal tudi za to, da se to uredi na ustavnopravni ravni, da bi to imelo
               izjemno težo tudi za pogajanja, kadar se je za te stvari treba boriti tudi v
               mednarodnem prostoru. Kajti trdno sem prepričan, da so apetiti, ko gre za področje
               interneta, tako veliki, apetiti posameznikov, vplivnih ljudi, določenih politik,
               različnih multinacionalk –, da bo to vedno prostor, znotraj katerega bo treba veliko
               pozornosti, da se ohranijo tiste izvorne kvalitete, ki jih sprejemamo vsi in za
               katere se, kot ste dejali, borite tudi vi. In takrat bi tu, mislim, lahko iskali
               področje konsenza. Tako kot trdim, da bi morala biti zunanja politika področje
               konsenza in temeljna razvojna vprašanja države Slovenije tudi področje konsenza, če
               želimo storiti tisti korak, ki bi pomenil neke nove možnosti za naprej. Ena majhna
               možnost, vendar ne nepomembna, je danes pred nami –, da skupaj podpremo ta zakon,
               zaradi tega ker brani svobodo interneta, ker je dober, ker je odlično izhodišče in je
               vsaj v dveh točkah lahko celo drugim državam za zgled, čemur v Sloveniji že dolgo
               dolgo nismo bili priče, in s tega vidika predlagateljem lahko samo čestitam.</p>
            </sp>
            <sp xml:id="SDZ6-Redna-08-2012-11-21.sp65">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Rihard Braniselj.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp66">

               <speaker>RIHARD BRANISELJ (PS DL):</speaker>

               <p>Hvala, podpredsednik.</p>
               <p>Kot je bilo že iz predstavitve stališča razvidno, v Državljanski listi podpiramo
               oziroma želimo, da v nadaljevanju zakonodajnega postopka te sporne določbe v 166.
               členu ne bo več. To smo se dogovorili v koaliciji in na tem bomo tudi kasneje
               vztrajali. Vendar pa bi želel zadevo osvetliti tudi na nek drug način, bolj
               vsebinsko.</p>
               <p>Osebno se strinjam, da ta določba ne sodi v Zakon o elektronskih komunikacijah, pač
               pa sodi nekam drugam, kjer je ta določba že zapisana. Če dovolite, vam bom prebral
               149. člen, in sicer tretji odstavek Zakona o kazenskem postopku: "Če so podani
               razlogi za sum, da je bilo storjeno oziroma da se pripravlja kaznivo dejanje, za
               katero se storilca preganja po uradni dolžnosti, in je za odkritje tega kaznivega
               dejanja ali storilca potrebno pridobiti podatke o lastniku ali uporabniku določenega
               komunikacijskega sredstva za elektronski komunikacijski promet, ki niso objavljeni v
               naročniških imenikih, in o času, v katerem je bilo sredstvo oziroma je v uporabi,
               lahko policija od operaterja zahteva, da ji na njeno pisno zahtevo tudi brez
               privolitve posameznika, na katerega se ti podatki nanašajo, sporoči te podatke."
               Veste, kar na počez ugibati, opozarjati, da nekaj ni ustavno, je mogoče malo
               preuranjeno. Mnenje informacijske pooblaščenke, kolikor je spoštovanja vredno, pa
               vendar v tej državi ni pravni vir. Pravni vir so zakoni in pravna praksa, ustava in
               tako dalje. Je pa res, da je dobrodošlo, zaželeno in nujno, da smo izjemno pazljivi,
               da ne sprejmemo protiustavnega zakona. Vendar o tej protiustavnosti je bilo v
               Državnem zboru že marsikdaj rečeno in marsikaj tudi blefirano.</p>
               <p>Malo sem se poglobil in sem našel sodbo Vrhovnega sodišča Republike Slovenije,
               objavljeno 6. 10. 2011, opravilna številka I-IPS-46/2011, ki pravi tako, in iz te
               sodbe je razvidno, da takšna rešitev, kot je v Zakonu o kazenskem postopku, ni sporna
               in ni proti ustavi. Citiram: "Ni mogoče sprejeti razlogovanja zahteve, da bi bilo
               odredbo mogoče izdati le ob izpolnitvi vseh pogojev iz 150. člena ZKP, saj pri
               pridobitvi podatkov o prometu telefonskih komunikacij sploh kot tudi v obravnavnem
               primeru ne gre za enoten invaziven poseg v zasebnost. Ukrep po 150. členu ZKP prav iz
               razloga intenzivnosti posega v zasebnost določa strožje pogoje, kot jih sicer zahteva
               manj globok poseg le v promet komunikacije." Vrhovno sodišče tukaj ločuje. Nadalje,
               na strani tri: "Stopnja poseganja v zasebnost pa je pri zbiranju podatkov o
               telefonskih klicih nedvomno nižja kot pri prisluškovanju telefonskih pogovorov."</p>
               <p>Opozarjam samo na to, da bodimo pri teh zadevah pazljivi in mislim, da nam ni cilj,
               da ustvarimo neko policijo, nek represiven organ, ki bo ostal brez zob, brez
               mehanizmov, in da v to smer pravzaprav izjemno pazljivo uravnotežimo, kaj so posegi v
               človekove pravice in kaj je naš nacionalni interes in javna korist. Hvala lepa.</p>
            </sp>
            <sp xml:id="SDZ6-Redna-08-2012-11-21.sp67">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Srečko Meh.</p>
            </sp>
            <sp xml:id="SDZ6-Redna-08-2012-11-21.sp68">

               <speaker>SREČKO MEH (PS SD):</speaker>

               <p>Naj ponovno opozorim na delo Komisije za nadzor obveščevalnih in varnostnih služb in
               na to, da so nas odgovorni, ki vodijo te varnostno-obveščevalne službe, opozorili, da
               imajo z določili v zakonu o kazenskem postopku pa tudi pri zakonu o slovenski
               obveščevalno-varnostni službi, o tem je gospod Braniselj govoril, težave ter
               operaterji ne dajo podatkov, ki jih policija in vsi ostali zahtevajo pisno, tako kot
               v teh zakonih piše. To je za nas predstavljalo neko signalno luč, ki opozarja, da to,
               kar je v teh dveh zakonih zapisano, ni dovolj, da bi lahko operativno delali. S tega
               vidika je vprašanje sedmega odstavka 166. člena lahko – ne sporno, ampak je lahko
               tudi dodatna težava pri delu in zaradi tega bi bilo prav poslušati tudi poročilo o
               tem, kaj pa lahko mi kot zakonodajno telo naredimo za to, da bodo lahko
               varnostno-obveščevalne službe delale, tako kot morajo delati. Torej, nobene dileme ni
               o tem, ali človekove pravice ali ne človekove pravice: človekove pravice – da.
               Verjamem pa, da se tistemu, ki se mu upravičeno poseže v njegovo zasebnost, zato ker
               je sum nekega kaznivega dejanja ali dejanja proti varnosti te države, da se posega v
               njegovo osebno pravico oziroma da se mu dela z njegovega osebnega stališča krivica.
               Ampak, v temu primeru mi verujemo v državo, verujemo v to, kar je za to našo državo
               pomembno. Na drugi strani bi morali mi, to se pravi Komisija za nadzor obveščevalnih
               in varnostno služb, skrbeti za to, da dejansko niso kršene človekove pravice. Na
               komisiji smo že pogledali kar nekaj teh dokumentov, s katerimi te službe nadzirajo,
               recimo, posameznike ali skupine. Vsi ti dokumenti so imeli vse, kar je potrebno za to
               in kar piše v zakonu in po naši presoji do zdaj – kar smo naredili – niso bile kršene
               človekove pravice. Seveda pa je problem v tem, da mi še vedno govorimo o sedmemu
               odstavku, ki v zakonu je, in o napovedi, da tega 7. člena v zakonu ne bo v naslednji
               proceduri in ta trenutek je lahko zaveza o tem, kar je bilo danes tudi govorjeno,
               takšna, da jo mi sprejemamo – tisti, ki mislijo, da tega sedmega odstavka ne sme
               biti. Osebno pa mislim, da sedmi odstavek ne moti, če je v tem zakonu, in preprosto
               sprašujem to, kar je gospod Braniselj začel; če smo lahko v obeh zakonih, zakonu o
               Sovi in onem drugem zakonu, zapisali isto materijo, kaj je narobe vizavi ustavnosti
               tega v tem zakonu, v čem je tu sporno, kaj je tu narobe in tudi, kaj pa narediti, da
               bodo operaterji operativno dali podatke, ki jih potrebuje nekdo, ki na tem področju
               dela.</p>
               <p>Če povem morda še eno prispodobo, pa zelo nerad o tem delam, se pravi, da bi
               policisti ne smeli povedati, kdo stanuje v neki hiši, ki jo bodo kasneje preiskali
               zaradi sumljivega kaznivega dejanja. To je približno tako. Mi dobivamo samo naslov,
               na osnovi katerega poiščemo tistega naročnika in potem od Vrhovnega sodišča,
               tožilstva dobimo dovoljenje, da lahko posežemo v njegovo zasebnost. Hvala lepa.</p>
            </sp>
            <sp xml:id="SDZ6-Redna-08-2012-11-21.sp69">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospo Roman Jakič.</p>
            </sp>
            <sp xml:id="SDZ6-Redna-08-2012-11-21.sp70">

               <speaker>ROMAN JAKIČ (PS PS):</speaker>

               <p>Hvala za besedo, podpredsednik.</p>
               <p>Res je največja dilema, ki je pri obravnavi tega zakona, seveda dilema okoli
               pristojnosti organa po sedmem odstavku tega 166. člena. Veseli me, da je bilo danes s
               strani največje koalicijske stranke in koalicijskega partnerja rečeno, da v naslednji
               obravnavi tega sedmega odstavka 166. člena ne bo, bi si pa želel, da bi to jasno tudi
               minister povedal, da bo vlada pripravila tak amandma, če ga ne bo pripravila
               koalicija. Vrtimo se okoli zelo pomembnega vprašanja, ki zadeva človekove pravice, in
               je vprašanje, ali lahko pristojni organ, se pravi v tem primeru policija oziroma
               obveščevalno-varnostna služba, pridobi podatke o naročniku elektronskega
               komunikacijskega priključka. In tukaj je razlika. Vlada in Sova trdita, da je ta del
               pred ugotovitvijo vsebin komunikacije, da ne podleže 37. členu Ustave Republike
               Slovenije, dočim informacijska pooblaščenka, sklicujoč se tudi na sodbo Ustavnega
               sodišča, pravi, da ni varovana zgolj vsebina komunikacij, temveč tudi okoliščina in
               dejstva, povezana s komunikacijo. Informacijska pooblaščenka – z njo se strinjam –
               pravi, da je glede tega pridobivanja IP vse, kar se nanaša na komunikacijo, predmet
               varovanja z ustavo, se pravi s 37. členom Ustave.</p>
               <p>Zakaj to govorim? Kar je kolega Braniselj povedal, seveda drži v ZKP; ampak v ZKP
               mora pristojni organ dobiti – se pravi, celotni postopek po ZKP z izdajo odredbe
               pristojnega sodišča, se pravi pristojno sodišče mora odločiti oziroma pri
               obveščevalno-varnostnih službah s sodno odločbo predsednika Vrhovnega sodišča.
               Govorimo za tisti del komunikacije, ko se govori o vsebini, ampak problem, ki ga tudi
               jaz vidim, je v tem, ali lahko brez odločbe sodišča ali pri Sovi brez odločbe
               predsednika Vrhovnega sodišča policija oziroma Sova ve, ali sem jaz včeraj klical
               ministra Turka in ali je minister Turk klical mene. Na tej točki je mogoča
               manipulacija in na tej točki je problematičen sedmi odstavek 166. člena – in če sem
               prav razumel in upam, da bo Ustavno sodišče kaj hitro odgovorilo na zahtevo
               informacijske pooblaščenke, ki je v bistvu želela dobiti zaprosilo oziroma je
               zaprosila Ustavno sodišče, da obrazloži vsebino tega 37. člena Ustave, da vidimo, ali
               je ta – ne prisluh, ampak, ali lahko zazna policija ali varnostno-obveščevalna služba
               IP od začetka ali samo od tistega dela, ko začnemo govoriti o vsebini samega
               telefonskega pogovora, ki sva ga včeraj imela oziroma ga nisva imela z ministrom
               Turkom. Zato se mi zdi prav, da o tem še kakšno rečemo. Zato tudi Pozitivna Slovenija
               v resnici v nastopu ni rekla, da ni primerna podlaga; upam, da je primerna, trdim, da
               je primerna podlaga, ker zakon o elektronskih komunikacijah potrebujemo, ampak je to
               treba razčistiti.</p>
               <p>Na drugi strani pa bomo tudi s črtanjem tega sedmega odstavka 166. člena to
               zakonodajo naredili bolj transparentno. O tem je govorila kolegica Maša, ko je
               govorila o tem, da je treba tovrstne določbe imeti na enem mestu, ne pa jih skrivati
               skozi druge različne zakonodaje. Meni je čisto prav, da je to v zakonu o kazenskem
               postopku, kjer je to nedvoumno jasno; ampak tam je zahteva, da tega ne naredi samo
               policija, ampak mora dobiti potrdilo pristojnega sodišča oziroma odločbo predsednika
               Vrhovnega sodišča.</p>
            </sp>
            <sp xml:id="SDZ6-Redna-08-2012-11-21.sp71">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima še minister dr. Žiga Turk.</p>
            </sp>
            <sp xml:id="SDZ6-Redna-08-2012-11-21.sp72">

               <speaker>DR. ŽIGA TURK:</speaker>

               <p>Hvala lepa.</p>
               <p>Nekaj zelo kratkih odgovorov. Gospa Potrata, generalna zahteva po javnosti dela
               Apeka seveda je v zakonu. Svet agencije, ki smo ga uvedli, je neka srednja rešitev
               med obstoječo rešitvijo in med, bom rekel, večosebnim upravljavskim organom.</p>
               <p>V zvezi z razpravami gospoda Meha, tudi gospoda Jakiča sedaj; mi se na ministrstvu
               strinjamo s tem, da naj bodo stvari urejene na enem mestu. Zakon o kazenskem postopku
               je glede tega zelo jasen. Nam ni znano, da bi bil predmet sporov oziroma kakšnih
               odločitev Ustavnega sodišča. Amandmaje boste pa na ta zakon dajali poslanci, tako kot
               je postopek za to predviden.</p>
               <p>Ponavljam, mislim, da se je v tej razpravi tudi pokazalo, da zakon je primeren za
               nadaljnjo obravnavo. Ni vsaka vejica in pika verjetno še idealna, se pa da temu
               idealu v procesu še približati.</p>
            </sp>
            <sp xml:id="SDZ6-Redna-08-2012-11-21.sp73">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>S tem zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali danes v okviru glasovanj, in sicer pol
               ure po prekinjeni 7. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O SPREMEMBI ZAKONA O USMERJANJU OTROK S POSEBNIMI
               POTREBAMI V OKVIRU SKRAJŠANEGA POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, državi
               sekretarki gospe Mojci Škrinjar.</p>
            </sp>
            <sp xml:id="SDZ6-Redna-08-2012-11-21.sp74">

               <speaker>MOJCA ŠKRINJAR:</speaker>

               <p>Spoštovani podpredsednik Državnega zbora, spoštovani poslanke in poslanci!</p>
               <p>Novela Zakona o usmerjanju otrok s posebnimi potrebami prinaša zamik roka začetke
               uporabe zakona na kasnejši datum, in sicer 1. september 2013. Obstoječi zakon, ki je
               bil sprejet 22. 7. 2011, je določil vrsto novosti, ki jih nemogoče uresničiti, ne da
               bi posegli v druge zakonske in podzakonske predpise. Poleg tega novosti niso bile
               finančno ovrednotene. Po nekaterih izračunih naj bi šlo kar za nekaj manj kot 20
               milijonov dodatnih sredstev. Zakon naj bi se sicer začel uporabljati 1. 9. 2012,
               Zakon o uravnoteženju javnih financ pa je prolongiral njegovo porabo do 1. 12. 2012.</p>
               <p>Cilji predlagane spremembe zakona oziroma zamika datuma so neposredno povezani z
               učinkovitim izvajanjem zakona, predvsem pa za določbo 20. člena tega zakona, ki
               določa zavode, ki izvajajo strokovne naloge iz drugega odstavka istega člena.</p>
               <p>Poleg tega je za nemoteno izvajanje zakona treba izvršiti naslednje spremembe in
               dopolnitve določenih programov in organizacijske prilagoditve za izvedbo pouka, kot
               so: določba 1. člena, ki se nanaša na možnost podaljšanega izobraževanja oseb z
               zmerno, težjo in težko motnjo v duševnem razvoju do 21. leta. Ta zahteva posega v
               mrežo šol in spremembo posebnega programa vzgoje in izobraževanja. Nadalje,
               dopolnitev definicije otrok s posebnimi potrebami. Skupina otrok z avtističnimi
               motnjami zahteva predhodno odločitev o načinu njihovega izobraževanja in morebitno
               pripravo novega, prilagojenega izobraževalnega programa oziroma dopolnitev
               obstoječih. Dodatna strokovna pomoč je v zakonu drugače opredeljena kot tudi način
               njenega izvajanja, kar zahteva posege v organizacijo pouka in zagotavljanje
               izvajalcev navedene oblike pomoči.</p>
               <p>Naj na koncu dodam, da je obstoječi sistem dober, potreben pa je le nekaterih
               korekcij, ki so že v pripravi. Poslancem predlagam, da predlagane spremembe podprejo.
               Hvala za besedo.</p>
            </sp>
            <sp xml:id="SDZ6-Redna-08-2012-11-21.sp75">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Predlog zakona je obravnaval Odbor za izobraževanje, znanost, kulturo, šport in
               mladino kot matično delovno telo. Za predstavitev poročila odbora dajem besedo
               predsedniku mag. Branku Grimsu.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp76">

               <speaker>MAG. BRANKO GRIMS (PS SDS):</speaker>

               <p>Še enkrat lep pozdrav.</p>
               <p>Odbor za izobraževanje, znanost, kulturo, šport in mladino je Predlog zakona o
               spremembi Zakona o usmerjanju otrok s posebnimi potrebami obravnaval na svoji 5.
               redni seji 8. novembra 2012. Seznanil se je s pripombami pravne službe k 2. členu in
               z dejstvom, da so na tej osnovi koalicijske poslanske skupine vložile amandma k temu
               členu, ter s stališčem Vlade, ki ga je predstavila državna sekretarka gospa Škrinjar,
               da je potreben ustrezen čas za implementacijo zakonskih določil za prilagoditev
               programov in za eventualno podaljšanje programov za posamezne skupine, kar pa bi
               zahtevalo tudi poseg v obstoječo mrežo šol oziroma v program vzgoje in
               izobraževanja.</p>
               <p>Iz vseh teh razlogov je bil potem sprejet amandma k 2. členu, ki omogoča, da zakon
               začne veljati že naslednji dan po objavi, in potrjen predlog zakona, in to brez enega
               glasu proti. Predlagamo tudi Državnemu zboru, da takšen zakon sprejme.</p>
            </sp>
            <sp xml:id="SDZ6-Redna-08-2012-11-21.sp77">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Sledi predstavitev stališč poslanskih skupin. Gospa Marjana Kotnik Poropat v imenu
               Poslanske skupine Demokratične stranke upokojencev Slovenije.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp78">

               <speaker>MARJANA KOTNIK POROPAT (PS DeSUS):</speaker>

               <p>Lep pozdrav gospe državni sekretarki in ponovno pozdravljam tudi vse kolege in
               kolegice!</p>
               <p>Ni prvič, ko v parlamentu podaljšujemo oziroma zamikamo čas pričetka izvajanja
               oziroma uporabe nekega zakona. Tokrat gre za zamik izvedbe v prejšnjem mandatu
               sprejetih sprememb Zakona o usmerjanju otrok s posebnimi potrebami. Novela zakona o
               usmerjanju otrok s posebnimi potrebami je začela veljati 6. 8. 2011, uporabljati pa
               naj bi se začela 1. 9. 2012. Zakon za uravnoteženje javnih financ je uporabo določil
               novele premaknil za tri mesece, torej na 1. 12. 2012, s tem zakonom danes pa bomo
               naredili še en zamik, in sicer začetek uporabe določamo na začetek naslednjega
               šolskega leta. Ker novelacija Zakona o usmerjanju otrok s posebnimi potrebami iz leta
               2011 zahteva posege v obstoječe mreže šol, v spremembe posebnega programa vzgoje in
               izobraževanja in druge organizacijske spremembe, ki terjajo posege tudi v druge
               zakone, je smotrno, da se pripravijo spremembe temeljito in strokovno ter da se
               uveljavijo z začetkom in ne na sredini šolskega leta.</p>
               <p>V Poslanski skupini DeSUS se strinjamo s to spremembo in zakonski predlog podpiramo.
               Hvala lepa.</p>
            </sp>
            <sp xml:id="SDZ6-Redna-08-2012-11-21.sp79">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Iva Dimic v imenu Poslanske skupine Nove Slovenije.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp80">

               <speaker>IVA DIMIC (PS NSi):</speaker>

               <p>Hvala. Spoštovani!</p>
               <p>Zakon o usmerjanju otrok s posebnimi potrebami je zelo pomemben za širok krog otrok,
               upravičenih do posebne skrbi in spremljanja v času njihovega šolanja.</p>
               <p>S tokratnim predlogom se začetek uporabe njegovih sprememb zamika na 1. september
               2013. Za učinkovito izvajanje usmerjanja otrok s posebnimi potrebami je namreč treba
               izvršiti številne spremembe in dopolnitve določenih programov ter organizacijske
               prilagoditve za izvedbo pouka, ki jih ministrstvo, žal, do prvotno določenega datuma
               zaradi obsega in kompleksnosti še ni uspelo uveljaviti. Ker v Novi Sloveniji želimo,
               da se zakon izvaja po najvišjih standardih, bomo ta zamik podprli z željo, da se v
               slabem letu dni izvedejo vsi zgoraj navedeni posegi.</p>
               <p>Naj na temu mestu še izrazimo podporo nekaterim določbam Zakona o usmerjanju otrok s
               posebnimi potrebami. Vsekakor ne govorimo samo o eni skupini otrok s posebnimi
               potrebami, saj zakon zajema širše področje potreb, ki jih pri otrocih razpoznamo:
               otroci z motnjam v duševnem razvoju, gluhi in naglušni otroci, slepi in slabovidni
               otroci, otroci z govorno-jezikovnimi motnjami, gibalno ovirani otroci, otroci s
               primanjkljaji na posameznih področjih učenja, dolgotrajno bolni otroci in otroci s
               čustvenimi in vedenjskimi motnjami in otroci z avtističnimi motnjami. Vsi ti otroci
               potrebujejo posebno skrb in razumevanje ne samo domačega okolja, ampak širšega,
               socialno-družbenega okolja.</p>
               <p>Prav je, da se pri spremembi tega zakona upoštevajo vsi dejavniki, ki lahko
               kvalitetno vplivajo na samo izvajanje zakona. Čim hitrejši začetek uporabe zakona so
               podprle tudi številne civilne družbene organizacije, ki delujejo na temu
               področju.</p>
               <p>Kot že rečeno, bomo poslanci Nove Slovenije predlagani zakon podprli.</p>
            </sp>
            <sp xml:id="SDZ6-Redna-08-2012-11-21.sp81">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Roman Jakič v imenu Poslanske skupine Pozitivna Slovenija.</p>
               <p>Izvolite.</p>
            </sp>
            <sp xml:id="SDZ6-Redna-08-2012-11-21.sp82">

               <speaker>ROMAN JAKIČ (PS PS):</speaker>

               <p>Spoštovani podpredsednik, državna sekretarka, kolegice in kolegi!</p>
               <p>Uveljavitev Zakona o usmerjanju otrok s posebnimi potrebami, ki je bil sprejet leta
               2011, danes v drugo prestavljamo. To ni dobro. Tokratni zamik izvajanja zakona, ki
               predvideva uvajanje tudi določenih, za nekatere otroke življenjsko pomembnih novosti,
               obrazlagate z naslednjimi besedami, citiram: "Zaradi nujno potrebne predhodne
               spremembe Zakona o organizaciji in financiranju vzgoje in izobraževanje in
               prilagoditve oziroma sprememb posameznih programov ali posegov v organizacijo pouka
               je potrebno začetek uporabe zakona prestaviti na 1. september 2013, torej na začetek
               šolskega leta." Konec citata.</p>
               <p>Sprašujem se, zakaj tega niste storili do sedaj, ko ste to napovedovali ob prvem
               posegu v zakon o sprejemanju Zakona o uravnoteženju javnih financ. Po besedah državne
               sekretarke na seji matičnega delovnega telesa sprememb ni bilo mogoče do danes
               pripraviti, ker je treba urediti možnost podaljšanja izobraževanja oseb z zmerno,
               težjo in težko motnjo v duševnem razvoju do 21. leta. Za skupino otrok z avtističnimi
               motnjami je treba oblikovati nov ali dopolnjen obstoječi program in določiti način
               njihovega izobraževanja.</p>
               <p>Seveda je pohvalno in tukaj je treba pohvalo dati, da pri tem sodelujete s strokovno
               javnostjo in seveda to vzame čas. Ampak slovenski pregovor pravi: minuta izgubljena,
               ne vrne se nobena. Zato bo prestavljanje izvajanja zakona v naslednje šolsko leto
               predvsem za tiste, ki bodo uveljavili te pravice iz tega zakona, hudo razočaranje,
               saj so upravičeno pričakovali takojšnjo uveljavitev zakona. Za otroka avtista je eno
               leto ali celo več let brez pomoči, strokovne podpore, izobraževalnega procesa čas
               oziroma obdobje, ki se ga nikakor ne da nadoknaditi. To lahko odločno vpliva na
               njegovo prihodnost in zmožnost kolikor toliko normalne vključitve v družbo, v
               življenje ter izobraževalne ter ostale procese. Opozarjam, da se igramo že z drugo
               generacijo avtističnih otrok in da že druga generacija avtističnih otrok ne bo
               deležna tega, kar zakon sicer nudi.</p>
               <p>Zato bi pričakoval od Vlade, ki po tekočem traku pripravlja in v Državni zbor
               pošilja predloge zakonov po nujnem postopku, pa tudi na vseh ostalih področjih, da
               spozna, da je k spremembam zakonodaje treba pristopiti temeljito, sistematično in v
               sodelovanju s strokovno javnostjo, kot to počne sicer pri tem zakonu, pa četudi gre –
               kot je minister v ponedeljkovem odgovoru na poslansko vprašanje kolegu Petru Vilfanu
               odgovoril, da gre za manj zahtevno uskladitev zakona.</p>
               <p>Težko je potrditi to prestavljanje uveljavitve rešitve zakona, vendar pa z
               nasprotovanjem ne bomo pomagali otrokom, zato Pozitivna Slovenija predlogu zakona ne
               bo nasprotovala, bomo pa vas držali za besedo, da boste na ministrstvu naredili vse,
               da bo ta zakon v resnici zaživel z naslednjim šolskim letom. Hvala.</p>
            </sp>
            <sp xml:id="SDZ6-Redna-08-2012-11-21.sp83">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Mateja Pučnik v imenu Poslanske skupine Slovenske demokratske stranke.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp84">

               <speaker>MATEJA PUČNIK (PS SDS):</speaker>

               <p>Hvala lepa za besedo. Spoštovani podpredsednik, spoštovani poslanke in poslanci,
               spoštovana državna sekretarka!</p>
               <p>Zakon o usmerjanju otrok s posebnimi potrebami je začel veljati avgusta 2011, torej
               tik pred koncem prejšnje vlade in pred odprtim izbruhom gospodarske in finančne
               krize, kar je vsekakor povzročilo posledice tudi glede uveljavitve tega zakona. Zakon
               naj bi se začel uporabljati 1. septembra 2012, vendar je Zakon o uravnoteženju javnih
               financ začetek uporabe tega zakona prestavil na 1. december 2012. Ker pa je treba za
               izvajanje kar nekaj členov Zakona o usmerjanju otrok s posebnimi potrebami izvesti
               določene posege v mrežo šol, spremembe programa in različne organizacijske spremembe,
               ki se vežejo izključno na začetek šolskega leta, in ker je treba spremeniti oziroma
               dopolniti tudi Zakon o financiranju vzgoje in izobraževanja, se predlaga ponoven
               zamik uporabe dotičnega zakona na 1. september 2013, torej na začetek naslednjega
               šolskega leta.</p>
               <p>V Slovenski demokratski stranki se močno zavedamo, kako občutljivo področje ureja ta
               zakon. Dotika se skupine otrok in mladostnikov, ki so najbolj ranljivi in jih je
               treba še posebej zaščititi in jim pomagati. Zakon vsekakor prinaša mnoge pozitivne
               spremembe, tako uvaja center za posebne strokovne naloge, organizacijsko ureja
               možnost podaljšanja izobraževanja oseb z zmerno, težjo in težko motnjo v duševnem
               razvoju do njihovega 21. leta, kar pa zahteva posege v mrežo šol in posledično tudi
               spremembo posebnega programa vzgoje in izobraževanja.</p>
               <p>Zakon prinaša tudi dopolnitev definicije otrok s posebnimi potrebami s skupino
               otrok, ki imajo avtistične motnje, in to zahteva predhodno odločitev o njihovem
               izobraževanju in eventualno pripravo novega prilagojenega programa za ta način
               izvajanja. V zakonu je dodatna strokovna pomoč na novo opredeljena, prav tako tudi
               način izvajanja pomoči, kar zahteva tudi posege v organizacijo pouka in zagotavljanje
               izvajalcev navedene oblike pomoči. Vse te spremembe pa je sredi šolskega leta, žal,
               nemogoče vpeti v vzgojno-izobraževalni proces.</p>
               <p>V Slovenski demokratski stranki želimo poudariti, da v tem šolskem letu za vse
               otroke s posebnimi potrebami tečejo pravice po zakonu nemoteno, otroci s posebnimi
               potrebami so deležni vse pomoči in skrbi, ki jim pripada, njihove pravice, njihovo
               delo, učenje in življenje so povsem urejeni, tako da se lahko po svojih zmožnostih
               vključujejo v vzgojno-izobraževalni proces.</p>
               <p>Z željo, da se do začetka naslednjega šolskega leta področje dela za otroke s
               posebnimi potrebami celovito in sistematično uredi, bomo v Slovenski demokratski
               stranki ta zamik začetka uporabe zakona na 1. september 2013 tudi podprli. Hvala
               lepa.</p>
            </sp>
            <sp xml:id="SDZ6-Redna-08-2012-11-21.sp85">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Majda Potrta v imenu Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp86">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod podpredsednik!</p>
               <p>Gospa državna sekretarka, ponovili ste utemeljitev, zakaj je treba začetek
               uveljavljanja Zakona o usmerjanju otrok s posebnimi potrebami prestaviti na 1.
               september 2013; utemeljili s tem, da je treba to uskladiti z začetkom šolskega leta.
               V Poslanski skupini Socialnih demokratov domnevamo, da ste to vedeli že, ko ste
               začetek uveljavljanja zakona z Zakonom za uravnoteženje javnih financ prestavljali na
               1. december, kajti nemogoče je spregledati, da govorite o tem, koliko členov je
               takšnih, da se povezujejo z začetkom šolskega leta. Tisto, kar bolj skrbi, je to, da
               se sklicujete tudi na koalicijsko pogodbo, v skladu s katero je treba sprejeti zakon
               tudi spreminjati. In enako stališče veje tudi iz mnenja največje poslanske
               skupine.</p>
               <p>Če izhajam iz izkušenj, ki jih imamo že s spremembo Zakona o usmerjanju otrok iz
               leta 2006, ko so se uveljavljeni standardi bistveno znižali, je potem mogoče
               pričakovati, da je v tem zakonu – ki je bil sprejet avgusta leta 2011 in je bilo eno
               leto namenjeno temu, da se v šolah vse pripravi za izvajanje zakona, dovolj časa za
               prilagoditev, da ste vse to v svoji želji po varčevanju pač skušali zaobjeti z
               Zakonom za uravnoteženje javnih financ in tako prikriti dejansko namen. Socialni
               demokrati s tem ne soglašamo, zato predlaganega podaljšanja ne bomo podprli zaradi
               tega, ker je zvezano tudi z napovedanimi spremembami zakona. Na to posebej
               opozarjam.</p>
               <p>Socialni demokrati smo že pri Zakonu za uravnoteženje javnih financ z amandmajem
               predlagali črtanje 91. člena, ki je napovedoval prestavitev. Takrat smo že povedali,
               da se na tej skupini otrok ne sme varčevati. In tisto kar je treba dodati, Socialni
               demokrati se spomnimo, kako dolga usklajevanja z zainteresirano javnostjo so bila
               potrebna in koliko časa se je zakon pripravljal, da je dosegel zakon obliko, s katero
               je bilo velika večina deležnikov zadovoljna; pa še vsega nismo mogli uresničiti tako,
               kot so si želeli!</p>
               <p>Rada bi videla tiste skupine zainteresirane javnosti, ki soglašajo z zamikom
               dogovora. Sama namreč imam elektronsko sporočilo ene od takšnih skupin, ki se je
               posebej odzvala na izjavo mag. Andreja Vizjaka, ki je ob 20. novembru ob 53.
               obletnici sprejetja Deklaracije Organizacije združenih narodovo o otrokovih pravicah
               in 30-letnice sprejema Konvencije o otrokovih pravicah v svoji izjavi za javnost kot
               tretjo temeljno izhodišče pri pripravi programa za izboljšanje položaja otrok in
               mladine tudi napisal, "finančno in organizacijsko lajšati družinam, posebej z otroki
               s posebnimi potrebami ali z večjim številom otrok, usklajevanje poklicnega in
               družinskega življenja". To naj bi bila tudi skrb za naše otroke, ker je to skrb za
               prihodnost. V tej skupini, gre za civilno združenje otrok Društvo za avtizem, to
               čutijo – to izjavo – kot poseben cinizem, potem ko danes sprejemamo zakon, ki začetek
               uveljavljanja Zakona o usmerjanju otrok s posebnimi potrebami zamika za eno leto. Gre
               za preprosto nepredstavljive težave, s katerimi se starši takšnih otrok srečujejo,
               saj gre tudi za določanje spremstva, gre za drugačno obravnavo, za upoštevanje
               otrokovih koristi bolj celostno.</p>
               <p>Zato bomo v poslanski skupini, kot rečeno, temu zakonu nasprotovali. Hvala.</p>
            </sp>
            <sp xml:id="SDZ6-Redna-08-2012-11-21.sp87">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Truda Pepelnik v imenu Poslanske skupine Državljanske liste.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp88">

               <speaker>MAG. TRUDA PEPELNIK (PS DL):</speaker>

               <p>Hvala za besedo. Spoštovani!</p>
               <p>S predlagano novelo se predlaga zamik uporabe Zakona o usmerjanju otrok s posebnimi
               potrebami na 1. september 2013. S tem se ne posega v temeljna načela, ki so bila
               upoštevana že ob pripravi osnovnega zakona, ki je začel veljati avgusta 2011,
               uporabljati pa naj bi se začel s 1. septembrom 2012. Ta rok smo z Zakonom o
               uravnoteženju javnih financ prestavili na 1. december 2012.</p>
               <p>V Poslanski skupini Državljanske liste se strinjamo s predlaganim zamikom začetka
               uporabe zakona na kasnejši datum, kajti zavedamo se potrebe po urejenosti tega
               področja. V primeru začetka zamika izvajanja zakona gre le za formalne in ne
               vsebinske spremembe. Cilj predlagane spremembe je neposredno povezan z učinkovitim
               izvajanjem zakona in nima nobenih finančnih posledic, kajti s preložitvijo uporabe
               zakona se zgolj ohranja sedanja ureditev. Prav tako bo omogočil sprejetje
               kakovostnejših rešitev; v mislih imamo optimizacijo modela usmerjanja otrok s
               posebnimi potrebami v Sloveniji.</p>
               <p>V svojem nagovoru želim izpostaviti nekatere konkretnejše utemeljitve, zakaj se
               strinjamo s preložitvijo uporabe zakona. Za izvajanje zakona niso izpolnjeni vsi
               pogoji, poleg tega se spremembe v izobraževanju nujno vežejo na začetek šolskega
               leta. Nedopustno je, da bi bili v istem šolskem letu nekateri posamezniki usmerjeni
               po eni zakonodaji in bi zato zanje veljala drugačna pravila kot po drugi zakonodaji
               za druge posameznike. To bi pomenilo težave pri organizaciji izobraževanja. Potrebne
               so predhodne spremembe Zakona o organizaciji in financiranju vzgoje in izobraževanja
               in prilagoditve oziroma spremembe posameznih programov oziroma organizacijske
               prilagoditve za izvedbo pouka.</p>
               <p>Skratka, v Poslanski skupini Državljanska lista spremembe podpiramo, ne le zato, ker
               v tem trenutku pravzaprav pogoji za izvajanje zakona niso zagotovljeni, pač pa tudi
               zato, ker sodimo, da je v času priprave zakonodaje tega področja, ki bo začela
               veljati s šolskim letom 2013/2014, treba sprejeti tudi določene strokovne pomisleke o
               urejenosti področja. Če pa želimo, da bodo le-ti kakovostni, seveda zahtevajo svoj
               čas. Hvala.</p>
            </sp>
            <sp xml:id="SDZ6-Redna-08-2012-11-21.sp89">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Mihael Prevc v imenu Poslanske skupine Slovenske ljudske stranke.</p>
               <p>Izvolite.</p>
            </sp>
            <sp xml:id="SDZ6-Redna-08-2012-11-21.sp90">

               <speaker>MIHAEL PREVC (PS SLS):</speaker>

               <p>Hvala lepa za besedo, gospod podpredsednik. Spoštovana državna sekretarka, spoštovane
               kolegice in kolegi!</p>
               <p>Vsak otrok, tako kot vsak odrasel človek, je edinstven, vsak s svojim značajem,
               posebnostmi in tudi potrebami. Kadar pa govorimo o otrocih s posebnimi potrebami,
               mislimo v glavnem na vse tiste, ki imajo posebne potrebe zaradi svoje bolezni ali
               druge motnje v razvoju. Ob tej definiciji pa pogosto pozabimo na otroke in mladino,
               ki imajo tudi svoje posebne potrebe zaradi nadpovprečne sposobnosti znanja in zahtev
               za napredek v razvoju.</p>
               <p>Spoštovani! Kadar odločamo in razpravljamo o pravicah otrok s posebnimi potrebami,
               moramo še bolj pazljivo uvajati spremembe, ki se tičejo prav njih. V razpravah ob
               zakonu, ki je pred nami, nam je bilo obrazloženo, da uveljavitev novele tega zakona
               ni mogoča in je potreben dodaten zamik oziroma podaljšanje roka uveljavitve te
               novele. Nemoteno izvajanje Zakona o usmerjanju otrok s posebnimi potrebami po besedah
               ministrstva zahteva določene spremembe in dopolnitve nekaterih programov in
               organizacijske prilagoditve za izvedbo pouka. Pojasnjeno je bilo tudi na primer, da
               določba, ki se nanaša na možnost podaljšanja izobraževanja oseb z zmerno, težjo in
               težko motnjo v duševnem razvoju do 21. leta, zahteva posege v mrežo šol in spremembo
               posebnega programa vzgoje in izobraževanja. Zaradi dopolnitve definicije otrok s
               posebnimi potrebami bo potrebna predhodna odločitev o načinu izobraževanja skupine
               otrok z avtističnimi motnjami, zaradi dodatne strokovne pomoči pa bodo potrebni tudi
               posegi v organizacijo pouka in zagotavljanje izvajalcev.</p>
               <p>Poslanci in poslanka Slovenske ljudske stranke bomo zakon, ki določa podaljšanje
               časa za uresničitev določb, podprli, saj je očitno, da ga ni mogoče začeti izvajati
               niti 1. decembra letos, kot je določil Zakon o uravnoteženju javnih financ. Zato pa
               želimo, poslanka in poslanci Slovenske ljudske stranke, zagotovilo, da bodo otroci s
               posebnimi potrebami v tem vmesnem času do uveljavitve zakona, to je do 1. septembra
               2013, vendarle imeli na voljo vse tisto, kar jim pripada, in da bodo otroci in
               njihovi starši o svojih pravicah kljub vsemu dobro obveščeni.</p>
               <p>Zato v Poslanski skupini Slovenske ljudske stranke pričakujemo, da bo vse za
               uveljavitev zakona res pripravljeno pravočasno in bo zakon lahko začel veljati v
               novem, podaljšanem roku. Hvala.</p>
            </sp>
            <sp xml:id="SDZ6-Redna-08-2012-11-21.sp91">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Končali smo predstavitev stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 7. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA – PREDLOG ZAKONA O SPREMEMBAH IN
                  DOPOLNITVAH ZAKONA O VARSTVU KULTURNE DEDIŠČINE, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada Republike
               Slovenije.</p>
               <p>Za dopolnilno obrazložitev predloga zakona dajem besedo predstavniku Vlade,
               državnemu sekretarju gospodu Aleksandru Zornu.</p>
            </sp>
            <sp xml:id="SDZ6-Redna-08-2012-11-21.sp92">

               <speaker>ALEKSANDER ZORN:</speaker>

               <p>Hvala lepa za besedo. Spoštovani poslanci!</p>
               <p>Varstvo kulturne dediščine na ozemlju Republike Slovenije ureja zakon, ki je začel
               veljati 1. marca 2008. V 135. členu, ki opredeljuje tako imenovano abolicijo, je
               zakon predvidel zavarovanje javnega interesa varstva arheoloških najdb tako, da je
               bil tistim posestnikom arheoloških najdb, ki o njih niso imeli potrdila o izvoru,
               omogočen enoletni rok za prijavo. Na podlagi pobude za presojo ustavnosti, ki sta jo
               podala Vojni muzej Logatec in Numizmatično društvo Slovenije, je Ustavno sodišče
               določilo odpravo neskladij, ki se tičejo lastništva arheoloških ostalin in obveznosti
               posedovanja dokazil o izvoru. Predlog novele zakona sledi odločbi Ustavnega sodišča
               in določa, da je arheološka najdba, ki jo kdor koli najde ali drugače pridobi s
               površja zemlje, iz zemlje ali vode na ozemlju Republike Slovenije, lastnina države,
               vendar samo, če je v enem od navedenih postopkov identificirana kot dediščina.</p>
               <p>Najdbe s posebnim zgodovinskim, arheološkim in znanstvenim pomenom so kot državna
               lastnina opredeljene v večini evropskih zakonodaj. Predlagana definicija dokazila o
               izvoru je dovolj široka, da zagotavlja ustrezno pravno varnost posestniku arheoloških
               najdb ali zbirk, ki imajo katero koli od naštetih oblik dokazil o okoliščinah
               pridobitve.</p>
               <p>Novela zakona, ki jo je pripravilo resorno ministrstvo, je bila poslana v
               parlamentarno obravnavo, v okviru katere so bili ministrstvu predloženi predlogi
               amandmajev poslanskih skupin koalicije, ki jih je ministrstvo v celoti sprejelo, saj
               zagotavljajo ustrezno varovanje javnega interesa in v največji mogoči meri
               odpravljajo pomisleke pobudnikov ustavne presoje. Ministrstvo je na seji pristojnega
               odbora sprejelo tudi predlog opozicije, ki zagotavlja jasnejšo opredelitev dokazila o
               izvoru.</p>
               <p>Pri predlagani spremembi zakona iz 5. člena pa gre za uskladitev zakonskih in
               podzakonskih določb ter določitev finančnega okvira državnega financiranja predhodnih
               raziskav arheoloških najdišč na višino letno zagotovljenih proračunskih sredstev in s
               tem za upoštevanje sklepa Vlade o varčevalnih ukrepih.</p>
               <p>Z dopolnitvijo 40. člena se predlaga, da lahko minister izjemoma izda sklep o
               financiranju določenega ukrepa varstva brez javnega poziva oziroma javnega razpisa,
               če je zaradi hude ogroženosti kulturne dediščine nujno, da se k financiranju pristopi
               nemudoma. Višina interventnih sredstev se določi s sklepom ministra, pristojnega za
               kulturo, v okviru proračunskih sredstev, namenjenih za obnovo kulturne dediščine.</p>
               <p>Tako predlog sprememb zakona zato uveljavlja možnost za javno interventno
               sofinanciranje kulturne dediščine v primeru, ko se zaradi ogroženosti zahteva
               takojšnje ukrepanje. Hvala lepa.</p>
            </sp>
            <sp xml:id="SDZ6-Redna-08-2012-11-21.sp93">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Predlog zakona je v obravnaval Odbor za izobraževanje, znanost, kulturo, šport in
               mladino kot matično delovno telo. Za predstavitev poročila odbora dajem predsedniku
               mag. Branku Grimsu.</p>
               <p>Izvolite.</p>
            </sp>
            <sp xml:id="SDZ6-Redna-08-2012-11-21.sp94">

               <speaker>MAG. BRANKO GRIMS (PS SDS):</speaker>

               <p>Še enkrat vsem lep pozdrav.</p>
               <p>Odbor za izobraževanje, znanost, kulturo, šport in mladino je tudi ta predlog zakona
               obravnaval 8. novembra 2012. Seznanil se je s pripombami Zakonodajno-pravne službe,
               in sicer k 2., 4., 7., 8. in 9. členu, ter z dejstvom, da so v poslovniškem roku
               amandmaje k tem členom vložile poslanske skupine koalicije, in z oceno pravne službe,
               da se s temi amandmaji eventualne pravne nejasnosti urejene. Komisija Državnega sveta
               je v svojem mnenju predlog zakona sicer podprla, opozorila je le na nekatere, po
               njenem mnenju restriktivne ukrepe, ko gre za rešitve v tem zakonu.</p>
               <p>Na koncu so bili sprejeti vsi amandmaji koalicije, sprejet pa je bil tudi dodaten
               amandma odbora, in sicer na predlog opozicije, da se črta besedna zveza "in podobno",
               in sicer je bil ta amandma sprejet povsem soglasno, na osnovi ocene, da bo na ta
               način besedilo pravno jasnejše in da ne bo kasneje potrebnih kakršnih koli pojasnil
               oziroma interpretacij zakona v tej zvezi.</p>
               <p>S tem je bil v drugi fazi obravnave predlog zakona z večino glasov potem tudi na
               seji odbora izglasovan in predlagamo Državnemu zboru, da ta zakon tudi sprejme.</p>
            </sp>
            <sp xml:id="SDZ6-Redna-08-2012-11-21.sp95">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Sledi predstavitev stališč poslanskih skupin. Gospa Iva Dimic v imenu Poslanske
               skupine Nove Slovenije.</p>
               <p>Izvolite.</p>
            </sp>
            <sp xml:id="SDZ6-Redna-08-2012-11-21.sp96">

               <speaker>IVA DIMIC (PS NSi):</speaker>

               <p>Hvala za besedo.</p>
               <p>Za učinkovito varovanje nepremične kulturne dediščine so potrebne takšne spremembe
               Zakona o varovanju kulturne dediščine in spremembe drugih zakonov, s katerimi bomo
               spodbujali vlaganja v kulturno dediščino. Zaostriti je treba odgovornost pri
               izdajanju soglasij za gradbene in druge posege v spomeniško varstvo. Financiranje
               arheoloških raziskav iz državnega proračuna je omejeno z višino razpoložljivih
               sredstev, da pa so ta sredstva nižja, je v teh kriznih časih razumljivo. V Novi
               Sloveniji vidimo na tem področju problem oživljanja starih mestnih jeder, kot so
               Ptuj, Koper, Celje, Ljubljana, ki so po pravilu tudi vsa arheološka najdišča, obenem
               pa se vsebinsko in populacijsko praznijo. Tukaj gre predvsem za težavo, da Zavod za
               spomeniško varstvo s svojimi zakonsko sicer povsem utemeljenimi zahtevami po izvedbi
               predhodnih arheoloških raziskav bremeni zgolj investitorja in posledično ovira in
               zmanjšuje investicije v kulturno dediščino. Nekateri tudi očitajo, da so zadnje čase
               varovana arheološka območja postala posebej priljubljena za gradnjo, saj arheologi z
               državnimi sredstvi lepo in skrbno izkopljejo gradbeno jamo in s tem prihranijo le del
               stroškov investitorju. To je ena od posledic obstoječega sistema. Predlagano je, da
               državno financiranje predhodnih raziskav arheoloških najdišč ne bo več obveznost,
               temveč možnost v okviru razpoložljivih proračunskih sredstev.</p>
               <p>S popravki členov glede lastništva in uporabe pojmov glede arheoloških najdb oziroma
               zbirk se bo zaradi odločbe Ustavnega sodišča Republike Slovenje področje v veliki
               meri uredilo in jih v Poslanski skupini Nove Slovenije podpiramo. Podprli bomo tudi
               predlog zakona.</p>
            </sp>
            <sp xml:id="SDZ6-Redna-08-2012-11-21.sp97">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Tamara Vonta v imenu Poslanske skupine Pozitivna Slovenija.</p>
               <p>Izvolite.</p>
            </sp>
            <sp xml:id="SDZ6-Redna-08-2012-11-21.sp98">

               <speaker>TAMARA VONTA (PS PS):</speaker>

               <p>Hvala lepa.</p>
               <p>Predlog novele zakona sledi odločbi Ustavnega sodišča, kar pozdravljamo. Določa, da
               je arheološka najdba, ki jo kdor koli najde ali drugače pridobi s površja zemlje, iz
               zemlje ali vode na ozemlju Republike Slovenije, lastnina države, vendar samo, če je v
               enem od navedenih postopkov identificirana kot dediščina.</p>
               <p>Novela zakona odpravlja ustavna neskladja – pozdravljamo! Predlagana novela Zakona o
               varstvu kulturne dediščine pa je mestoma nekonsistentna oziroma prinaša neustrezne
               rešitve v zvezi s predlagano definicijo dokazila o izvoru.</p>
               <p>Kot je videti iz 7. člena novele, je eden od ciljev predlagatelja zakona, da
               definira namen dokazila o izvoru, to je, da lahko oseba, ki je pridobila najdbo ali
               zbirko najdb, z dokazilom izkaže lastninsko pravico ali pravico do hrambe. Če
               pogledamo, kako predlagatelj novele definira dokazilo o izvoru, hitro ugotovimo, da
               je med seboj pomešal nekatere listine, ki dejansko lahko izkazujejo pravico do
               lastnine oziroma do posesti – sklep o dedovanju, dovoljenje o izvozu, oporoka,
               pogodbe in tako naprej – s tistimi dokumenti, ki so za dokazovanje lastništva oziroma
               pravice do posesti, hrambe predmeta vprašljivi ali celo povsem irelevantni. Tega pač
               ne moremo pozdravljati. Na trhlih nogah je zato nekaj pojmov, ki so pogosto
               uporabljeni: izvedensko mnenje, ki je na splošno strokovno mnenje o dejanskem stanju
               nekega predmeta, ki lahko opredeljuje njegovo starost, izvor, namen in podobno, za
               katerega se je ta predmet uporabljal, sam po sebi pa neposredno nima vpliva na
               pravico do lastnine oziroma posesti.</p>
               <p>Potem je tu izvaja prejšnjega lastnika, ki tudi nima žlahtne vrednosti v tem smislu.
               Fotografija ali posnetek, to da je nek predmet fotografiran v določenem objektu ali
               določenem prostoru, tudi nekako ne pomeni dosti za dokazovanje lastništva, recimo. En
               tak primer bi bil amfora v dnevni sobi. S tem posnetkom ali s to fotografijo bi si
               malce težko pomagali pri dokazovanju lastništva. Podobno velja tudi za objavo
               publikacije, ki sama po sebi tudi ni noben dokaz o lastništvu ali upravičeni
               posesti.</p>
               <p>Seveda se tudi ta zakon ni mogel izogniti varčevalni noti, ki nima nobene povezave z
               odločbo Ustavnega sodišča. Po novem državno financiranje predhodnih raziskav
               arheoloških najdišč ne bo več obveznost, temveč možnost. To dejansko pomeni, da v
               primeru, da sredstev ni, predhodnih raziskav ne bo. Temu pač nasprotujemo. Ker pa za
               razliko od koalicije spoštujemo ustavo in odločbe Ustavnega sodišča, bomo v Pozitivni
               Sloveniji zakon podprli. Hvala.</p>
            </sp>
            <sp xml:id="SDZ6-Redna-08-2012-11-21.sp99">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Janja Napast v imenu Poslanske skupine Slovenske demokratske stranke.</p>
               <p>Izvolite.</p>
            </sp>
            <sp xml:id="SDZ6-Redna-08-2012-11-21.sp100">

               <speaker>JANJA NAPAST (PS SDS):</speaker>

               <p>Predsedujoči, najlepša hvala za besedo. Spoštovani poslanke in poslanci in ostali
               prisotni, lepo pozdravljeni!</p>
               <p>Novela Zakona o varstvu kulturne dediščine odpravlja neskladja zakona – 6., 53.,
               127. in 135. člena z Ustavo Republike Slovenije v skladu z določbo Ustavnega sodišča.
               Iz 5. in 6. člena tega zakona izhaja, da so lahko premične in nepremične arheološke
               najdbe iz izkopavanj na kopnem ali pod vodo z ozemlja Republike Slovenije, ki so bile
               odkrite po letu 1945, v zasebni ali javni lasti. Sprememba prvega odstavka, 6. člena,
               kjer je urejena lastninska pravica kulturne dediščine, ureja lastninsko pravico
               države, ki so arheološkega značaja. Ta določba se lahko nanaša le na tiste tovrstne
               predmete, ki so najdeni po uveljavljeni zakonodaji o varstvu kulturne dediščine.</p>
               <p>Po predlagani spremembi zakona gre v 5. členu za določitev finančnega okvirja
               državnega financiranja raziskav arheoloških najdišč na višino letno zagotovljenih
               proračunskih sredstev, kar pa je v času varčevalne koalicije in vlade prioritetnega
               pomena.</p>
               <p>Najditelj oziroma lastnik oziroma kdor hrani arheološko najdbo bo moral imeti po 53.
               členu zakona dokazilo o izvoru, to je ustrezen dokument ali drugo verodostojno
               listino, iz katere izhaja, da je oseba arheološko najdbo ali zbirko takšnih najdb
               pridobila v last ali hrambo. Kot dokazilo o izvoru se šteje tudi prijava o najdbi ali
               prijava o hrambi na podlagi tega zakona. Treba je poudariti, da sprememba obsega
               arheoloških najdb ali premičnih arheoloških ostalin sama po sebi še ne pomeni posega
               v lastninsko pravico, če se ne nanaša na arheološko najdbo ali premično arheološko
               ostalino po uveljavitvi zakonskih sprememb. Torej sprememba zakonodajalca ne dopušča
               poseganja v obstoječa lastninskopravna razmerja. S predlagano dopolnitvijo desete
               alineje 127. člena se spreminja tisti del, ki določuje prekršek za pravno osebo ali
               posameznika oziroma odgovorno osebo pravne osebe državnega, pokrajinskega ali
               občinskega organa ter posameznika, ki ne poseduje dokazila o izvoru v skladu s 53.
               členom tega zakona.</p>
               <p>Poleg varčevalne politike je naloga Državnega zbora, da pri zakonskem urejanju te
               spremembe upošteva in ustrezno zavaruje slovenske dragocenosti, ki jih je treba
               zavarovati. S tem na nek način zakonodaja takoj zagotavlja učinkovito varstvo
               predmetov kulturne dediščine arheoloških ostalin in najdb s posebnimi značilnostmi.
               Država prevzema tudi posebne obveznosti ob najdbi arheološke ostaline in njenemu
               ohranjanju ter skrbi za njen čim daljši obstoj v čim boljšem možnem stanju. Del
               posebnih obveznosti ob najdbi se nalaga tudi najditelju predmeta oziroma lastniku
               zemljišča, v primeru graditve pa tudi investitorju in odgovornemu vodji del. Z
               vlaganji javnih sredstev v kulturne spomenike se poskuša pokriti razlika med
               sredstvi, ki jih je predvidel lastnik z zavarovanjem v skladu s svojimi zmožnostmi,
               in celotnim zneskom za izvedbo ukrepov varovanja in vzdrževanja spomenika.</p>
               <p>Nadalje je s spremenjenim zakonom v 135. členu predvidena prijava arheološke najdbe,
               ki jo hrani oseba, ne da bi imela potrdilo o izvoru, odpustitev kazenskega pregona za
               predhodna kazniva ravnanja v zvezi z arheološko najdbo, izdaja dokazila o izvoru z
               navodili za hrambo, priprava predloga za razglasitev prijavljene arheološke najdbe za
               spomenik ali spomeniško zbirko ter upravičenost do hrambe arheološke najdbe in
               nadomestilo za stroške hrambe, pri čemer o nadomestilu odloča pristojno
               ministrstvo.</p>
               <p>Predlog spremembe zakona uveljavlja možnost za javno interventno sofinanciranje
               kulturne dediščine v primeru, ko se zaradi ogroženosti zahteva takojšnje ukrepanje. Z
               dopolnitvijo 40. člena lahko minister izjemoma izda sklep o financiranju določenega
               ukrepa varstva brez javnega poziva oziroma razpisa, če je zaradi ogroženosti kulturne
               dediščine nujno, da se k financiranju pristopi nemudoma. Prav tako se odpravljajo
               zastoji pri izvedbi obnove in boljša odzivnost pri ukrepih varovanja in ohranjanja.
               Izboljšanje sistemskih rešitev na področju vlaganja javnih sredstev, varovanje in
               ohranjanje kulturne dediščine bo omogočilo hitrejše ukrepanje ob morebitni
               ogroženosti kulturne dediščine.</p>
               <p>Namen posameznih predlaganih sprememb zakona je torej zmanjševanje izdatkov
               proračuna države, poudarjam pa, da se opredelitev lastništva državo omejuje na
               predmet, za katerega se po postopku, določenem po zakonu, ugotovi, da ima predmet
               lastnosti dediščine.</p>
               <p>Slovenska demokratska stranka bo spremembo Zakona o varstvu kulturne dediščine
               podprla.</p>
            </sp>
            <sp xml:id="SDZ6-Redna-08-2012-11-21.sp101">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Samo Bevk v imenu Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp102">

               <speaker>SAMO BEVK: (PS SD):</speaker>

               <p>Hvala za besedo, gospod podpredsednik. Spoštovani zbor!</p>
               <p>Zaradi kulturne, znanstvene in splošno človeške vrednosti sta varstvo in ohranjanje
               kulturne dediščine v državnem interesu. 5. člen Ustave Republike Slovenije celo
               izrecno nalaga državi, da skrbi za ohranjanje naravnega bogastva in kulturne
               dediščine ter da skrbi in ustvarja možnosti za skladen civilizacijski in kulturni
               razvoj Slovenije. Skrb za kulturno dediščino je torej zelo pomembna ustavna
               kategorija, zapisana v splošnih določbah naše ustave. V muzejski in konservatorski
               stroki ter Skupnosti muzejev Slovenije in v drugih strokovnih organizacijah je
               originalni predlog zakona izpred dobrih štirih let naletel na različne odzive. Tukaj
               imamo stališče slovenskih muzealcev in njihove strokovne organizacija, da bi
               potrebovali poseben samostojen muzejski zakon, tako kot sta na primer knjižničarski
               in arhivski zakon. Podobne rešitve imajo seveda tudi nekatere druge evropske
               države.</p>
               <p>Ministrstvu, pristojnemu za kulturo, Socialni demokrati predlagamo, da bi bilo po
               dobrih štirih letih treba narediti temeljito analizo izvajanja tega zakona in
               ugotoviti, kaj so bile pomanjkljivosti in kaj prednosti te zakonske ureditve. Žal se
               je v tem času pokazalo, da so nekateri členi zakona celo v nasprotju z ustavo, kar je
               na pobudo nekaterih privatnih zbiralcev in slovenskega numizmatičnega društva v svoji
               odločbi ugotovilo tudi Ustavno sodišča. Z novelo zakona se ta neskladja odpravljajo.
               Kolikor sem se posvetoval z nekaterimi strokovnjaki s področja premične kulturne
               dediščine, ta zakon podpirajo.</p>
               <p>Dejstvo je, da je bil originalni zakon, vsaj tako je pokazala praksa, in o tem
               govori končno tudi ta ustavna odločba, skrajno neprijazen do privatnih zbiralcev.
               Zakon je namreč v 135. členu vseboval tako imenovano abolicijo za privatne zbiralce.
               Zbiratelji, ki so na dan uveljavitve tega zakona leta 2008 hranili arheološke najdbe
               brez potrdila o izvoru, so morali najkasneje v enem letu od uveljavitve tega zakona o
               tem obvestiti državni oziroma pooblaščeni muzej ter prijaviti svoje zbirke in
               predmete. Velika večina privatnih zbiralcev na nesebičen način ohranja in vzdržuje
               nepregledno množico predmetov z zgodovinsko in kulturno vrednostjo. Mnogi izmed njih
               jih na lastne stroške postavijo tudi na ogled za javnost. Zakonska ureditev in praksa
               morata med muzejskimi institucijami in privatnimi zbiralci spodbujati sodelovanje in
               ustvariti zaupanje, postati morajo zavezniki pri varovanju in prezentaciji svojih
               zbirk. Samo sankcije in zelo malo spodbud so kar opazen del privatnih zbiralcev
               odvrnile od sodelovanja. Nekaj v tej smeri rešuje tudi ta novela, je pa v samem
               zakonu odprtih še veliko drugih vprašanj, na primer 50-letna starost za arheološke
               najdbe oziroma arheološko ostalino vojaškega materiala, ko za druge arheološke
               ostaline velja 100-letni rok, in tako dalje. Sporen je tudi 31. člen oziroma
               pristojnost ministra v zvezi z odstranitvijo dediščine in tako dalje.</p>
               <p>Na pristojnem odboru smo zelo natančno podali pripombe na 1. člen, ki govori o
               dokazilih glede izvora. Zelo jasna dokazila za izvor so, recimo, sklep o dedovanju,
               dovoljenja o izvozu, oporoka in druge verodostojne listine, da je bila ta najdba
               pridobljena v last oziroma hrambo. Druga dokazila, kot na primer izjava prejšnjega
               lastnika, fotografija ali posnetek predmeta, objava v publikaciji in na koncu celo
               dokazilo in podobno, pa so zelo problematična. Tako smo kriterij "in podobno" uspeli
               z amandmajem odbora črtati iz zakona. Problematičen je tudi peti, tako imenovani
               varčevalni člen, saj državno financiranje predhodnih raziskav arheoloških najdišč ni
               več obveznost države, temveč je prepuščena presoji ministra oziroma razpoložljivim
               proračunskim sredstvom. Dejstvo je bilo namreč, da za te raziskave smo letno imeli na
               razpolago od 400 do 600 tisoč evrov. Ta sredstva pa so bila v maniri vsesplošnega
               varčevanja bistveno okrnjena.</p>
               <p>V Poslanski skupini Socialnih demokratov bomo zakon podprli oziroma mu ne bomo
               nasprotovali, saj v prvi vrsti odpravlja neskladje z Ustavo Republike Slovenije.
               Hvala lepa.</p>
            </sp>
            <sp xml:id="SDZ6-Redna-08-2012-11-21.sp103">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Truda Pepelnik v imenu Poslanske skupine Državljanske liste.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp104">

               <speaker>MAG. TRUDA PEPELNIK (PS DL):</speaker>

               <p>Hvala za besedo. Spoštovani!</p>
               <p>Predlog zakona o spremembah in dopolnitvah Zakona o varstvu kulturne dediščine
               odpravlja neskladja in izboljšuje sistemske rešitve na področju vlaganja javnih
               sredstev, varovanja in ohranjanja kulturne dediščine, ki bodo omogočale hitrejše
               ukrepanje ob morebitni ogroženosti kulturne dediščine ter dodatno varčuje pri uporabi
               javnih sredstev. V manjši meri se v okviru proračunskih možnosti spreminjajo tudi
               členi glede državnega financiranja predhodnih arheoloških raziskav.</p>
               <p>Dopolnitev zakona v delu, kjer lahko minister izjemoma izda sklep o financiranju
               določenega ukrepa varstva brez javnega poziva oziroma razpisa, je nujna, saj do sedaj
               ni bilo določbe, ki bi to izrecno omogočala. Tudi v praksi se je dogajalo prelaganje
               odgovornosti glede pristojnosti med zavodom in inšpektoratom. To se je dogajalo tudi
               zato, ker ni bilo jasno, kdo bo te ukrepe financiral, saj lastniki po navadi opustijo
               skrb nad spomenikom ravno zato, ker nimajo denarja za vzdrževanje. Zato je
               intervencija države v teh primerih nujna, določba pa ustrezna.</p>
               <p>Zakon tudi določa postopke dokazovanja izvora. V teh postopkih je pomembno
               ugotavljanje, ali so predpisi, ki so veljali v času najdbe, takšno najdbo tudi
               opredeljevali kot last države. Če je niso, se določbe ZVKD ne nanašajo na posestnika
               najdbe. Zakon torej ne avtomatizira lastništva države tudi za obdobje pred
               veljavnostjo ZVKD iz leta 2008. Lastništvo države se v postopku posebej ugotavlja in
               zakon tudi izrecno določa, da se to ugotavlja na podlagi pregleda predpisov, ali so
               ti tedaj določali, da je neka najdba last države.</p>
               <p>Glede postopkov ugotavljanja, ali gre pri najdeni premičnini za kulturno dediščino,
               niso zadovoljivi kriteriji. Kriteriji bi morali biti jasno določeni, vendar ne gre za
               stvar, ki je ne bi bilo mogoče popraviti oziroma izvesti tudi navkljub takšni dikciji
               v zakonu. Rešitev je mogoča v skladu s 74. členom Zakona o državni upravi, ki določa,
               da za izvrševanje zakonov, drugih predpisov Državnega zbora, predpisov Vlade ter
               predpisov Evropske unije ministri izdajo pravilnike, odredbe in navodila. Pravilnik,
               odredba ali navodilo se izda, če tako določa zakon ali uredba, izdana za izvrševanje
               zakona, ali če minister oceni, da je to potrebno za izvrševanje zakona ali predpisa
               Evropske unije.</p>
               <p>Kar pa zadeva konkretne zadrege in mogoče zlorabe v zvezi z izdajo
               kulturnovarstvenih pogojev in kulturnovarstvenega soglasja kot pogoj za izdajo
               gradbenega dovoljenja na spornih območjih najdb, pa je to stvar pravilnosti
               individualnega postopka. Izboljšanje na tem področju je že prinesla novela Zakona o
               graditvi objektov, ki je uvedla tudi posebej pritožbe zoper kulturnovarstvene pogoje.
               Prej je bila pritožba mogoča samo zoper kulturnovarstveno soglasje oziroma zavrnitev
               izdaje kulturnovarstvenega soglasja, zato sprememba v temu segmentu vsaj zaenkrat ni
               nujna.</p>
               <p>Poslanska skupina Državljanske liste meni, da na podlagi vsega navedenega večjih
               zadržkov za sprejem zakona ali uzakonitev, ki bi bile nato v praksi nerešljive, ni.
               Zato sprejetje zakona podpiramo.</p>
            </sp>
            <sp xml:id="SDZ6-Redna-08-2012-11-21.sp105">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Na vrsti je gospod Mihael Prevc v imenu Poslanske skupine Slovenske ljudske
               stranke.</p>
               <p>Izvolite.</p>
            </sp>
            <sp xml:id="SDZ6-Redna-08-2012-11-21.sp106">

               <speaker>MIHAEL PREVC (PS SLS):</speaker>

               <p>Hvala za besedo še enkrat.</p>
               <p>Naj uvodoma povem, da varstvo naravne in kulturne dediščine pove veliko o sami
               državi in o tem, v kolikšni meri se država zaveda svoje zgodovine ter na kakšen način
               želi le-to ohraniti oziroma negovati. Področje varovanja kulturne dediščine je zaradi
               svoje specifične funkcije predmet številnih interesov, v največji meri interesa
               kapitala, ki se ne ozira na zgodovinsko in kulturno vrednost posameznega objekta ali
               predmeta, pač pa je njegova primarna funkcija ustvarjanje kapitala. Zato je vloga
               države pred posegi kapitala na področje kulturne dediščine izjemno pomembna.</p>
               <p>Pri predlagani noveli Zakona o varstvu kulturne dediščine so v ospredju ostale
               zadeve, ki pa so prav tako pomembne za učinkovito varstvo kulturne dediščine.
               Predvideva se uskladitev nekaterih členov zakona z odločbo Ustavnega sodišča, ki je
               posledica pobud za oceno ustavnosti s strani Numizmatičnega društva Slovenije in
               nekaterih posameznikov. Z zakonom se tako določa nova definicija dokazila o izvoru,
               nedvoumno pa se tudi določa lastninska pravica na predmetih, ki jih na podlagi zakona
               lahko opredelimo kot arheološke najdbe. Prav tako se s predlagano novelo dinamika in
               obseg arheoloških izkopavanj prilagajata trenutnim proračunskim možnostim, saj
               financiranje predhodnih arheoloških raziskav s strani države ne bo več obvezno, kar
               pa ne pomeni, da bo odslej država dvignila roke od vseh arheoloških raziskav. Nikakor
               ne! Zmanjšal se bo le obseg sofinanciranja za nekatere objekte, ki jih gradijo
               zasebni investitorji.</p>
               <p>Pomembna določba pa se po mnenju poslancev Slovenske ljudske stranke skriva v 6.
               členu oziroma spremenjenemu 40. členu osnovnega zakona, ki pristojnemu ministru
               podeljuje diskrecijsko pravico pri izdajanju sklepov o financiranju določenih
               interventnih ukrepov varstva kulturne dediščine brez javnega poziva oziroma razpisa.
               Tako se bo k financiranju pristopilo nemudoma, s čimer bo mogoče preprečiti
               nepopravljivo škodo.</p>
               <p>Poslanci Slovenske ljudske stranke menimo, da predlagana novela Zakona o varstvu
               kulturne dediščine popolnoma sledi ustavni odločbi, zato jo bomo tudi soglasno
               podprli. Hvala.</p>
            </sp>
            <sp xml:id="SDZ6-Redna-08-2012-11-21.sp107">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Marjana Kotnik Poropat v imenu Poslanske skupine Demokratične stranke
               upokojencev Slovenije.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp108">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospod podpredsednik. Lepo pozdravljeni, državni sekretar gospod
               Zorn, lepo pozdravljeni poslanke in poslanci!</p>
               <p>Predlagane spremembe in dopolnitve predloga zakona ne posegajo v temeljna načela,
               cilje in temeljne rešitve osnovnega zakona, tako da vsebinsko niso zahtevne in zato
               tudi opravičujejo skrajšani zakonodajni postopek.</p>
               <p>Spremembe so predlagane na treh področjih. Najpomembnejša sprememba v Zakonu o
               varstvu kulturne dediščine se nanaša na odpravo ugotovljenega neskladja nekaterih
               določil veljavnega zakona z Ustavo Republike Slovenije v njenem 33. členu. Cilj te
               spremembe je jasna in nedvoumna pravna podlaga za tolmačenje, po katerem so
               arheološke najdbe iz izkopavanj ali najdišč na kopnem in pod vodo z ozemlja Republike
               Slovenije, ki so bile odkrite po letu 1945, za katere se v predpisanih postopkih
               ugotovi, da imajo lastnosti dediščine, last države. Ne posega pa se v lastninske
               pravice zasebnikov, ki so predmete z lastnostmi dediščine z ozemlja Republike
               Slovenije veljavno pridobili v last.</p>
               <p>V manjši meri se spreminjajo še členi glede državnega financiranja predhodnih
               arheoloških raziskovanj. Gre za uskladitev zakonskih in podzakonskih aktov. Obseg in
               dinamika zagotavljanja sredstev za financiranje arheoloških izkopavanj se bo določala
               v okviru letno zagotovljenih proračunskih možnosti, izbor arheoloških izkopavanj pa
               se bo izvedel po postopku javnega poziva. Na podlagi predlaganih rešitev v tej noveli
               bo mogoče tudi takojšnje interventno financiranje tiste dediščine, ki je ogrožena.
               Minister ima v takšnih primerih pristojnost izdaje sklepa o financiranju določenega
               ukrepa varstva kulturne dediščine tudi brez javnega poziva.</p>
               <p>Zakonodajno-pravna služba je ocenila, da so s spremembami, ki jih vsebujejo te
               spremembe in dopolnitve zakona, nejasnosti v zakonu odpravljene.</p>
               <p>V Poslanski skupini DeSUS bomo novelo Zakona o varstvu naravne in kulturne dediščine
               podprli. Hvala lepa.</p>
            </sp>
            <sp xml:id="SDZ6-Redna-08-2012-11-21.sp109">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Tako smo končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga
               zakona.</p>
               <p>Odločanje o predlogu zakona bomo v skladu s časovni potekom seje Državnega zbora
               opravili danes v okviru glasovanj, pol ure po prekinjeni 7. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O ZAVAROVALNIŠTVU
               V OKVIRU SKRAJŠANEGA POSTOPKA</title>.</p>
               <p>Predlog zakona je v obravnavo Državnemu zboru predložila Vlada Republike Slovenije.
               Za dopolnilno obrazložitev predloga zakona dajem besedo predstavniku Vlade državnemu
               sekretarju dr. Dejanju Krušcu.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp110">

               <speaker>DR. DEJAN KRUŠEC:</speaker>

               <p>Lep pozdrav vsem skupaj. Spoštovani poslanke in poslanci!</p>
               <p>Na kratko o tej noveli zakona o spremembah in dopolnitvah Zakona o zavarovalništvu,
               ki ste ga prejeli v skrajšani postopek, in sicer so cilji te novele predvsem
               prilagoditi slovensko zakonodajo sodbi Sodišča Evropske unije, vzpostaviti omejitve
               za naložbe v izdajatelje, ki so povezane osebe, in celovitejši prenos evropske
               direktive o življenjskem zavarovanju.</p>
               <p>Glede sodbe, kot veste, je sodišče Evropske unije odločilo, da je drugi odstavek 5.
               člena direktive Sveta o izvajanju načela enakega obravnavanja moških in žensk pri
               dostopu do blaga in storitev neveljaven. V skladu s to sodbo je treba do 21. decembra
               tega leta spremeniti Zakon o zavarovalništvu tako, da pri določanju premij in
               zavarovalnin zavarovalnice ne smejo upoštevati osebne okoliščine spola zavarovanca.</p>
               <p>Kar se tiče direktive, Direktiva Evropskega sveta o življenjskem zavarovanju določa,
               da za naložbe, ki krijejo upravičenja iz naslova zavarovalnih pogodb, ne vključujejo
               zajamčenega donosa, se pravi, ta novela, ki vam jo predlagamo, za take naložbe
               predpisuje uporabo 121. člena zakona, ki določa vrste dovoljenih naložb.</p>
               <p>Nadaljnji poglavitni rešitvi novele pred vami sta pa tudi, da zavarovalni zastopnik
               oziroma posrednik zavarovalcu vseskozi posluje tako, da je v vsakem trenutku mogoča
               njegova identifikacija in da direktor AZN izvršuje naloge iz pristojnosti AZN, če ni
               v zakonu določeno, da je za izvrševanje teh nalog pristojen drug organ.</p>
               <p>Glede na vse navedeno, ker gre za tehnično novelo, predlagam, da to novelo Zakona o
               zavarovalništvu podprete. Hvala lepa.</p>
            </sp>
            <sp xml:id="SDZ6-Redna-08-2012-11-21.sp111">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo članici gospe Patriciji Šulin.</p>
            </sp>
            <sp xml:id="SDZ6-Redna-08-2012-11-21.sp112">

               <speaker>PATRICIJA ŠULIN (PS SDS):</speaker>

               <p>Predsedujoči, hvala za besedo. Pozdrav sem prisotnim!</p>
               <p>Odbor za finance in monetarno politiko je na 9. seji 7. novembra letos kot matično
               delovno telo obravnaval Predlog zakona o spremembah in dopolnitvah Zakona o
               zavarovalništvu, ki ga je Državnemu zboru v obravnavo in sprejetje po skrajšanem
               postopku predložila Vlada.</p>
               <p>Odboru je bilo posredovano mnenje Zakonodajno-pravne službe, ki je predloženi zakon
               proučila z vidika skladnosti z ustavo in pravnim sistemom ter zakonodajno-tehničnega
               vidika. Služba je v svojem mnenju podala konkretne pripombe, in sicer k 1., 3., 6.,
               8. in 9. členu predloga zakona. V skladu s 129. členom Poslovnika Državnega zbora so
               amandmaje k predlogu zakona vložila poslanske skupine Slovenske demokratske stranke,
               Državljanske liste, Slovenske ljudske stranke, DeSUS in Nove Slovenije, in sicer k
               1., 3., 6., 8., 9. in 10. členu predloga zakona, ter iste poslanske skupine k 1. in
               9. členu predloga zakona.</p>
               <p>Seji odbora so prisostvovali predstavnice in predstavniki Ministrstva za finance in
               Zakonodajno-pravne službe. V uvodni dopolnitvi obrazložitve je državni sekretar na
               Ministrstvu za finance pojasnil, da je glavni namen predloga zakona prilagoditi
               slovensko zakonodajo sodbi Sodišča Evropske unije do 21. 12. 2012, s katero je bilo
               določeno, da spol kot aktuarski dejavnik ne sme vplivati na višino individualnih
               premij in zavarovalnin. Rešitve v predlogu novele sledijo smernicam Evropske
               komisije.</p>
               <p>Namen novele je tudi vzpostaviti omejitve za naložbe v izdajatelje, ki so povezane
               osebe, in celovitejši prenos 25. člena direktive o življenjskem zavarovanju.
               Nadaljnji poglavitni rešitvi novele Zakona o zavarovalništvu sta, da zavarovalni
               zastopnik oziroma posrednik nasproti zavarovalnici in zavarovancu vseskozi posluje
               tako, da je v vsakem trenutku mogoča njegova enolična identiteta, in da direktor AZN
               izvršuje naloge in pristojnosti AZN, če ni v zakonu določeno, da za izvrševanje teh
               nalog pristojen drug organ AZN.</p>
               <p>Predstavnica Zakonodajno-pravne službe je povedala, da so o predlogu zakona podali
               pisno mnenje, v katerem so predlagali dodatno preučitev in dopolnitev nekaterih
               določb predvsem z vsebinskega vidika glede na določbo Sodišča Evropske unije.
               Predstavnica je tudi povedala, da je predlagatelj upošteval njihove pripombe ter
               vložil amandmaje, h katerim nimajo pripomb.</p>
               <p>Odbor je v skladu z drugim odstavkom 130. člena Poslovnika Državnega zbora sprejel
               amandmaje prej omenjenih poslanskih skupin k 1., 3., 6., 8., 9. in 10. členu predloga
               zakona. V skladu s 128. členom Poslovnika Državnega zbora je odbor glasoval še o vseh
               členih predlogih zakona in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerem so
               vključeni sprejeti amandmaji. Dopolnjen predlog zakona je sestavni del tega
               poročila.</p>
            </sp>
            <sp xml:id="SDZ6-Redna-08-2012-11-21.sp113">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Sledi prestavitev stališč poslanskih skupin. Gospod Alojzij Potočnik v imenu
               Poslanske skupine Pozitivna Slovenija.</p>
               <p>Izvolite.</p>
            </sp>
            <sp xml:id="SDZ6-Redna-08-2012-11-21.sp114">

               <speaker>ALOJZIJ POTOČNIK (PS PS):</speaker>

               <p>Spoštovani!</p>
               <p>Rešitve predlogov novele sledijo smernicam Evropske komisije oziroma Unije. V zvezi
               z eno od direktiv je Sodišče Evropske unije v sodbi odločilo, da je drugi odstavek 5.
               člena direktive Sveta o izvajanju načela enakega obravnavanja moških in žensk pri
               dostopu do blaga in storitev ter oskrbi z njimi neveljaven. Sodba bo vplivala na
               pravno ureditev v vseh državah članica, saj je v vseh trenutno dovoljeno pri
               določanju premij in zavarovalnin na individualni ravni upoštevati osebno okoliščino
               spola. Predvsem je diferenciacija na podlagi spola dovoljena na področju življenjskih
               zavarovanj. V skladu s sodbo v slovenski pravni red prenašamo drugi odstavek 5. člena
               direktive. Predlog zakona uvaja načela uskladitve pravnega reda, enake obravnave po
               spolu in načelo varnosti zavarovancev.</p>
               <p>Pozitivna Slovenija podpira poglavitne rešitve predloga zakona, da zavarovalnice ne
               smejo upoštevati osebne okoliščine spola, da lahko zavarovalnice z obdelovanjem
               osebnih podatkov oblikujejo rezervacije in določajo cene z oceno tveganja pri
               življenjskem in zdravstvenem zavarovanju ter da skupna vrednost naložb zavarovalnice
               v naložbe istega izdajatelja, to je dolžnika, in z njim povezanih oseb ne sme
               presegati 10 % zavarovalno-tehničnih rezervacij.</p>
               <p>V Poslanski skupini Pozitivna Slovenija Predlog zakona o spremembah in dopolnitvah
               Zakona o zavarovalništvu podpiramo. Hvala.</p>
            </sp>
            <sp xml:id="SDZ6-Redna-08-2012-11-21.sp115">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Marko Pogačnik v imenu Poslanske skupine Slovenske demokratske stranke.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp116">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, kolegice, kolegi!</p>
               <p>Zakon o spremembah in dopolnitvah Zakona o zavarovalništvu bomo v Poslanski skupini
               SDS podprli. Ocenjujemo, da gre tukaj za napredek in da bosta dopolnitev in
               uskladitev z evropskim pravnim redom prinesli dodano vrednost, predvsem pa tukaj
               večjo varnost tudi za zavarovance, predvsem pa za preglednejše poslovanje
               zavarovalnih družb.</p>
               <p>Zaradi vsega tega bomo predlagani zakon podprli. Hvala.</p>
            </sp>
            <sp xml:id="SDZ6-Redna-08-2012-11-21.sp117">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Matevž Frangež v imenu Poslanske skupine Socialnih demokratov. Izvolite.</p>
            </sp>
            <sp xml:id="SDZ6-Redna-08-2012-11-21.sp118">

               <speaker>MATEVŽ FRANGEŽ (PS SD):</speaker>

               <p>Po prepričanju Socialnih demokratov gre za dobrodošlo spremembo Zakona o
               zavarovalništvu, ki sledi evropski ureditvi in tudi sodbi evropskega sodišča, ki je
               določil, da spol ne sme biti diskriminacijski faktor pri določanju zavarovalniških
               premij.</p>
               <p>Menimo, da zakon oziroma njegova novela odpravlja tudi nekatere druge nejasnosti,
               recimo glede pristojnosti posameznega organa, kadar pristojnost organa znotraj
               Agencije za zavarovalni nadzor ni natančneje določena, in druge spremembe, ki jih
               bomo Socialni demokrati v temu postopku podprli. Hvala lepa.</p>
            </sp>
            <sp xml:id="SDZ6-Redna-08-2012-11-21.sp119">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Bojan Starman v imenu Poslanske skupine Državljanske liste.</p>
               <p>Izvolite.</p>
            </sp>
            <sp xml:id="SDZ6-Redna-08-2012-11-21.sp120">

               <speaker>BOJAN STARMAN (PS DL):</speaker>

               <p>Hvala za besedo in lep pozdrav sem skupaj!</p>
               <p>K že povedanemu ni kaj dodati, razen tega da bo tudi Državljanska lista ta zakon
               podprla. Tudi sodba evropskega sodišča, ki nam nalaga, da svojo zakonodajo
               prilagodimo smislu te sodbe do 21. 12. 2012, se nam zdi pravilna, da spol ne vpliva
               na izračun premij.</p>
               <p>Še enkrat, poslanci Državljanske liste bomo predlog sprememb zakona podprli. Hvala
               lepa.</p>
            </sp>
            <sp xml:id="SDZ6-Redna-08-2012-11-21.sp121">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Roman Žveglič v imenu Poslanske skupine Slovenske ljudske stranke.</p>
               <p>Prosim.</p>
            </sp>
            <sp xml:id="SDZ6-Redna-08-2012-11-21.sp122">

               <speaker>ROMAN ŽVEGLIČ (PS SLS):</speaker>

               <p>Hvala za besedo, gospod podpredsednik. Kolegi in kolegice, vsem skupaj lep dober dan!
               Spoštovani!</p>
               <p>Nekoliko dopolnjena evropska zakonodaja in sodba sodišča Evropske skupnosti sta
               bistvena razloga za pričujoče spremembe Zakona o zavarovalništvu. Rok, ki ga je
               določila Evropska komisija za sprejetje teh dopolnil, poteče že naslednji mesec. Kot
               smo že slišali, gre v prvi vrsti za spremembo, da lahko zavarovalnice pri oblikovanju
               premije na skupni ravni sicer upoštevajo osebne okoliščine posameznega spola, vendar
               nikakor v smislu individualne obravnave. Torej ocena tveganja je lahko opravljena
               glede na razlikovanje po spolu, vendar nikakor to ne sme preiti na individualno
               obravnavo, šlo bi namreč za diskriminacijo na podlagi osebnih okoliščin.</p>
               <p>Omeniti velja še povečan nadzor nad izpostavljenostjo naložbenega portfelja
               zavarovalnic, za katere tveganja prevzamejo tudi zavarovanci. Do sedaj ni bilo nobene
               omejitve v tem, kolikšen delež naložb je imela zavarovalnica pri eni ali več med
               seboj povezanih družbah. Zdaj ta delež omejujemo na 10 % zavarovalno-tehniških
               rezervacij, kar povečuje razpršenost in zmanjšuje tveganje za končnega uporabnika
               zavarovalne storitve.</p>
               <p>Vlada je v zakonu tudi podala nekoliko daljši rok za uskladitev zavarovalnic s to
               določbo, do 1. januarja leta 2014, tako da ne bodo potrebne nujne prodaje premoženja
               po morebitno trenutno neugodnih cenah. V poplavi zavarovalnih agentov, ki si podajajo
               kljuke od vrat do vrat, je za ljudi tudi zelo pomembna določba, ki zavarovalnega
               zastopnika obvezuje, da je v vsakem trenutku mogoča njegova enolična identifikacija.</p>
               <p>V Poslanski skupini Slovenske ljudske stranke bomo seveda navedene spremembe
               podprli. Hvala.</p>
            </sp>
            <sp xml:id="SDZ6-Redna-08-2012-11-21.sp123">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Na vrsti je gospa Marija Plevčak v imenu Poslanske skupine Demokratične stranke
               upokojencev Slovenije, prosim.</p>
               <p>Če mi dovolite, najprej gospa Marija, prosim trenutek, da na balkonu pozdravim
               delegacijo vojaških atašejev v Republiki Sloveniji. Pozdravljeni!</p>
               <p>/ aplavz/</p>
            </sp>
            <sp xml:id="SDZ6-Redna-08-2012-11-21.sp124">

               <speaker>MARIJA PLEVČAK (PS DeSUS):</speaker>

               <p>Hvala za besedo in prav prisrčen pozdrav vsem prisotnim!</p>
               <p>Predlog novele Zakona o zavarovalništvu prinaša rešitve, ki so po mnenju
               Demokratične stranke upokojencev dovolj sprejemljive, da bomo predlog zakona lahko
               podprli. Tako se z novelo določa, da pri določanju premij in zavarovalnin na
               individualni ravni zavarovalnice ne smejo upoštevati osebne okoliščine spola.
               Zavarovalnice lahko obdelujejo podatke glede spola za namen oblikovanja rezervacij in
               interno določanje cen, za določanje cen pozavarovanja, za trženje in oglaševanje ter
               za oceno tveganja pri življenjskem in zdravstvenem zavarovanju.</p>
               <p>Skupna vrednost naložb zavarovalnice v naložbe istega izdajatelja, to se pravi
               dolžnika, in z njim povezanih oseb ne sme presegati 10 % zavarovalno-tehničnih
               rezervacij. Za naložbe iz zavarovanj, pri katerih zavarovanec prevzema naložbeno
               tveganje, se uporablja 121. člen Zakona o zavarovalništvu, ki določa vrsto dovoljenih
               naložb.</p>
               <p>Zavarovalni zastopnik oziroma posrednik mora nasproti zavarovalnici in zavarovancu
               vseskozi poslovati tako, da je v vsakem trenutku mogoča njegova enolična
               identifikacija. Predlog novele še določa, da direktor Agencije za zavarovalni nadzor
               izvršuje naloge iz pristojnosti Agencije za zavarovalni nadzor, če ni v Zakonu o
               zavarovalništvu določeno, da je za izvrševanje teh nalog pristojen drug organ
               Agencije.</p>
               <p>Kot rečno, bomo v Poslanski skupini Demokratične stranke upokojencev predlog zakona
               podprli.</p>
            </sp>
            <sp xml:id="SDZ6-Redna-08-2012-11-21.sp125">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Nove Slovenije – gospod Jožef Horvat.</p>
            </sp>
            <sp xml:id="SDZ6-Redna-08-2012-11-21.sp126">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Kolegice in kolegi, spoštovani gospod državni
               sekretar s sodelavci!</p>
               <p>Zavarovalništvo kot gospodarska dejavnost ima poseben pomen za gospodarstvo in
               prebivalstvo, saj je njegova glavna funkcija ustvarjanje varnosti. Pomen
               zavarovalništva se z razvojem povečuje, kar kaže tudi naraščajoči delež zavarovalne
               premije v bruto družbenem proizvodu.</p>
               <p>V Poslanski skupini Nove Slovenije ocenjujemo, da moramo biti do zavarovalniške
               branže zelo pozorni, torej še bolj pozorno, država bi morala še bolj stimulirati in
               spodbujati državljane in organizacije predvsem za zavarovanje premoženja – klimatske
               spremembe nam žal prinašajo vse več uničevalnih ujm – in za zavarovanje tega, kar nam
               je najdragocenejše in imamo eno samo, to je za zavarovanje življenja.</p>
               <p>Prav vidik večjega zagotavljanja varnosti zavarovalcev je eden izmed ključnih
               razlogov za noveliranje tega zakona, hkrati pa usklajujemo pravni red Republike
               Slovenije s pravnim redom Evropske unije. Na podlagi evropske direktive o izvajanju
               načela enakega obravnavanja moških in žensk pri dostopu do blaga in storitev ter
               oskrbi z njimi je Sodišče Evropske unije s sodbo prepovedalo nastajanje razlik v
               zavarovalnih premijah in drugih dajatvah zaradi spola zavarovane osebe. V skladu s
               sodbo Sodišča Evropske unije sedaj prilagajamo našo nacionalno zakonodajo, torej
               Zakon o zavarovalništvu. Osebna okoliščina spola odslej ne bo smela biti razlikovalni
               dejavnik pri določitvi premij in izplačilu zavarovalnin. Zavarovalnice bodo sicer še
               naprej lahko obdelovale podatke glede spola za oblikovanje rezervacij in tudi za
               trženje zavarovalnih produktov življenjskega in zdravstvenega zavarovanja, ne bodo pa
               smele zavarovalnice določiti različne višine premij in drugih dajatev za ženske in
               moške v individualnih pogodbah. Večje zavarovanje varnosti zavarovancev bo doseženo z
               obrazcem, ki ga bo predpisala Agencija za zavarovani nadzor za življenjska, nezgodna
               ter zdravstvena zavarovanja. S tem obrazcem bo dosežena večja transparentnost za
               zavarovalca, saj bodo iz njegove vsebine razvidni stroški sklenitve teh zavarovanj,
               predvsem pa bodo razvidne vse ključne informacije lastnosti zavarovalnega produkta.
               Te informacije so bile doslej razpršene po različnih mestih v ponudbi, prilogi k
               ponudbi, polici, prilogi k polici, splošnih pogojih, dodatki k splošnim pogojem in še
               kje. Tako zavarovalec doslej ni mogel imeti celovitega vpogleda v vsebino zavarovalne
               pogodbe, ki jo je podpisal. Zato sedaj to pomanjkljivost zakonodaje odpravljamo.</p>
               <p>Novela zakona o zavarovalništvu bo pomembno prispevala k zmanjšanju rizikov
               zavarovalcev pri sklepanju zavarovalnih pogodb na področju življenjskih, nezgodnih in
               zdravstvenih zavarovanj ter povečala njihovo pravno varnost, zato bomo poslanci
               Poslanske skupine Nove Slovenije Predlog zakona o spremembah in dopolnitvah Zakona v
               zavarovalništvu podprli. Hvala lepa.</p>
            </sp>
            <sp xml:id="SDZ6-Redna-08-2012-11-21.sp127">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 7. točki dnevnega reda. S tem
               prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O JAVNEM NAROČANJU.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade, ki bo poleg Predloga zakona o
               spremembah in dopolnitvah Zakona o javnem naročanju predstavil tudi predlog sprememb
               in dopolnitev Zakona o javnem naročanju na vodnem, energetskem, transportnem področju
               in področju poštnih storitev ter Predlog zakona o javnem naročanju na področju
               obrambe in varnosti.</p>
               <p>Besedo ima dr. Dejan Krušec, državni sekretar na Ministrstvu za finance.</p>
            </sp>
            <sp xml:id="SDZ6-Redna-08-2012-11-21.sp128">

               <speaker>DR. DEJAN KRUŠEC:</speaker>

               <p>Hvala lepa. Spoštovani poslanke in poslanci!</p>
               <p>Rad bi predstavil spremembe in dopolnitve Zakona o javnem naročanju pod točko 5, ki
               je pred vami, in prav tako tudi novelo zakona o javnem naročanju na tako imenovanem
               infrastrukturnem področju, se pravi, na vodnem, energetskem ter transportnem področju
               in področju poštnih storitev, ter pod točko 7 Predlog zakona o javnem naročanju na
               področju obrambe in varnosti. Vse te tri zakone boste obravnavali v nadaljevanju.</p>
               <p>Z navedenimi zakoni vzpostavljamo preglednejši, enostavnejši, debirokratiziran in
               informacijsko podprt sistem javnega naročanja. S temi zakoni se v naš pravni red
               prenaša Direktiva o obrambnem in varnostnem naročanju, vendar se poglavitni del
               sprememb v novelah nanaša na izboljšanje sistema javnega naročanja. Se pravi, ti
               trije zakoni predstavljajo prvi korak v širši reformi tega sistema. Reforma tega
               sistema pa bo sledila nemudoma po zaključku modernizacije evropskih direktiv o javnem
               naročanju.</p>
               <p>Ključne rešitve, ki so v teh treh zakonih, so naslednje. Z novelami teh zakonov se
               omogoča naknadna predložitev dokazil, ki niso bistvena za razvrstitev ponudb. S tem
               se zagotavlja vsebinsko odločanje o ponudbah, hkrati pa se znižujejo stroški
               ponudnikov za sodelovanje v postopkih javnega naročanja, zaradi česar se poenostavlja
               postopek naročanja. Naročniki bodo namreč od ponudnikov v fazi oddaje ponudb lahko
               zahtevali le tiste elemente, ki se nanašajo na tehnične specifikacije predmeta
               naročanja. Z zakoni se vzpostavlja tudi tako imenovani enotni informacijski sistem,
               kjer bo mogoče na enem mestu preveriti, ali ponudnik oziroma njegova ponudba
               izpolnjuje naročnikove zahteve, tako imenovani e-dosje. Ta dosje ponudnika bo zajemal
               osnovne podatke, z njegovo vzpostavitvijo pa bodo nepotrebnega administriranja
               razbremenjeni ponudniki, naročniki in tudi organi, ki vodijo uradne evidence.</p>
               <p>Glede na gospodarske razmere se nekatere zahteve glede osnovne usposobljenosti
               ponudnika, ki so bile v prejšnjem letu opredeljene kot obvezne, ponovno opredeljujejo
               kot dopustne v teh novelah. Torej, naročniki bodo sami glede na predmet naročanja,
               razmere na trgu in druge okoliščine presodili, katere izločitvene pogoje upoštevati
               pri oddaji naročila. Z novelami se uvaja tudi nadzor nad sklepanjem aneksov, s
               katerimi se povečuje obseg predmeta oziroma vrednosti pogodbe. To seveda pomeni več
               preudarnosti pri rabi javnih sredstev. S tem pa se zmanjšujejo tudi korupcijska
               tveganja, saj se zagotavlja večja transparentnost glede morebitne povezave ponudnika
               in oseb, ki pri oddaji naročila sodelujejo na strani naročnika.</p>
               <p>Zaradi vse pogostejših dampinških cen se opredeljujejo tudi dodatni kriteriji za
               preverjanja neobičajno nizkih ponudb, ki so povzeti iz predloga novih direktiv EU. Na
               ta način se zagotavlja doslednejše preverjanje neobičajno nizkih ponudb, zmanjšuje pa
               se tudi možnost kartelnih dogovorov med ponudniki. Ministrstvo za finance in Vlada na
               podlagi predlaganih sprememb javnonaročniške zakonodaje pričakujeta več
               transparentnosti, konkurenčnosti, gospodarnosti in predvsem večjo težo pri vsebinskem
               odločanju v postopkih javnega naročanja.</p>
               <p>Zdaj pa še posebnost pri zakonu o javnem naročanju na področju obrambe in varnosti.
               S tem zakonom se v naš pravni red prenaša direktiva, ki ureja obrambno javno
               naročanje. Obramba in zaupna naročila, na podlagi katerih so morali naročniki pred
               izvedbo javnega naročila pridobiti soglasje posebne medresorske komisije,
               konkurenčnega postopka javnega naročanja pa jim ni bilo treba izvesti. S spremembo
               tega zakona se tovrstno naročanje ureja na podoben način kot običajno javno
               naročanje, upoštevaje pri tem posebnosti področja.</p>
               <p>Upoštevaje vse navedeno Vlada predlaga, da Državni zbor predmetne zakone podpre.
               Hkrati predlagamo, da po opravljeni drugi obravnavi, če bodo izpolnjeni poslovniški
               pogoji, Državni zbor že na tej seji opravi tudi tretjo obravnavo predloga. Zaradi
               prenosa direktive o obrambnem in varnostnem področju je namreč potrebno zagotoviti
               hkratno uveljavitev teh treh zakonov. Hvala lepa.</p>
            </sp>
            <sp xml:id="SDZ6-Redna-08-2012-11-21.sp129">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo predsedniku mag. Andreju Širclju.</p>
            </sp>
            <sp xml:id="SDZ6-Redna-08-2012-11-21.sp130">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo, spoštovana podpredsednica. Spoštovani državni sekretar, kolegi
               in kolegice!</p>
               <p>Kot je podpredsednica že povedala, je Odbor za finance in monetarno politiko 7.
               novembra obravnaval ta predlog zakona. Tudi ta predlog zakona, kot je bilo že
               povedano, je Državnemu zboru v obravnavo predložila Vlada. Ob tem je odbor sprejel
               mnenje Zakonodajno-pravne službe Državnega zbora s pripombami k nekaterim določbam
               predloga ter mnenje informacijskega pooblaščenca. Odbor je bil seznanjen tudi s
               predlogi za amandmaje odbora Obrtno-podjetniške zbornice Slovenije. Na podlagi obeh
               mnenj so koalicijske poslanske skupine vložile amandmaje k 5., 7., 12. in k 13. členu
               zakonskega predloga. Iz predstavitve noveliranih členov je razvidno prizadevanje
               predlagatelja, se pravi Vlade, po vzpostavitvi preglednejšega, enostavnejšega in
               informacijsko podprtega sistema, ki bo urejal javno naročanje. Predstavnica
               Zakonodajno-pravne službe je v predstavitvi mnenja poudarila, da amandmaji
               koalicijskih poslanskih skupin k 5., 7. in k 13. členu sledijo spremembam te službe.</p>
               <p>Tematsko bogata razprava na odboru se je med ostalim dotaknila tako imenovanih
               zelenih "in-house" javnih naročil v zvezi z dodelitvijo evropskih sredstev, finančnih
               posledic uvedbe informacijskega sistema, ustreznejše obravnave malih podjetij ter
               utemeljenosti neselektivne izvedbe strokovnih izpitov vseh zaposlenih na področju
               javnega naročanja. Hkrati je razpravljavce zanimala ocena vlade glede trenutne
               ureditve sistema javnega naročanja in pričakovane izvedbe sistemskih sprememb
               izpostavljenega področja. Odbor se je tudi seznanil, da je v pripravi nova evropska
               direktiva za sistemsko ureditev javnega naročanja v Evropski uniji. Na tej podlagi bo
               predvidoma v letu in pol pripravljena korenita pravna reforma celotnega področja
               javnega naročanja v Sloveniji. Ob tem je bilo tudi pojasnjeno, da bo delež tako
               imenovanih zelenih naročil tudi v Sloveniji v kratkem lahko dosegel evropsko
               povprečje, ki znaša 12 %.</p>
               <p>Ob obravnavi je odbor na podlagi osmega odstavka 131. člena Poslovnika Državnega
               zbora sprejel še amandma k 13. členu. V nadaljevanju se je odbor v skladu s 130.
               členom Poslovnika Državnega zbora opredelil do vloženih amandmajev in pri tem sprejel
               amandmaje koalicijskih poslanskih skupin k 5., 7. in 12. členu predloga. V
               nadaljevanju je odbor v skladu s 128. členom Poslovnika Državnega zbora glasoval o
               vseh členih predloga zakona in jih sprejel.</p>
               <p>Glede na sprejete amandmaje je na podlagi prvega odstavka, 133. člena Poslovnika
               Državnega zbora pripravljeno besedilo dopolnjenega predloga zakona kot sestavni del
               poročila odbora. Hvala lepa za pozornost.</p>
            </sp>
            <sp xml:id="SDZ6-Redna-08-2012-11-21.sp131">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke – gospa Romana Tomc.</p>
            </sp>
            <sp xml:id="SDZ6-Redna-08-2012-11-21.sp132">

               <speaker>ROMANA TOMC (PS SDS):</speaker>

               <p>Hvala lepa, spoštovana podpredsednica, državni sekretar z ekipo, kolegice in
               kolegi!</p>
               <p>Velik pomen javnih naročil pri delovanju in razvoja gospodarstva je seveda nesporen.
               V Evropski uniji znaša obseg javnih naročil okoli 11 % bruto domačega proizvoda, žal
               za Slovenijo teh podatkov nimamo. Zadnje poročilo, ki ga lahko najdemo na spletnih
               straneh Ministrstva za finance, daje podatke, koliko je bilo teh naročil v letu 2007.
               Ne glede na to pa obstajajo neke ocene. Te ocene so, da pri nas znaša delež javnega
               naročanja tam nekje okoli 7 % bruto domačega proizvoda in da, recimo, tam nekje okoli
               25 % vseh odhodkov iz proračuna gre na račun javnega naročanja. To pomeni okoli 2
               milijardi 200 tisoč, 2 milijardi 500 tisoč evrov, kar je zelo velika pogača, ki jo je
               treba razdeliti, in seveda apetiti, kdo bo to pogačo dobil, kdo bo dobil več od nje,
               so zelo veliki. Jasno pa so pravila javnega naročanja tista, ki morajo biti dobro
               napisana, da te pretirane apetite omejijo v neke zakonske dobre okvire. Ta pravila
               morajo zagotoviti, da bo javno naročanje gospodarno, da bo učinkovito in da bo
               transparentno.</p>
               <p>Sprememba zakona, ki jo danes obravnavamo, je ena izmed mnogih v zadnjih letih. To,
               da se zakoni spreminjajo na tem področju tako hitro, seveda ni dobro in vnaša nek
               nemir in neko negotovost tako med ponudnike kot med naročnike. Kot smo slišali, pa se
               nam kmalu obetajo nove spremembe. Od teh novih sprememb pričakujemo, ko jih bomo
               enkrat obravnavali, da bomo to obveznost prenosa direktiv v našo zakonodajo opravili
               bolj skrbno, kot smo jo opravili leta 2006, ko smo to prvič počeli. Namreč, takrat
               smo podlegli tem zahtevam, da v naš pravni okvir prenesemo vse tisto, kar direktive
               od nas zahtevajo, za vsak slučaj pa še malo več. Tako smo si naredili ta sistem
               grozno zakompliciran in nepregleden in to ne pripomore k neki transparentnosti in
               bolj učinkovitemu gospodarjenju. Kdo pa je zaradi tega plačal najvišjo ceno? Najvišjo
               ceno tega zapletenega netransparentnega sistema so pri nas plačala manjša, mala in
               srednja podjetja. Trg javnih naročil so obvladovali in verjetno še obvladujejo veliki
               ponudniki, ki so zelo spretno izkoriščali vse slabosti in pomanjkljivosti zakona. Na
               ta račun je bilo verjetno porabljenega veliko več javnega denarja kot bi ga bilo
               lahko porabljenega, in številni podizvajalci so v boju za preživetje, zato da bodo
               prišli do posla, seveda pristali na vse mogoče in nemogoče zahteve glavnih
               izvajalcev, na koncu pa zelo pogosto ostali tudi brez zasluženih plačil.
               Gospodarstvo, posebej malo, zato seveda še posebej pozorno spremlja to področje in že
               dolga leta opozarja na te nepravilnosti. Ta sprememba, ki jo imamo danes pred nami,
               prinaša nekaj popravkov na tem področju, zato jo podpiramo in menimo, da bo zaradi
               tega trg javnega naročanja tudi za mala podjetja bolj dostopen in bolj enakopraven.
               Pozdravljamo tudi opustitev strokovnega izpita za javne uslužbence, ki sodelujejo v
               postopkih javnega naročanja. Menimo namreč, da izpit sam po sebi še ne pomeni
               kvalitete. Mi moramo delati na kvaliteti, na izobraževanju, seveda pa ti izpiti
               prinašajo neko dodatno administrativno oviro, ne nazadnje pa tudi dodatno finančno
               breme za državo.</p>
               <p>Še nekaj! Glede na izkušnje, ki jih imamo v Sloveniji z delovanjem informacijskih
               sistemov, opozarjamo na veliko previdnost pri vzpostavitvi podatkovne zbirke, v
               kateri bodo na enem mestu zbrane informacije o izpolnjevanju najpogostejših pogojev
               glede usposobljenosti ponudnika. To je dobra rešitev, vendar naj bo to podlaga za
               poenostavitev in za večjo preglednost sistema, ne pa priložnost za lahek in hiter
               zaslužek nekoga, ki bo državi prodal programsko opremo. V EU imajo te podlage že
               pripravljene. Pričakujemo, da bomo v naslednjem letu razpravljali o bistveno širši
               vsebini. To, kar imamo danes pred seboj, pa pozdravljamo, ker vendarle menimo, da
               vnaša neke spremembe v pozitivni smeri na trg javnih naročil. Hvala lepa.</p>
            </sp>
            <sp xml:id="SDZ6-Redna-08-2012-11-21.sp133">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov – gospod Matevž Frangež.</p>
            </sp>
            <sp xml:id="SDZ6-Redna-08-2012-11-21.sp134">

               <speaker>MATEVŽ FRANGEŽ (PS SD):</speaker>

               <p>Gospa podpredsednica, najlepša hvala za besedo!</p>
               <p>Naj že na temu mestu povem, da bomo v tej razpravi združil vsa stališča ob zakonu o
               javnem naročanju kot tudi njegovih dveh dvojčkih zakon o javnem naročanju na področju
               vodne, energetskega, transportnega področja in področja poštnih storitev kot tudi na
               področju obrambe.</p>
               <p>Naj spomnim na besede Janeza Janše, ki je še kot vodja opozicije obljubljal, da je
               mogoče pri javnem naročanju prihraniti 200 milijonov evrov letno. Iz predlogov
               proračunov pa tudi iz predlaganih rešitev realizacije, te obljube ni mogoče zaznati.
               Seveda pa je treba poudariti, da za Socialne demokrate cena pri javnem naročanju ne
               more biti edini kriterij. Vemo, kaj se je dogajalo v preteklosti z dampinškimi cenami
               nekaterih ponudnikov velikih, recimo, gradbenih poslov in potem z veriženjem aneksov,
               ki so na koncu povzročili predvsem to, da je bila cena opravljene javne storitve,
               cena naročenega gradbenega posla na koncu bistveno večja, kot če bi preudarneje na
               osnovi ustreznih garancij odločali o postopkih javnega naročanja takrat, ko smo javna
               naročila oddajali. Ob tem pa velja kot posebej zanimivo področje, ki zasleduje ob
               finančnih še druge učinke, omeniti področje zelenega javnega naročanja, kjer prav
               tako pričakujemo, da bo Vlada v nadaljnjih spremembah postregla tudi s tovrstnimi
               rešitvami.</p>
               <p>Socialni demokrati menimo, da je treba izboljšati sistem javnega naročanja, seveda
               pa se ne moremo izogniti očitku, da je Vlada z ukinitvijo enotne agencije za javno
               naročanje že naredila korak nazaj pri učinkovitosti javnega naročanja. Javna naročila
               ostajajo pomemben generator gospodarske rasti, že prej omenjeno leto 2007 in dejstvo,
               da je takrat Slovenija z oddajo javnih naročil ustvarila ekvivalent 13 % bruto
               domačega proizvoda. V vsakem primeru je to področje pomembno, ker moramo skozi te
               postopke zagotoviti pravično in transparentno oddajo naročil, transfer javnega
               denarja za opravljanje določenih poslov k zasebnemu in tukaj mora biti v sistemu
               vgrajenih dovolj varovalk, zato da je takšno početje nesporno pregledno in odgovarja
               interesu javnosti. Socialni demokrati pri tem opozarjamo, da se še vedno pojavljajo
               primeri, ko se prevečkrat zavlačuje s postopki javnega naročanja s pritožbami Državni
               revizijski komisiji. Obenem pa je mogoče opaziti pomanjkanje nadzora nad javnim
               naročanjem, kot je morda dober in aktualen primer – primer mariborskih radarjev.</p>
               <p>Glede pravnega varstva javnega naročanja obžalujemo, da Vlada ni naredila popravkov
               ustrezne zakonodaje. Kot veste, je prejšnja vlada sprejela Zakon o pravnem varstvu v
               postopkih javnega naročanja in iz kakšnih aktualnih primerov je mogoče ugotoviti, da
               bi bilo treba razširiti podlago za uveljavljanje ničnosti v tistih pravnih poslih,
               kjer prihaja do očitnih nezakonitosti ali bistvenih kršitev zakonodaje. Seveda pa je
               treba urediti področje javnega naročanja tudi z vidika izboljšanja črpanja evropskih
               sredstev. Kot ugotavlja Evropsko računsko sodišče, se v primeru Slovenije pojavlja
               vse preveč napak pri porabi evropskih sredstev. Po mnenju Socialnih demokratov bi
               morali povezati nadzor nad javnim naročanjem in nadzor nad porabo evropskih sredstev.
               S tem bi dosegli manj napak pri črpanju evropskih sredstev ter hitrejše črpanje, kar
               je pomembno z vidika spodbujanja gospodarstva.</p>
               <p>Naj zaključim s pričakovanjem, da bomo v nadaljnjem postopku uveljavili enotno in
               obvezno prakso; enotno obveznost pri oddaji vseh vrst javnih naročil, da bodo vsi
               posli sklenjeni na podlagi javnega naročanja ustrezno opremljeni tudi s
               protikorupcijskimi klavzulami in da bo torej mogoče razdrtje pogodb, ki realizirajo
               takšna javna naročila ob ugotovljeni korupciji in klientelizmu.</p>
               <p>Izkušnje iz preteklosti kažejo, da je to področje nujno narediti, kajti še vedno
               obstaja... / znak za konec razprave/... takšni ali drugačni oblasti vrsta možnosti za
               zlorabe javnega denarja.</p>
            </sp>
            <sp xml:id="SDZ6-Redna-08-2012-11-21.sp135">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Državljanske liste – gospod Bojan Starman.</p>
            </sp>
            <sp xml:id="SDZ6-Redna-08-2012-11-21.sp136">

               <speaker>BOJAN STARMAN (PS DL):</speaker>

               <p>Še enkrat lep pozdrav!</p>
               <p>Najprej, govoril bom o vseh teh treh zakonih hkrati in vse tri bomo v Državljanski
               listi podprli. Ti zakoni prinašajo debirokratizacijo, poenostavitev postopkov pri
               javnem naročanju, s tem seveda tudi manjše stroške tistih, ki se prijavljajo na javna
               naročila, kot tistih, ki jih izvajajo. To seveda pozdravljamo.</p>
               <p>Prav je tudi, da se naredi dodatna kontrola pri dodatnih pogodbah po javnih
               naročilih, tako imenovanih aneksih, in seveda vse te stvari, tudi uvedba evropske
               direktive o naročanju na obrambnem področju, ki na nek način demistificira to
               področje naročil in jih približuje rednemu postopku. Tukaj se je lahko dogajalo
               marsikaj, ker je bilo vse tajno. Sedaj pa se deli na to, da so res samo izjemne
               stvari tiste, predvsem na varnostnem področju, ki se še lahko vodijo po posebnih
               postopkih. Ostale stvari se pa vodijo pač podobno kot pri vseh javnih naročilih.</p>
               <p>Osebno, kot sem rekel, pozdravljamo te spremembe, seveda si pa ne predstavljamo, da
               bomo s kakršno koli zakonodajo rešili problem javnega naročanja. Moje osebno mnenje
               je, da bi morali biti ti postopki veliko veliko bolj poenostavljeni. Velikokrat sem
               že rekel, kaj je bistvo javnega naročanja in zakona s tega področja – da pripeljemo
               čim bolj ugodne nakupe v potrošnjo države, čim cenejše, kar pomeni, da je treba
               odpreti prostor konkurenci, poiskati več ponudb za vsako stvar in izbrati najbolj
               ugodno. Rekel sem tudi, da če bi znali tak zakon napisati na dveh straneh, bi bilo to
               najbolje, najlažje in najbolj učinkovito in tudi najlažje bi take stvari nadzirali.</p>
               <p>Ko sem gledal po teh naših proračunih, na vseh postavkah ocenjujem sam, da imamo
               okoli štiri do štiri in pol milijarde porabe sredstev na tak način. To je že kar
               nekaj več kot 10 % našega BDP. Velikokrat sem v svojih razpravah o varčevanju
               povedal, da je to en segment, ki je zelo pomemben, in da bi pri tem segmentu lahko
               privarčevali vsaj milijardo evrov na leto. Tukaj sem mislil na 25 odstotkov, kar se
               mi zdi, da če gledamo stvari, ki so se dogajale v preteklosti, bi verjetno bilo to
               mogoče narediti. Poglejmo si cestne programe, poglejmo si elektrarno, poglejmo si
               zdravila ... Poglejmo samo primer, če se spomnimo, kako smo kupovali operacijske
               mize, kakšne so bile te razlike, koliko je tukaj teh zadev. Če bi bila zadeva zelo
               enostavna, zelo pregledna in jasno nadzorovana, se take stvari ne bi dogajale. Da bi
               pa z zakonom in zapisanim v zakonu uspeli preprečiti korupcije na tem področju, vemo,
               da je za štiri milijarde kar veliko tistih, ki so zainteresirani za posle in dobiti
               čim več denarja od države za izvedbo teh poslov. Tukaj pa mislim, da bomo to težko
               dosegli, ker ne glede na to, kaj bomo napisali, bodo zviti ljudje znali poiskati
               luknje v zakonu in priti do ugodnih in dobrih naročil v podjetju. Tukaj je potreben
               drug pristop in druge stvari.</p>
               <p>Mislim, da je ena od velikih stvari, ki se je naredila čisto drugje kot v Zakonu o
               javnem naročanju; to je nek supervizijski sistem, ki sta ga uvedla gospod Klemenčič
               in Agencija za preprečevanje korupcije, ki sta javno pokazala, da jo vsak lahko vidi,
               tako novinarji, tako konkurenca, ki se je javila na razpise, kdo dobiva posle, pod
               kakšnimi pogoji jih dobiva, kdo opravlja največje stvari. Mislim, da je to navidezno
               popolnoma nepomembna zadeva, pa je veliko več naredila/naredil na javnih naročanju.
               Tudi takoj se je pokazalo, katere stvari so tukaj politično dogovorjeni posli med
               prijatelji in kateri so resni posli med poslovnimi ponudniki, ki so vsi upoštevani na
               enak način.</p>
               <p>Skratka, na tak način bi bilo treba iskati večjo kontrolo nad tem. Mislim pa in
               upam, da bomo tukaj bolj dosledni in da bomo uspeli poiskati v naslednjih letih to
               milijardo rezerv, ne samo 200 milijonov, toliko jih je brez skrbi na vseh področjih
               mogoče prihraniti. Seveda, zdaj ko smo v krizi, malo manj investiramo, jutri bo pa
               mogoče bolje.</p>
               <p>Še enkrat, podprli bomo vse tri spremembe zakona.</p>
            </sp>
            <sp xml:id="SDZ6-Redna-08-2012-11-21.sp137">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske ljudske stranke – gospod Roman Žveglič.</p>
            </sp>
            <sp xml:id="SDZ6-Redna-08-2012-11-21.sp138">

               <speaker>ROMAN ŽVEGLIČ (PS SLS):</speaker>

               <p>Hvala za besedo, spoštovana podpredsednica. Kolegi, kolegice, dober dan!</p>
               <p>Pred nami je prvi izmed dveh noveliranih zakonov o spremembah in dopolnitvah zakonov
               o javnem naročanju tako na splošnem kot tudi na vodnem, energetskem, transportnem
               področju in na področju poštnih storitev.</p>
               <p>Kot smo slišali, z novelama sledimo uskladitvi slovenskega pravnega reda z
               evropskim, zlasti nove evropske ureditve javnega naročanja na področju obrambe in
               varnosti. Ob tem se v zakonodajo s področja javnega naročanja uvaja še nekaj manjših,
               vendar potrebnih sprememb s ciljem bolj učinkovitega sistema javnega naročanja. Med
               njimi je zlasti pomembna vzpostavitev enotnega informacijskega sistema, v katerem
               bodo naročniki na enem mestu preverjali podatke o ponudnikih, zbranih iz uradnih
               evidenc. Vzpostavitev informacijskega sistema v okviru projekta e-naročanje sledi
               sprejetemu akcijskemu načrtu e-poslovanja javne uprave in, kar je posebej pohvalno,
               se v 85 % financira iz Evropskega socialnega sklada. V okviru tega projekta bo javno
               naročanje v celoti podprto elektronsko in bo na voljo vsem institucijam v javni
               upravi.</p>
               <p>Ukinjamo tudi obveznost opravljanja strokovnega izpita iz javnega naročanja, saj so
               na tem področju, kot vemo, spremembe edina stalnica in opravljeni izpit le krajši čas
               dokazuje poznavanje zakonodaje. Osebe, ki vodijo in odločajo o postopkih javnega
               naročanja, takih je kar okoli 6 tisoč 500, bi v skladu z veljavnim zakonom morala ta
               izpit opraviti do konca leta 2012. Vendar, bistveno je njihovo znanje, ne pa, da
               imajo papir, da znajo. Večja učinkovitost postopkov javnega naročanja bo po novem
               zagotovljena tudi z opustitvijo nekaterih zahtev glede osnovne usposobljenosti
               ponudnikov, ki so bili s spremembami leta 2011 opredeljene, kot obvezne. Po novem bo
               tudi naročnik zahteval predložitev dokazil, ki niso potrebna za ocenjevanje ponudb,
               le od najugodnejšega ponudnika. Tako se bodo zmanjšali stroški ponudnikov, ki
               sodelujejo v postopkih javnega naročanja. Z novelo zakonodaje na področju javnega
               naročanja se spreminjajo tudi obvezni izločitveni pogoji ponudnikov, ki smo jih z
               zanjo novelo v letu 2011 opredelili dosti strožje, kot nam to nalaga evropska
               zakonodaja in kot to pogosto počnemo – postali smo bolj papeški od papeža. Še naprej
               bo obvezen izločitveni pogoj povezan z dokazilom ponudnika, da ima poravnane vse
               davčne obveznosti in vse prispevke za socialno varnost; s to izjemo, da smo to
               določbo naredili nekoliko bolj življenjsko, in v primeru, da gre za resnično nizke
               dolžniške zneske, govorimo o nekaj 10 evrih, to še ne pomeni popolnoma avtomatizirane
               birokratske izločitve.</p>
               <p>Kot je bilo povedano na začetku, so v tej noveli zakona kot tudi pri tistih, ki jih
               bomo obravnavali takoj v nadaljevanju, spremembe na več področjih praktično
               identične, zato bomo v Slovenski ljudski stranki zakone podprli in v nadaljevanju še
               podali nekaj stališč. Hvala.</p>
            </sp>
            <sp xml:id="SDZ6-Redna-08-2012-11-21.sp139">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod Möderndorfer, proceduralno.</p>
            </sp>
            <sp xml:id="SDZ6-Redna-08-2012-11-21.sp140">

               <speaker>JANI MÖDERNDORFER (PS PS):</speaker>

               <p>Spoštovana predsedujoča!</p>
               <p>Prosim, če najmanj za eno uro prekinete delo Državnega zbora. V hiši imamo
               kriminaliste in več kot ena tretjina mojih poslancev ne more več sodelovati pri delu
               Državnega zbora in za to, da jaz sploh vidim, za kaj gre, da omogočimo vsaj normalne
               pogoje dela. Živimo v državi, kjer, izgleda, policija zelo rada hodi po Državnem
               zboru. Mislim, da je treba najprej razčistiti osnovne stvari, zato da bomo vedeli
               sploh, kaj delamo v tem državnem zboru. Hvala lepa.</p>
            </sp>
            <sp xml:id="SDZ6-Redna-08-2012-11-21.sp141">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Glede na vaš proceduralni predlog in glede na to, da kot podpredsednica Državnega
               zbora, ki sedaj vodim sejo, s tem nisem bila seznanjena, bom vašemu proceduralnemu
               predlogu ugodila. Torej nadaljujemo sejo ob 14.35 oziroma ob 14.40, ker je ura 13.37.</p>
               <p>Prekinjam sejo Državnega zbora v skladu s 1. točko 73. člena Poslovnika Državnega
               zbora, ki opredeljuje, da predsedujoči lahko med sejo prekine delo Državnega zbora in
               določi, kdaj se bo nadaljevalo. Torej ob 14.40 nadaljujemo sejo Državnega zbora.</p>
               <p><stage>(Seja je bila prekinjena ob 13.38 in se je nadaljevala ob 14.40.)</stage></p>
            </sp>
            <sp xml:id="SDZ6-Redna-08-2012-11-21.sp142">

               <speaker>PODPREDSEDNICA RENATA BRUNSKOLE:</speaker>

               <p>Spoštovani, nadaljujemo prekinjeno sejo Državnega zbora.</p>
               <p>Seznanim vas lahko, da me je vodja Poslanske skupine Pozitivna Slovenija gospod Jani
               Möderndorfer seznanil, da je prejel telefonski klic s strani kriminalistov in o tem
               je obvestil predsednika Državnega zbora, zato je tudi proceduralno predlagal
               prekinitev seje. Seveda pa mi je to prejeto informacijo potrdil tudi predsednik
               Državnega zbora dr. Gregor Virant.</p>
               <p>Nadaljujemo s predstavitvijo stališč poslanskih skupin. Besedo ima poslanska skupina
               Demokratične stranke upokojencev Slovenije – gospa Marija Plevčak.</p>
            </sp>
            <sp xml:id="SDZ6-Redna-08-2012-11-21.sp143">

               <speaker>MARIJA PLEVČAK (PS DeSUS):</speaker>

               <p>Hvala za besedo.</p>
               <p>S predlogom zakona se urejajo le najnujnejše spremembe, potrebne zaradi uskladitve s
               pravnim redom Evropske unije in zagotavljanja lažjega dostopa do trga javnih naročil
               slovenskim gospodarskim subjektom. Omogočena bo večja konkurenčnost, s tem pa tudi
               gospodarnejša raba javnih sredstev. S predlagano novelo bodo odpravljene
               pomanjkljivosti, ki so se pokazale v praksi in zaradi katerih je bilo do sedaj
               onemogočeno čezmejno sodelovanje naročnikov pri oddaji javnih naročil. Zasleduje se
               večja učinkovitost postopka javnega naročanja, predvidena pa je tudi vzpostavitev
               enotnega informacijskega sistema, v katerem bodo naročniki na enem mestu preverjali
               tiste podatke o ponudniku, za katere se vodi uradna evidenca. Predlog spodbuja
               uveljavitev načela kratkih verig, kar pomeni, da želimo zagotoviti, da tudi lokalna
               oskrba pod pogoji evropske zakonodaje postane del prakse pri slovenskih javnih
               naročilih.</p>
               <p>Pri predlogu zakona velja izpostaviti odpravo oziroma omejitev korupcijskih tveganj
               pri javnih naročilih. Na predlog Komisije za preprečevanje korupcije ja namreč v
               predlogu zakona določeno, da mora uslužbenec ali druga oseba, ki vodi, sodeluje ali
               odloča o kateri koli fazi postopka javnega naročanja, svojega predstojnika oziroma
               naročnika nemudoma obvestiti o morebitnem nasprotju interesov.</p>
               <p>V Poslanski skupini DeSUS se zavzemamo za hitrejše in učinkovitejše postopke javnega
               naročanja in zaradi tega bomo predlog zakona tudi podprli.</p>
            </sp>
            <sp xml:id="SDZ6-Redna-08-2012-11-21.sp144">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Nove Slovenije – gospod Jožef Horvat.</p>
            </sp>
            <sp xml:id="SDZ6-Redna-08-2012-11-21.sp145">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Spoštovani!</p>
               <p>Prepričan sem, da ni nikogar, ki se je v preteklosti kakor koli ukvarjal s postopki
               javnega naročanja, ki ne bi z menoj delil mnenja, da so postopki javnih naročil pri
               nas prezahtevni, prezapleteni in prenormirani.</p>
               <p>V preteklosti smo v želji, da bi prav vsak korak v postopku javnega naročanja
               dosledno uredili in definirali, v našo zakonodajo ne le prevzeli vse evropske
               direktive, pač pa smo natančno predpisali tudi podrobna postopkovna in materialna
               določila, ki bi jih bilo sicer mnogo bolje prepustiti v odločanje javnim naročnikom
               ob oddaji vsakokratnega javnega naročila. Tako smo dobili zares obsežen in zapleten
               zakonodajni okvir, ki ga bo treba v bodoče res temeljito prenoviti.</p>
               <p>V Novi Sloveniji se zavzemamo za poenostavitev postopkov javnih naročil, to smo
               dejansko na nek način uspeli integrirati tudi v našo koalicijsko zavezo, ta pa je, da
               se sistem javnih naročil poenostavi in debirokratizira. Izbor ponudnika mora
               temeljiti na najbolj gospodarni odločitvi in ne nujno na najnižji ceni, kot se je v
               praksi to pogosto dogajalo sedaj in zakonodaja s področja javnega naročanja ni
               dosegala svojega cilja.</p>
               <p>S sedanjimi spremembami zakonodaje na področju javnega naročanja si prizadevamo
               vzpostaviti bolj pregleden in enostavnejši, debirokratiziran in informacijsko podprt
               sistem javnega naročanja, kar bo doseženo predvsem z naslednjimi ukrepi oziroma s
               sklopi novostmi. Prvič. Naročnik ob oddaji javnega naročila lahko zahteva, da
               ponudniki predložijo le predračun in elemente, ki se nanašajo na tehnične
               specifikacije predmeta naročanj. Drugič. Pomembna novost, ki se uvaja z novelo Zakona
               o javnem naročanju, je tudi odprava obveznega usposabljanja in obveznega strokovnega
               izpita iz javnega naročanja za tiste javne uslužbence, ki sodelujejo v postopkih
               oddaje javnih naročil. In tretjič, bi posebej izpostavili pomen uvedbe enotnega
               informacijskega sistema. Sistem e-naročanja bo namreč odpravil obsežno
               administriranje v postopkih javnega naročanja, naročnikom ne bo treba vsakokrat
               prilagati obsežene dokumentacije zahtevanih dokazil. Z uvedbo enotnega
               informacijskega sistema bodo namreč javni naročniki na enem mestu lahko preverjali
               podatke o ponudniku, za katere se vodi uradna evidenca, pa tudi nekatere podatke, če
               bo ponudnik za njihovo objavo zainteresiran in bo podal svoje soglasje, to je
               predvsem za reference ponudnika.</p>
               <p>Če govorimo o e-naročanju, se pravi o informacijski podpori javnega naročanja, naj
               spomnim, da smo tudi na odboru bili pozorni do relativno visoke številke oziroma
               vrednosti tega sistema, ta je predvidena približno v višini 2,2 milijona evrov,
               obenem pa smo opozorili vlado, da naj bo pri izdelavi aplikacije oziroma softwarske
               rešitve izjemno pazljiva, obenem pa tudi od Ministrstva za finance zahtevali – kar je
               ministrstvo tudi obljubilo in se za to zahvaljujem –, da člani Odbora za finance
               dobimo pregled vseh stroškov vzdrževanja aplikacij, se pravi softwarskih rešitev
               kakor tudi vzdrževanja strojne opreme, mrež in tako dalje. Namreč ocenjujemo, da so
               ti stroški izjemno izjemno visoki, govorimo za ministrstva in za organe v sestavi, in
               da imamo tu najbrž še veliko rezerve.</p>
               <p>Poslanci Poslanske skupine Nove Slovenije bomo novelo Zakona o javnem naročanju
               podprli, zavedamo pa se, da bo treba zakonodajo s področja javnega naročanja v bodoče
               še nadalje temeljito nadgrajevati. Trenutno so namreč v fazi sprejemanja nove
               direktive Evropske unije na tem področju, ki jih bo treba implementirati v našo
               nacionalno zakonodajo, kar bo dodatno poenostavilo postopke javnega naročanja.</p>
               <p>Ker so zakonodajne rešitve identične tudi na področju Zakona o javnem naročanju na
               vodnem, energetskem, transportnem področju in področju poštnih storitev, napovedujem
               podporo poslancev Poslanske skupine Nove Slovenije tudi noveli tega zakona. Najlepša
               hvala.</p>
            </sp>
            <sp xml:id="SDZ6-Redna-08-2012-11-21.sp146">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Pozitivna Slovenija – gospod Jerko Čehovin.</p>
            </sp>
            <sp xml:id="SDZ6-Redna-08-2012-11-21.sp147">

               <speaker>JERKO ČEHOVIN (PS PS):</speaker>

               <p>Hvala lepa, gospa podpredsednica!</p>
               <p>Najprej naj povem, da tukaj stoji Jerko Čehovin, ne pa njegov klon. Še to moram
               reči, da se to stališče nanaša tudi na 6. točko, tako da ne bomo posebej podajali
               stališča.</p>
               <p>Sam sistem javnega naročanja naj bi bil hiter in transparenten. V Sloveniji ni nič
               od tega. V Pozitivni Sloveniji se zavzemamo za celovito reformo javnih naročil v
               Sloveniji. Tu mislimo na sistemsko urejenost celotnega področja, in sicer tako, da se
               bodo naročniki lahko bolje in kvalitetnejše posvečali vsebini in ne tako, kot je to
               do sedaj, samo formi. Še vedno menimo, da je odstop od obveznega izobraževanja
               uslužbencev, ki sodelujejo v postopkih javnega naročanja, napaka. Kot ste tudi sami
               ugotavljali, je pogosto praksa tista, ki odreja, kako se postopek vodi. Tu mislim na
               celoten postopek: od priprave objave javnega naročila do same oddaje javnega
               naročila. Praksa, ki se je uveljavila, je žal takšna, da uslužbenci v strahu pred
               formalnimi napakami vsebino predmeta javnega naročila obravnavajo v podredni povezavi
               in tako se vrtimo v začaranem krogu aneksov, krogu pretiranih zahtev po nepotrebnih
               ali prekomernih zahtevah s strani naročnikov. Po drugi strani pa vsi skupaj lahko
               ugotavljamo preko mnenj Komisije za preprečevanje korupcije do mnenj Računskega
               sodišča, da se pogosto že v sami vsebini naročila preferira določenega ponudnika.
               Tako je pri javnih naročilih moč zaslediti zahtevo po točno določenih blagovnih
               znamkah, vsebinske zahteve, ki že v startu izločijo primernejše ponudnike in ponudbe.
               Tako mislimo, da se ne zasleduje primarnega cilja javnega naročanja, in sicer to, da
               se ob vzpostavitvi najostrejše konkurence med ponudniki doseže najboljše razmere med
               kakovostjo in ceno.</p>
               <p>Vsi poznamo kartelna dogovarjanja gradbincev, nikoli končanih zgodb z aneksi. Tukaj
               bi povzel misel dr. Šoltesa, ki je podobne in slabe povezave ugotavljal tudi pri
               ponudnikih informacijskih storitev. Pomembno razliko med gradbenimi in informacijskim
               sektorjem pri izvedbi javnih naročil je našel le v prisotnosti aneksov. Teh IT
               ponudniki ne sklepajo, ampak se kar poročijo z naročnikom z nadgradnjami in
               licencami. To je poroka, razveza pa navadno zelo veliko stane. Na področju
               informacijskih tehnologij odločitev za določenega ponudnika najpogosteje pomeni tudi
               poznejšo dolgoletno partnerstvo, povezano z vzdrževanjem, nadgradnjami,
               izobraževanjem in obnavljanjem morebitnih licenc, in zopet se vrtimo v spirali
               omejene konkurence in vprašljivih cen.</p>
               <p>Vsekakor lahko na vseh področjih javnega naročanja ugotavljamo, da imamo težave in
               zato se Pozitivna Slovenija zavzema za celovito reformo sistema javnega naročanja. Ta
               reforma mora vzpostaviti učinkovite mehanizme za preprečevanje nepoštenih poslovnih
               praks. To lahko dosežemo le tako, da so postopki pregledni, in to v vseh fazah.
               Reforma mora prav tako vključevati strateške usmeritve in javno naročanje povezati s
               strateško usmerjenostjo Slovenije ter preko kupne moči javnega sektorja spodbujati
               nabavo dobrin z višjo družbeno vrednostjo; torej spodbujati inovacije, javno zdravje,
               zaposlovanje, podpirati boj s podnebnimi spremembami. Tu naj omenim tudi zelena javna
               naročila, po katerih naj bi bilo vsaj 50 % vseh javnih naročil zelenih – torej v
               skladu z merili, ki jih določa Evropa.</p>
               <p>Če tukaj omenim še nekaj primerov dobre prakse uporabnih in inovativnih rešitev, ki
               obenem podpirajo boj s podnebnimi spremembami, hkrati pa tudi pomenijo določen
               prihranek javnih sredstev, bomo vsi vedeli, o čem govorim – primer mesta Dunaj, ki
               tako z zelo preprostim ukrepom, kot je namestitev naprav za varčevanje vode v javnih
               zgradbah, šolah in vrtcih, na leto ustvari za 1,5 milijona evrov prihranka. Sam
               strošek namestitve pa je seveda veliko nižji. V Grčiji, na katero gledamo dostikrat s
               posmehom, so z nakupom recikliranega papirja za potrebe javnega sektorja dosegli
               nižjo ceno, kot jo ima navadni papir. Mesto Kolding na Danskem je z nabavno politiko,
               ki popolnoma upošteva okoljske vidike, doseglo znižanje proračuna, namenjenega za
               javno naročanje, za 10 %. Takih primerov je še in še.</p>
               <p>Opozoril pa bi tudi na kriterij najnižje cene, ki se žal ohranja tudi naprej .../
               znak za konec razprave/... je postal predmet manipulativnega ravnanja. Zdi se, kot da
               to merilo javnim naročnikom olajšuje utemeljitev, da so z njimi izpolnjena načela
               učinkovite porabe javnih sredstev. Poleg tega pa se jim v razpisnih pogojih in ob
               izbiri izvajalca ni treba truditi z merili za ekonomsko najugodnejše ponudbe, ki ni
               nujno najcenejša. Široka uporaba merila najnižje cene spodbuja nelojalno konkurenco
               med ponudniki in njihovo nezmožnost kritja poslovnih stroškov. S tem so prizadeti
               zlasti podizvajalci in zaposleni, čas izvedbe naročila se podaljšuje, na koncu pa je
               projekt znatno dražji od pričakovanj. Ključna težava izbora izvajalcev po načelu
               najnižje cene je povezana tudi s pomanjkljivo pripravljeno razpisno dokumentacijo.</p>
               <p>Torej, če zaključim, Pozitivna Slovenija bo Predlog zakona o spremembah in
               dopolnitvah Zakona o javnem naročanju podprla. Od Ministrstva za finance pa
               pričakujemo, da bodo svojo napoved skorajšnje celovite reforme javnega naročanja
               predstavili v čim krajšem času. Reforma mora zasledovati cilje učinkovitega javnega
               naročanja, preglednega javnega naročanja in sistem, ki bo prijazen tako naročnikom
               kot ponudnikom. Hvala.</p>
            </sp>
            <sp xml:id="SDZ6-Redna-08-2012-11-21.sp148">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 7. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O JAVNEM
               NAROČANJU NA VODNEM, ENERGETSKEM, TRANSPORTNEM PODROČJU IN PODROČJU POŠTNIH
               STORITEV V OKVIRU REDNEGA POSTOPKA.</title>
               </p>
               <p>Stališče Vlade je bilo že predstavljeno. Predlog zakona je obravnaval Odbor za
               finance in monetarno politiko kot matično delovno telo. Za predstavitev poročila
               odbora dajem besedo članici mag. Damjani Petavar Dobovšek.</p>
            </sp>
            <sp xml:id="SDZ6-Redna-08-2012-11-21.sp149">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Hvala, predsedujoča za besedo. Lep pozdrav vsem prisotnim!</p>
               <p>Odbor za finance in monetarno politiko je na 9. seji 7. 11. 2012 obravnaval Predlog
               zakona o spremembah in dopolnitvah Zakona o javnem naročanju na vodnem, energetskem,
               transportnem področju in področju poštnih storitev, ki ga je Državnemu zboru
               predložila Vlada.</p>
               <p>Odboru je bilo posredovano tudi mnenje Zakonodajno-pravne službe, ki je predlog
               zakona proučila z vidika skladnosti z ustavo, s pravnim sistemom in z
               zakonodajno-tehničnega vidika. V skladu s 129. členom Poslovnika Državnega zbora so
               dva amandmaja k predlogu zakona vložile koalicijske stranke. Odboru je bilo dodatno
               posredovano tudi gradivo, in sicer predlogi za amandmaje odbora Obrtno-podjetniške
               zbornice in mnenje informacijskega pooblaščenca.</p>
               <p>V uvodni dopolnilni obrazložitvi je državni sekretar na Ministrstvu za finance
               pojasnil, da je namen predloga zakona vzpostaviti bolj pregleden, bolj enostaven,
               manj zbirokratiziran in informacijsko podprt sistem javnega naročanja. V nadaljevanju
               je predstavil ključne rešitve predloga zakona, in sicer možnost naknadne predložitve
               dokazil, vzpostavitev enotnega informacijskega sistema, upoštevaje gospodarske
               razmere in likvidnostne težave slovenskih podjetij, uvedbo nadzora nad sklepanjem
               aneksov in opredelitev dodatnih kriterijev za preverjanje neobičajno nizkih ponudb.
               Spregovorila je tudi predstavnica Zakonodajno-pravne službe glede pripomb službe iz
               pisnega mnenja in je dodala neka opozorila v zvezi z obema amandmajema. Dodala je
               tudi pripombe službe v zvezi s prekrškovno določbo in je opozorila, da bi bilo
               nomotehnično bolj primerno opisati dejanski stan prekrška. Glede pripomb, ki jih je
               podala predstavnica službe na seji, je predstavnik Ministrstva za finance pojasnil,
               da je bil informacijski sistem zamišljen kot sistem, v katerega ponudnik sam predlaga
               dokazila, ki ne izhajajo iz uradnih evidenc. Glede načina ureditve je tudi pojasnil,
               da bo način urejen v posebnem pravilniku, ki bo usklajen z informacijskim
               pooblaščencem. Odbor je v skladu z drugim odstavkom 130. člena Poslovnika Državnega
               zbora obravnaval vložena amandmaja in ju sprejel.</p>
               <p>V skladu s 128. členom Poslovnika Državnega zbora je odbor glasoval o vseh členih
               predloga zakona in jih sprejel. Glede na sprejeta amandmaja je na podlagi prvega
               odstavka 133. člena Poslovnika Državnega zbora pripravljeno besedilo dopolnjenega
               predloga zakona, v katerega sta vključena sprejeta amandmaja.</p>
               <p>Dopolnjeni predlog zakona je sestavni del tega poročila. Hvala za besedo.</p>
            </sp>
            <sp xml:id="SDZ6-Redna-08-2012-11-21.sp150">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Slovenske
               ljudske stranke in gospod Roman Žveglič.</p>
            </sp>
            <sp xml:id="SDZ6-Redna-08-2012-11-21.sp151">

               <speaker>ROMAN ŽVEGLIČ (PS SLS):</speaker>

               <p>Spoštovani, dober dan še enkrat!</p>
               <p>Naj nadaljujem, kjer sem prej končal. Sprememba zakonodaje na področju javnega
               naročanja uvaja tudi določilo, da ponudniki, kjer je sodišče pravnomočno potrdilo
               njihovo prisilno poravnavo in so tako pod sodnim nadzorom obvezani izpolnjevati vse
               obveznosti do strank, ne bodo več avtomatsko izločeni iz postopka javnega naročila.
               To je v skladu z željo, da pomagamo tistim podjetjem z zdravimi jedri v gospodarstvu,
               ki se trudijo preživeti, in ne bi bilo prav, da so že v osnovi izločeni zgolj zaradi
               neuspeha v preteklosti, če se izkaže, da lahko tekoče posle opravljajo povsem
               primerljivo z ostalimi. Novi predlog sprememb zakonodaje prinaša tudi odpravo
               neskladnosti s pravnim redom Evropske unije zaradi določbe, sprejete v letu 2011. V
               postopku javnega naročanja ne more sodelovati ponudnik, katerega član poslovodstva
               ali nadzornega organa oziroma več kot četrtinski lastnik je v zadnjih dveh letih
               opravljal eno takšnih funkcij pri podjetju, nad katerim je bil začetek postopka
               stečaja ali prisilne poravnave. Ustavno sodišče Republike Slovenije je namreč
               presodilo, da so bili ti razlogi za izločitev ponudnika diskriminatorni in
               nesorazmerni, s tem pa tudi protiustavni.</p>
               <p>Spoštovani! Za konec vseeno velja povedati naslednje. Ni treba biti ravno vrhunski
               strokovnjak s področja javnih naročil, da lahko na podlagi predhodnih izkušenj
               ugotovimo, da je zakonodaja v zvezi z javnimi naročili kot celota neustrezna.
               Ponovitve razpisov, številni pritožbeni postopki, zavrnitve, izločitve ponudnikov,
               neurejena razmerja, dampinške ponudbe, nerealna vrednotenja, dopuščanje številnih
               aneksov in tako naprej, vse to govori o tem, da je zakonodaja na področju javnih
               naročil preveč komplicirana in preveč nepregledna. Ker gre za tako obsežno
               zakonodajo, se dogaja, da si jo njeni uporabniki, spomnimo, več kot 6 tisoč 500 jih
               je samo na strani naročnikov, razlagajo zelo različno. Nekateri se držijo zelo
               dosledno praktično vsake vejice, drugi spet iščejo morebitne luknje, vse skupaj pa
               škodi našemu gospodarstvu, in to v časih, ko to najmanj potrebujemo. Spomnimo, koliko
               javnih projektov je vezanih na evropska sredstva, to je danes edini sveži denar, ki
               ga lahko pridobimo, ne da bi za to plačevali visoke obresti. Zakonska podlaga je tudi
               popolnoma nepripravljena za trenutne razmere v gospodarstvu, ker so nekatera podjetja
               zelo šibka. Imajo težave s financiranjem, vse preveč je zapletov, ker se v času
               izvajanja naročila soočamo s stečaji izvajalcev ali posameznih podizvajalcev. Tukaj
               je potem tudi problem tujih ponudnikov, za katere je videti, da smo pri preverjanju
               izpolnjevanja pogojev veliko manj dosledni kot pri domačih podjetjih, pa vendar
               morajo pravila zelo enoznačno veljati za vse.</p>
               <p>V Slovenski ljudski stranki zato pričakujemo, da se bo na tem področju pripravil
               popolnoma nov zakon: bolj poenostavljen, bolj konkreten in z zelo jasno določenimi
               pravili. Zavedamo se, da to ni lahek zalogaj, vendar smo prepričani, da je to ena
               izmed stvari, ki jih moramo izpeljati v tem vladnem mandatu. V pričujočih novelah, ki
               so pred nami, se sicer nahajajo poskusi popravkov določenih neustreznih določil,
               vendar po našem mnenju to ni in ne more biti dolgoročna rešitev.</p>
               <p>V Slovenski ljudski stranki bomo podprli predlagane spremembe zakonodaje s področja
               javnega naročanja, saj gredo v pravo smer, vendar, kot že rečeno, na tem področju
               potrebujemo več, veliko več.</p>
            </sp>
            <sp xml:id="SDZ6-Redna-08-2012-11-21.sp152">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina DeSUS in gospa Marija Plevčak.</p>
            </sp>
            <sp xml:id="SDZ6-Redna-08-2012-11-21.sp153">

               <speaker>MARIJA PLEVČAK (PS DeSUS):</speaker>

               <p>Lep pozdrav!</p>
               <p>Zaradi nove evropske ureditve javnih naročil na vodnem področju, področju obrambe in
               varnosti ter uveljavitve dodatnega razloga za izključitev gospodarskih subjektov iz
               postopkov javnih naročil je treba slovenski pravni red uskladiti z evropsko
               zakonodajo, kar je tudi cilj predlaganega zakona. Neskladje s pravnim redom Evropske
               unije je nastalo zaradi sprejetega amandmaja k 18. členu Zakona o spremembah in
               dopolnitvah Zakona o javnem naročanju. Zoper to odločbo je bila vložena pobuda za
               presojo ustavnosti z vidika omejevanja svobodne gospodarske pobude, varstva pravice
               do dela ter pravice do sodnega in pravnega varstva. Ustavno sodišče je ugotovilo, da
               je omenjena določba protiustavna in jo je razveljavilo, saj je bilo razlikovanje, ki
               ga je uvajala določba, diskriminatorno in nesorazmerno, hkrati pa tudi razlogi za to
               razlikovanje niso bili stvarno utemeljeni.</p>
               <p>Cilj predlagane novele je odpraviti tudi pomanjkljivosti, ki so se pokazale v praksi
               in zaradi katerih je bilo do zdaj onemogočeno čezmejno sodelovanje naročnikov pri
               oddaji javnih naročil. Možnost dodelitve naročil slovenskim podjetjem, ki so zaradi
               gospodarskih razmer v likvidnostnih težavah, je bila do sedaj zelo omejena. V
               Poslanski skupini Demokratične stranke upokojencev smo seznanjeni tudi s pomisleki
               informacijske pooblaščenke glede vodenja enotne uradne evidence.</p>
               <p>Ker zakon zasleduje večjo učinkovitost postopka javnega naročanja, ga v naši
               poslanski skupini podpiramo.</p>
            </sp>
            <sp xml:id="SDZ6-Redna-08-2012-11-21.sp154">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še Patricija Šulin v imenu Poslanske skupine Slovenske demokratske stranke.</p>
            </sp>
            <sp xml:id="SDZ6-Redna-08-2012-11-21.sp155">

               <speaker>PATRICIJA ŠULIN (PS SDS):</speaker>

               <p>Pozdrav sem prisotnim! Predsedujoča, hvala za besedo.</p>
               <p>Javnonaročniška zakonodaja se je v zadnjih nekaj letih večkrat spreminjala, pogosto
               zaradi preprečitve izigravanja njenih določb v praksi tudi pri nas. Sistem javnega
               naročanja temelji na načelih, ki izhajajo iz pogodbe o delovanju Evropske unije,
               zlasti na načelu prostega pretoka blaga in storitev ter svobode ustanavljanja. Cilj
               predlaganega zakona je uskladitev slovenskega pravnega reda z evropskim. S predlogom
               zakona se zasleduje večja učinkovitost postopka javnega naročanja, zaradi česar se
               omogoča dopolnitev ponudbe z dokazili, ki za samo razvrstitev in ocenjevanje ponudb
               niso potrebna. K tovrstni dopolnitvi javni naročnik pozove le najugodnejšega
               ponudnika, saj preverjanje popolnosti vseh ponudb ni smiselno. Z možnostjo naknadne
               predložitve dokazil se zmanjšajo tudi stroški ponudnikov za sodelovanje v postopku
               javnega naročanja. Upoštevaje gospodarske razmere, sprejete in predvidene varčevalne
               ukrepe v javnem sektorju ter predvideni doprinos strokovnega izpita iz javnega
               naročanja, se z zakonom obveznost opravljanja tega izpita črta, namesto tega pa bo
               ministrstvo, pristojno za finance, v sodelovanju z ministrstvom, pristojnim za
               upravo, pogosteje izvajalo usposabljanja in izpopolnjevanja na področju javnega
               naročanja. Da bi odpravili oziroma omejili korupcijska tveganja pri javnem naročanju,
               se na predlog Komisije za preprečevanje korupcije določa, da mora uslužbenec ali
               druga oseba, ki vodi, sodeluje ali odloča o katerikoli fazi postopka javnega
               naročanja, svojega predstojnika oziroma naročnika nemudoma obvestiti o morebitnem
               nasprotju interesov. Šteje se, da obstaja neposredna ali posredna povezava s
               ponudnikom, če je oseba, ki vodi postopek javnega naročanja, ki sodeluje pri pripravi
               razpisne dokumentacije ali njenih delov ali v katerikoli fazi odloča o postopku
               javnega naročanja, neposredno ali posredno povezana z izbranim ponudnikom, v zakonski
               zvezi, zunajzakonski skupnosti, registrirani istospolni skupnosti, skupnem
               gospodinjstvu, krvnem sorodstvu v ravni vrsti, krvnem sorodstvu v stranski vrsti do
               vštetega tretjega kolena, sorodstvu po svaštvu do vštetega drugega kolena,
               posvojitelj, posvojenec, rejnik, rejenec, v zasebnem poslovnem ali delovnopravnem
               razmerju s ponudnikom, njegovim družbenikom z več kot 25-procentnim lastniškim
               deležem, z zakonitim zastopnikom ali prokuristom. Naročniki bodo morali preveriti
               ponudbe, če bodo neobičajno nizke, če se bo v zvezi z njimi porajal dvom o možnosti
               izpolnitve naročila ali če bodo za več kot 50 % odstopale od povprečne vrednosti
               pravočasnih oziroma popolnih ponudb in za več kot 20 % nižje od naslednje
               najugodnejše pravočasne oziroma popolne ponudbe, vendar le, če je prejel naročnik
               vsaj štiri pravočasne ponudbe. Ministrstvo za finance bo moralo tudi voditi evidenco
               o ponudnikih z negativnimi referencami. Ministrstvo za finance in Ministrstvo za
               upravo bosta morala vzpostaviti tudi enoten informacijski sistem, v katerem bodo na
               enem mestu zbrane ključne informacije iz uradnih evidenc o gospodarskih subjektih, ki
               v postopkih javnega naročanja nastopajo kot ponudniki. Kadar Državna revizijska
               komisija v skladu s tem zakonom ugotavlja pogoje za začetek postopka o prekršku zoper
               naročnika, ponudnika, podizvajalca in njegove odgovorne osebe ali zbira dodatne
               dokumente in dokaze o morebitnem prekršku naročnika, ponudnika, podizvajalca in
               njegovih odgovornih oseb, morajo naročnik, ponudnik, podizvajalec in njihove
               odgovorne osebe Državni revizijski komisiji najpozneje v treh delovnih dneh po
               sprejetju njenega pisnega poziva odstopiti vse dokumente in dokaze, na odstop katerih
               jih je Državna revizijska komisija pozvala.</p>
               <p>Poslanska skupina Slovenske demokratske stranke bo Predlog zakona o spremembah in
               dopolnitvah Zakona o javnem naročanju na vodnem, energetskem, transportnem področju
               in področju poštnih storitev podprla.</p>
            </sp>
            <sp xml:id="SDZ6-Redna-08-2012-11-21.sp156">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>S tem smo končali s predstavitvijo stališč poslanskih skupin. Proceduralno, izvolite
               gospod Meh.</p>
            </sp>
            <sp xml:id="SDZ6-Redna-08-2012-11-21.sp157">

               <speaker>SREČKO MEH (PS SD):</speaker>

               <p>Umikam.</p>
            </sp>
            <sp xml:id="SDZ6-Redna-08-2012-11-21.sp158">

               <speaker>PODPREDSEDNICA ROMANA TOMC:</speaker>

               <p>Umikate? Hvala lepa. Gospod Veber, vi želite proceduralno?</p>
            </sp>
            <sp xml:id="SDZ6-Redna-08-2012-11-21.sp159">

               <speaker>JANKO VEBER (PS SD):</speaker>

               <p>Ja.</p>
            </sp>
            <sp xml:id="SDZ6-Redna-08-2012-11-21.sp160">

               <speaker>PODPREDSEDNICA ROMANA TOMC:</speaker>

               <p>Izvolite.</p>
            </sp>
            <sp xml:id="SDZ6-Redna-08-2012-11-21.sp161">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Proceduralno želim v skladu z 22. členom Poslovnika Državnega zbora. Preden bomo
               nadaljevali sejo z glasovanjem, bi predlagal, da se sestane Kolegij predsednika
               Državnega zbora in se pogovorimo o pogojih za delo poslanskih skupin. To je tudi
               sestavni del 22. člena Poslovnika, kajti še vedno je po teh informacijah, ki smo jih
               dobili, vsaj ena od poslanskih skupin, torej Poslanska skupina Pozitivna Slovenija, v
               položaju, ko ne more sodelovati pri delu Državnega zbora. Tudi na zadnjem kolegiju,
               ki smo ga imeli pri predsedniku Državnega zbora, vezanega na policijske preiskave v
               Državnem zboru, je dogovor, da nas bo predsednik kot vodja poslanskih skupin redno
               obveščal o tem, kaj se dogaja.</p>
               <p>Proceduralno bi predlagal, da v tej pavzi, ki jo imamo tudi na razpolago pred
               glasovanjem, predsednik skliče kolegij in nas informira o tem, za kaj gre v Državnem
               zboru in da se dogovorimo, pod kakšnimi pogoji bodo poslanske skupine lahko delale v
               Državnem zboru. Hvala.</p>
            </sp>
            <sp xml:id="SDZ6-Redna-08-2012-11-21.sp162">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Predsednik prihaja. Mislim, da bo on sam lahko, če bo želel, to obrazložil. Nimam
               nobenih posebnih informacij. Imamo pa, gospod Veber, na sporedu še eno kratko točko
               in potem prekinitev seje do glasovanja. Samo trenutek.</p>
               <p>Očitno se predsednik strinja z menoj. Tudi sam predlaga, da nadaljujemo še s to
               zadnjo točko. Imamo pravzaprav samo še predstavitev stališč poslanskih skupin, potem
               bo pa ravnal tako, kot misli, da je prav.</p>
               <p>S tem prekinjam to točko dnevnega reda.</p>
               <p>Nadaljujemo s <title>7. TOČKO DNEVNEGA REDA – DRUGA OBRAVNAVA PREDLOGA ZAKONA O JAVNEM
                  NAROČANJU NA PODROČJU OBRAMBE IN VARNOSTI.</title>
               </p>
               <p>Predlog zakona je v obravnavo zboru predložila Vlada. Vlada je svoje stališče že
               obrazložila. Kot ostala dva na tem področju je predlog zakona obravnaval Odbor za
               finance in monetarno politiko.</p>
               <p>Za predstavitev poročila dajem besedo mag. Marku Pogačniku. Lahko se tudi odpoveste
               temu poročilu, če ni nič posebnega in nadaljujemo s predstavitvijo stališč poslanskih
               skupin.</p>
               <p>Prvi ima besedo gospod Janez Ribič v imenu Poslanske skupine Slovenske ljudske
               stranke.</p>
            </sp>
            <sp xml:id="SDZ6-Redna-08-2012-11-21.sp163">

               <speaker>JANEZ RIBIČ (PS SLS):</speaker>

               <p> Spoštovana podpredsednica Državnega zbora, predstavniki Vlade, poslanke in
               poslanci!</p>
               <p>Tudi ta novela sledi uskladitvi slovenskega pravnega reda z evropskim redom, zlasti
               novelo evropske ureditve javnega naročanja na področju obrambe in varnosti. Pri tem
               pa ostaja pravilo, da nobena država članica ni dolžna dajati informacij, za katere
               meni, da bi bilo njihovo razkritje v nasprotju z bistvenimi interesi njene varnosti.
               Zakon o javnem naročanju je pomemben zakon, saj postavlja pravila, kako pravično
               izbrati ponudnika in s tem čim bolj racionalno in smotrno porabljati javna sredstva.
               Poslanka in poslanci Slovenske ljudske stranke upamo, da bodo novele pripomogle k
               izboljšanju postopkov. Vsaka sprememba pa zagotovo pomeni dodatne administrativne
               obremenitve vseh uporabnikov tega postopka, saj s številnimi spremembami zakon
               postaja nepregleden. Zato upamo, da bomo čim prej imeli možnost in sprejeli nov, bolj
               sodoben, predvsem pa pregleden in krajši zakon o javnem naročanju. V vsebinskem
               pogledu materija javnega naročanja ureja tako javna, kot zaupna naročila.</p>
               <p>V Poslanski skupini Slovenske ljudske stranke bomo podprli tudi to novelo zakona, ki
               se nanaša na javno naročanje na področju obrambe in varnosti, saj podpiramo
               transparentnost in nadzor izvajanja nabav iz javnih sredstev, še posebej pa menimo,
               da morajo ta načela veljati za naročila na obrambnem in varnostnem področju. Zato
               podpiramo določila, da bodo tudi takšna naročila objavljena na enak način, kot so
               javna naročila na tako imenovanem klasičnem področju, večja naročila od 5 milijonov
               tudi v Uradnem listu Evropske unije. Obenem pa je treba upoštevati, da določila
               vključujejo nekoliko strožja pravila za področje obrambe in varnosti, saj ureja zakon
               tudi del naročil zaupne narave, ki so bila doslej v domeni medresorske komisije.</p>
               <p>Kot rečeno, poslanka in poslanci Slovenske ljudske stranke bomo tudi to novelo
               zakona podprli. Hvala.</p>
            </sp>
            <sp xml:id="SDZ6-Redna-08-2012-11-21.sp164">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Marija Plevčak in Poslanska skupina Demokratične stranke upokojencev
               Slovenije.</p>
            </sp>
            <sp xml:id="SDZ6-Redna-08-2012-11-21.sp165">

               <speaker>MARIJA PLEVČAK (PS DeSUS):</speaker>

               <p>Še enkrat hvala za besedo in lep pozdrav!</p>
               <p>Med ukrepi, ki jih je Evropska komisija sprejela v preteklih letih zaradi
               preglednejšega in bolj odprtega trga obrambnih naročil med državami članicami
               Evropske unije v okviru 346. člena Pogodbe o delovanju Evropske unije, je ustanovitev
               Evropske obrambne agencije, skrajšano EDA, ki podpira zavzemanje po vzpostavitvi
               takšnega trga. Republika Slovenija je postala sodelujoča država, članica EDA, leta
               2004. Napori Evropske obrambne agencije po vzpostavitvi konkurenčnega trga v okviru
               izvajanja naročil po 346. členu Pogodbe o Evropski uniji kažejo zelo pozitivne
               rezultate. Režim zagotavlja predvsem transparentnost objav obrambnih naročil, katerih
               vrednost presega milijon evrov in izpolnjujejo pogoje, po katerih se naročilo sploh
               lahko obravnava kot obrambno naročilo. Ugotovljeno je bilo, da je za oblikovanje trga
               Evropske unije za opremo na področju obrambe in varnostni treba vzpostaviti
               prilagojen zakonodajni okvir predvsem v smislu izpolnjevanja zahtev na področju
               varovanja informacij, zanesljivostjo oskrbe, zagotavljanja izpolnjevanja načela
               konkurenčnosti in načela transparentnosti. Te ugotovitve so pripeljale do oblikovanja
               nove direktive Evropske unije, ki ureja naročanje na obrambnem in varnostnem
               področju. Z zakonom o naročanju na področju obrambe in varnosti se prenaša omenjena
               direktiva, ki je bila sprejeta z namenom poenotenja in uvedbe poštenih in preglednih
               pravil za naročila na področju obrambe in varnosti za vse države članice.</p>
               <p>Poslanska skupina Demokratične stranke upokojencev bo predlog zakona podprla.</p>
            </sp>
            <sp xml:id="SDZ6-Redna-08-2012-11-21.sp166">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Jožef Horvat v imenu Poslanske skupine Nove Slovenije.</p>
            </sp>
            <sp xml:id="SDZ6-Redna-08-2012-11-21.sp167">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Kolegice in kolegi, spoštovani gospod državni
               sekretar s sodelavci!</p>
               <p>Nabave blaga in storitev na področju obrambe in varnosti so do leta 2009 države
               članice Evropske zveze izvajale zgolj v skladu z normativnim okvirom posamične države
               članice, saj na ravni Evropske zveze na tem področju ni bilo ustreznih predpisov. 21.
               avgusta 2009 je začela veljati nova direktiva o javnih naročilih na področju obrambe
               in varnosti. Gre za pomemben premik, saj je bila do sedaj velika večina občutljivih
               javnih naročil na področju obrambe in varnosti izvzeta iz pravil notranjega trga in
               tako prepuščena raznoliki zakonodaji držav članic. Direktiva, ki bo predstavljala
               steber evropskega obrambnega trga, uvaja pregledna in konkurenčna pravila skupnosti
               za oddajo javnih naročil za nakup orožja, streliva in vojne opreme ter za nevojaška
               naročila na področju zaščite proti terorizmu.</p>
               <p>Države članice imajo na voljo dve leti za prenos direktive v nacionalne zakonodaje.
               Z povsem mnogim zakonom o javnem naročanju na področju obrambe in javnosti se prenaša
               navedena direktiva v našo zakonodajo. Vsebuje številne novosti, prilagojene posebnim
               potrebam naročil na obrambnem in varnostnem področju, katere predmet so dobava
               vojaške opreme pa tudi njenih delov, komponent oziroma sklopov, dobava občutljive
               opreme, gradnje, blago in storitve, neposredno povezane z vojaško in občutljivo
               opremo, ter gradnje in storitve za specifične vojaške namene ali občutljive gradnje
               in občutljive storitve.</p>
               <p>Tako direktiva kot tudi ta zakon, ki ga danes obravnavamo, še vedno izločata
               posamezna naročila. Države članice bodo še vedno lahko koristile 346. člen Pogodbe o
               ustanovitvi Evropske skupnosti, če bodo za to izpolnjeni pogoji, to je zaščita
               bistvenih varnostnih interesov države članice. Gre za primere, v katerih so potrebne
               tako zelo stroge zahteve glede zanesljivosti oskrbe ali ki so tako zaupna oziroma
               pomembna za nacionalno suverenost, da tudi posebne določbe direktive ne zadostujejo
               za varovanje bistvenih varnostnih interesov držav članic. Postopek s pogajanji po
               predhodni objavi je predviden kot standardni postopek, ki naročnikom daje
               fleksibilnost za prilagoditev vseh podrobnosti naročila. Bistvena razlika v
               primerjavi z Zakonom o javnem naročanju je v tem, da se bodo lahko naročniki na
               področju obrambe in varnosti pri izvedbi postopka s pogajanji po predhodni objavi v
               vsakem primeru pogajali s ponudniki, ki bodo izpolnjevali minimalne pogoje naročnika.</p>
               <p>Nova zakonodaja na področju obrambe in varnosti bo omogočila lažji dostop
               gospodarskim družbam, ki se ukvarjajo z dejavnostmi na obrambnem področju, do
               obrambnih trgov na območju držav članic. Lahko ga razumemo kot enega izmed pomembnih
               podlag za spodbujanje gospodarske aktivnosti, saj bodo naša podjetja z dejavnostjo
               izdelave vojaške opreme ali izvajanja storitev na tem področju pod enakimi pogoji
               lahko konkurirala na javnih razpisih v državah članicah Evropske unije.</p>
               <p>Zakon o javnem naročanju na področju obrambe in varnosti prinaša potrebno zakonitost
               in transparentnost postopkov javnega naročanja pri nas na obrambnem in varnostnem
               področju in zato poslanci Poslanske skupine Nove Slovenije ta zakon podpiramo. Hvala
               lepa.</p>
            </sp>
            <sp xml:id="SDZ6-Redna-08-2012-11-21.sp168">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jerko Čehovin in Poslanska skupina Pozitivna Slovenija.</p>
            </sp>
            <sp xml:id="SDZ6-Redna-08-2012-11-21.sp169">

               <speaker>JERKO ČEHOVIN (PS PS):</speaker>

               <p>Hvala lepa, predsednica. Spoštovane poslanke in poslanci, spoštovani državni
               sekretar!</p>
               <p>Bolj zaradi magnetograma sem prišel gor, kajti nisem prepričan, ali ta država sploh
               še potrebuje opozicijo ali nas čaka že kakšna deportacija naslednjič.</p>
               <p>Predlog zakona ki ga danes obravnavamo, v slovenski pravni red vnaša specifiko
               javnega naročanja na področju obrambe in varnosti, kar ureja na način, podoben
               običajnemu javnemu naročanju ZJN-2B. Gre za naročanje občutljive vojaške opreme ter
               izvajanje storitev in gradenj za vojaške namene kot za naročanje blaga, storitev ali
               gradenj, ki so neposredno povezane z vojaško ali občutljivo opremo. Pri tem bo lahko
               posamezen del razpisne dokumentacije označen s stopnjo tajnosti in bo posredovan
               porabnikom, ki izpolnjujejo varnostne zahteve po Zakonu o tajnih podatkih. Slovenija
               je iz Bruslja dobila drugi opomin za nespoštovanje evropskih pravil javnih naročil na
               področju obrambe. Direktiva 2009/81/ES Evropskega parlamenta in Sveta je bila namreč
               sprejeta že 13. julija 2009. Rok za uvedbo zadevne direktive v slovenski pravni red
               je bil 20. avgust 2011. Zakaj Slovenija do julija letos ni sporočila Evropski
               komisiji nobenih ukrepov o izvajanju te direktive, ni znano.</p>
               <p>Pozitivna Slovenija podpira dopolnitve zakonodaje, ki bodo omogočile bolj pregledno
               javno naročanje. Poudarjamo, da morajo biti javna naročila enakovredno dostopna vsem
               ponudnikom, torej malim in srednje velikim podjetjem, pod enakimi pogoji, pri katerih
               so točno znana vse tehnična in druga izhodišča, ki ne puščajo dvomov o količini in
               kvaliteti razpisa. Najnižja cena ne pomeni nujno tudi zadostitev kvalitativnih zahtev
               razpisa. Tako ne bo mogoče sklepati aneksov k podpisanim pogodbam in naknadno
               zviševati ponujene cene. V Sloveniji imamo vzpostavljen sistem javnega naročanja, ki
               je skoraj da samemu sebi namen in tehnično ter finančno zahtevan za ponudnike in
               izvajalce. Garancija mora biti skoraj za celotno življenjsko obdobje projekta.
               Poudarek je tako na proceduri in formalizmih ter zaradi svoje prezapletenosti vsebuje
               tudi korupcijska tveganja.</p>
               <p>V poslanski skupini Pozitivna Slovenija bomo predlog zakona podprli, kar pa seveda
               še ne pomeni, da dajemo karto bianko za nakup novih patrij.</p>
            </sp>
            <sp xml:id="SDZ6-Redna-08-2012-11-21.sp170">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Damjana Petavar v imenu Poslanske skupine Slovenske demokratske stranke.</p>
            </sp>
            <sp xml:id="SDZ6-Redna-08-2012-11-21.sp171">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Še enkrat vsem prav lep pozdrav!</p>
               <p>V preteklosti je naročila na obrambnem in varnostnem področju izvajala vsaka država
               članica Evropske unije po svoji lastni normativni ureditvi, ki ni bila usklajena na
               ravni Evropske unije in na tem področju je vsaka zase iskala nek zasilen izhod v
               uporabi direktive, ki ureja področje oddaje naročil gradenj, blaga in storitev na tem
               področju. Ta direktiva je bila v Sloveniji implementirana v določbe Zakona o javnem
               naročanju leta 2006. Izkazalo se je, da to ni dobro predvsem na področju obrambe in
               varnosti v smislu izpolnjevanja zahtev na področju varovanja informacij,
               zanesljivosti oskrbe, zagotavljanja transparentnosti in zagotavljanja načela
               konkurenčnosti. Ta spoznanja so pripeljala do oblikovanja nove direktive, ki ureja
               naročanja na obrambnem in varnostnem področju. In to direktivo sedaj prenašamo v
               povsem nov zakon o naročanju na področju obrambe in varnosti. V novem zakonu gre
               predvsem za naročila, ki so se do sedaj izvajala na podlagi uredbe o obrambnih in
               zaupnih naročilih. Novi zakon zagotavlja večjo pravno varnost ponudnikov v postopku
               oddaje naročil na področju obrambe in varnosti, kar je vezano na uvedbo revizijskega
               postopka, da bi se izognili marsikateri polemiki v javnosti v zvezi z nakupom vojaške
               opreme, ker bodo presojo o zakonitem in gospodarnem nakupu izrekle za to pooblaščene
               institucije, in sicer v enotnem zakonu o pravnem varstvu v postopku javnega
               naročanja. Novi zakon vključuje naročila, ki jih oddajajo naročniki na obrambnem in
               varnostnem področju, katere predmet naročanja so dobava vojaške opreme in njenih
               delov ter gradnje, blago in storitve, ki so neposredno povezane s tem področjem, in
               pa dobava občutljive opreme. Vrednostni limit, nad katerim je obvezna uporaba določb
               direktive, je 400 tisoč evrov brez DDV za naročilo blaga in storitev oziroma 5
               milijonov evrov za naročila gradenj. Ključno v tem zakonu je, da protidobave po
               zakonu o javnem naročanju na področju obrambe in varnosti niso dopustne. In ker niso
               dopustne, imajo naročniki možnost, da zavežejo izvajalce, da oddajo del naročila
               podizvajalcem na konkurenčen način. Naročnik ima možnost, da od ponudnika celo
               zahteva, da se del naročila odda podizvajalcu kot tretji osebi in lahko izrazi
               minimalni delež, ki pa ne sme presegati 30 % vrednosti naročila in s tem se odprejo
               nove dobavne verige.</p>
               <p>S tem se ustvarjajo nove poslovne priložnosti za mala in srednja podjetja v sektorju
               obrambe in varnosti, kar je skladno s prioritetami te vlade in s koalicijsko pogodbo,
               zato v poslanski skupini Slovenske demokratske stranke predlagani nov zakon
               podpiramo. Hvala za besedo.</p>
            </sp>
            <sp xml:id="SDZ6-Redna-08-2012-11-21.sp172">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>S tem smo končali s predstavitvijo poslanskih skupin. Amandmaji niso bili vloženi,
               zato zaključujemo tudi drugo obravnavo predloga zakona. V skladu s časovnim potekom
               bomo glasovanje o tem predlogu opravili čez pol ure v okviru glasovanj, to se pravi
               ob 16. uri. S tem prekinjamo to točko dnevnega reda.</p>
               <p>Kot rečeno, nadaljujemo čez pol ure, ob 16.uri. Posvet vodij poslanskih skupin pa bo
               čez 10 minut v sobi 217. Se pravi, posvet vodij poslanskih skupin ob 15.40.
               Nadaljujemo z glasovanjem ob 16.uri. Če bo prišlo do kakšnih sprememb pa boste
               obveščeni.</p>
               <p><stage>(Seja je bila prekinjena ob 15.30 in se je nadaljevala ob 16. uri.)</stage></p>
            </sp>
            <sp xml:id="SDZ6-Redna-08-2012-11-21.sp173">

               <speaker>PREDSEDNIK DR. GREGOR VIRANT:</speaker>

               <p>Spoštovani kolegice in kolegi, sejo prekinjam do 17. ure.</p>
               <p>Vam bom razložil, zakaj. Prvič, izražena je bila želja, da se na neformalnem posvetu
               sestanemo z vodji poslanskih skupin. Termin, ki smo ga uskladili, je ob 16.30.
               Drugič, obveščen sem bil, da bi v vsakem primeru Poslanska skupina Pozitivna
               Slovenija zahtevala 45 minut odmora pred glasovanjem, zato se mi je zdelo najboljše,
               da kar sam prekinem sejo do 17. ure.</p>
               <p>Ob 16.30 neformalni posvet vodij poslanskih skupin, ob 17.uri se dobimo na
               glasovanju.</p>
               <p><stage>(Seja je bila prekinjena ob 16.01 in se je nadaljevala ob 17.04.)</stage></p>
            </sp>
            <sp xml:id="SDZ6-Redna-08-2012-11-21.sp174">

               <speaker>PREDSEDNIK DR. GREGOR VIRANT:</speaker>

               <p> Spoštovane kolegice in kolegi, nadaljujemo s prekinjeno sejo zbora.</p>
               <p>Prehajamo na glasovanja o predlogih odločitev, zato vas prosim, če preverite
               delovanje glasovalnih naprav. <title>Nadaljujemo s prekinjeno 11. točko dnevnega reda,
                  to je s prvo obravnavo Predloga zakona o elektronskih komunikacijah.</title>
               </p>
               <p>Odločali bomo o naslednjem predlogu sklepa: Predlog zakona o elektronskih
               komunikacijah je primeren za nadaljnjo obravnavo.</p>
               <p>Proceduralno, gospa Romana Tomc.</p>
            </sp>
            <sp xml:id="SDZ6-Redna-08-2012-11-21.sp175">

               <speaker>ROMANA TOMC (PS PS):</speaker>

               <p>Predlagam, spoštovani predsednik, da prekinete sejo za posvetovanje pred glasovanjem
               za 5 minut.</p>
            </sp>
            <sp xml:id="SDZ6-Redna-08-2012-11-21.sp176">

               <speaker>PREDSEDNIK DR. GREGOR VIRANT:</speaker>

               <p> Prekinjam sejo za 5 minut. Nadaljevali jo bomo ob 17.10.</p>
               <p><stage>(Seja je bila prekinjena ob 17.05 in se je nadaljevala ob 17.10.)</stage></p>
            </sp>
            <sp xml:id="SDZ6-Redna-08-2012-11-21.sp177">

               <speaker>PREDSEDNIK DR. GREGOR VIRANT:</speaker>

               <p> Nadaljujemo s prekinjeno sejo zbora. Nadaljujemo s prekinjeno 11. točko dnevnega
               reda.</p>
               <p>Glasujemo o predlogu sklepa, da je predlog o elektronskih komunikacijah primeren za
               nadaljnjo obravnavo. Najprej obrazložitev glasu.</p>
               <p>V imenu poslanske skupine Pozitivna Slovenija bo glas obrazložila kolegica Maja
               Dimitrovski.</p>
            </sp>
            <sp xml:id="SDZ6-Redna-08-2012-11-21.sp178">

               <speaker>MAJA DIMITROVSKI (PS PS):</speaker>

               <p>Hvala za besedo.</p>
               <p>V Poslanski skupini Pozitivna Slovenija bomo zakon v tej fazi podprli, pričakujemo
               pa, da bo Vlada sporno določilo umaknila. Če bo pri njem vztrajala, bomo v
               nadaljevanju postopka v Poslanski skupini Pozitivna Slovenija sprejetju zakona ostro
               nasprotovali. Po našem mnenju človekove pravice nimajo in ne smejo imeti cene. Hvala.
           </p>
            </sp>
            <sp xml:id="SDZ6-Redna-08-2012-11-21.sp179">

               <speaker>PREDSEDNIK DR. GREGOR VIRANT:</speaker>

               <p> Hvala.</p>
               <p>Glasovali bomo torej o predlogu sklepa, da je predlog zakona primeren za nadaljnjo
               obravnavo.</p>
               <p>Glasujemo. Navzočih je 73 poslank in poslancev, za je glasovalo 66, proti 6.</p>
               <p><stage>(Za je glasovalo 66.)</stage> <stage>(Proti 6.)</stage></p>
               <p>Ugotavljam, da je sklep sprejet, zato bo predlog zakona dodeljen v obravnavo
               matičnemu delovnemu telesu, to je Odboru za izobraževanje, znanost, kulturo, šport in
               mladino.</p>
               <p>S tem zaključujem to točko dnevnega reda. <title>Nadaljujemo s prekinjeno 3. točko dnevnega reda, to je z obravnavo Predloga zakona o spremembi Zakona o
                  usmerjanju otrok s posebnimi potrebami</title>
               </p>
               <p>Prehajamo na <title>tretjo obravnavo</title> predloga zakona. Samo to bi rad povedal, da
               v drugi obravnavi niso bili vloženi amandmaji, tako da bomo dejansko odločali o
               predlogu zakona. Tudi Zakonodajno-pravna službe in Vlada me nista obvestili o
               kakršnikoli neusklajenosti, zato bomo lahko glasovali o predlogu zakona v celoti.</p>
               <p>V imenu Poslanske skupine Socialnih demokratov bo glas obrazložila mag. Majda
               Potrata.</p>
            </sp>
            <sp xml:id="SDZ6-Redna-08-2012-11-21.sp180">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik.</p>
               <p>Poslanska skupina Socialnih demokratov bo glasovala proti predlaganemu zakonu.
               Razlogi pa so naslednji. Že ko smo obravnavali zakon za uravnoteženje javnih financ,
               je poslanska skupina Socialnih demokratov predlagala črtanje 91. člena predlaganega
               zakona, s katerim bi se zamaknilo uveljavljanje zakona za tri mesece. Torej je
               predlagatelj, vlada in celotna koalicija vedela, da je vsebina zakona taka, da se
               lahko začne uveljavljati z začetkom šolskega leta. Gre potemtakem samo za spreten
               manever, po katerem je koalicija pridobila čas, v katerem pa ne namerava samo
               zamakniti začetek uveljavljenega zakona, ki, mimogrede, zmanjšuje stroške, toliko, da
               bi utemeljili, če smo že ravno pri varčevalnih ukrepih, ampak se bo v tem času lotila
               tudi celovitejše spremembe zakona, ki je bil sprejet v lanskem letu. Ta sprememba
               zakona iz lanskega leta v številnih pogledih izboljšuje zakon, ki ga je prva vlada
               Ivana Janše sprejela v letu 2006 in pomeni za otroke s posebnimi potrebami korak
               nazaj v primerjavi s poprej sprejetim zakonom o usmerjanju otrok s posebnimi
               potrebami.</p>
               <p>Podpore ne moremo dati zaradi tega, ker menimo, da so družine tistih, ki imajo
               otroke s posebnimi potrebami, zlasti pa otroci s posebnimi potrebami po nepotrebnem
               še eno leto prisiljeni uveljavljati svoje pravice in razumevanje družbe eno leto
               kasneje. Menimo, da bi se empatija do otrok in do družin, če ta v resnici obstaja,
               morala kazati tako, da ne bi minister za delo samo pisal posebnih izjav ob dnevu
               sprejetja deklaracije o otrokovih pravicah v Organizaciji združenih narodov, ampak da
               bi morali poskrbeti, da se tem otrokom v resnici izboljšajo življenjske možnosti. Gre
               tako za pravico do spremstva, ki je zdaj zagotovljena samo gibalno oviranim otrokom,
               gre za drugačno obravnavo avtistov in še bi lahko naštevala, kateri elementi vse so v
               zakonu, ki ga bomo zdaj za eno leto spet odmikali, boljše rešeni, kot so v zdaj
               veljavnem, po katerem usmerjanje poteka. Ne nazadnje v zvezi z njim obstaja tudi
               odločba Ustavnega sodišča. Hvala.</p>
            </sp>
            <sp xml:id="SDZ6-Redna-08-2012-11-21.sp181">

               <speaker>PREDSEDNIK DR. GREGOR VIRANT:</speaker>

               <p>Obrazložitev v imenu Poslanske skupine Pozitivna Slovenija ima gospod Roman
               Jakič.</p>
            </sp>
            <sp xml:id="SDZ6-Redna-08-2012-11-21.sp182">

               <speaker>ROMAN JAKIČ (PS PS):</speaker>

               <p>Hvala za besedo, predsednik.</p>
               <p>Pozitivna Slovenija je danes v predstavitvi svojih stališč že povedala, da jo zelo
               skrbi. Ta zakon ni ne politični zakon in ne ne vem kakšen, ampak je zakon, ki zadeva
               otroke, otroke s posebnimi potrebami. In otroci ne morejo kar naprej čakati, da se bo
               zakonodaja enkrat začela uresničevati. Jaz sem danes dopoldne že povedal, da v
               resnici zamuja že druga generacij avtističnih otrok neko skrb, ki bi jo ta država
               morala dati tem otrokom.</p>
               <p>Mi smo tudi v sami obrazložitvi svojih stališč povedali, da z nasprotovanjem temu
               podaljšanju ali pa prestavitvi tega ne bomo pomagali otrokom. Pozitivna Slovenija se
               bo vzdržala glasovanja, vsekakor bomo pa zelo budno spremljali, kaj se na tem
               področju dogaja. Že drugo generacijo otrok s posebnimi potrebami prikrajšujemo za
               nekaj, kar jim bi moralo pripadati in za kar ta država mora vedno skrbeti, se pravi
               za izobraževanje, za spremstvo, za skrb do teh otrok s posebnimi potrebami.</p>
            </sp>
            <sp xml:id="SDZ6-Redna-08-2012-11-21.sp183">

               <speaker>PREDSEDNIK DR. GREGOR VIRANT:</speaker>

               <p>Še obrazložitev glasu v svojem imenu ima gospod Matevž Frangež.</p>
            </sp>
            <sp xml:id="SDZ6-Redna-08-2012-11-21.sp184">

               <speaker>MATEVŽ FRANGEŽ (PS SD):</speaker>

               <p>Včeraj smo praznovali 53. obletnico sprejetja deklaracije Združenih narodov o
               otrokovih pravicah. Konvencija o otrokovih pravicah pa je bila sprejeta na isti dan
               trideset let kasneje. Včeraj je mag. Andrej Vizjak, minister za delo, družino in
               socialne zadeve, ob tej priložnosti slovensko javnost nagovoril s posebno poslanico.
               Tako v njej pravi: "Obdobje negotovosti, v katerem se je znašel celotni svet, pri
               čemer Slovenija ni izjema, moramo še posebej skrbno obravnavati v luči najboljše
               koristi otroka in izvajate tiste ukrepe na ravni države, ki vsaj ohranjajo raven
               kakovosti življenja otrok in pomagamo tistim, ki so se zaradi posebnih življenjskih
               okoliščin znašli v položaju, ko potrebujejo pomoč države." To še posebej velja, ko
               minister pravi tako: "Nedvomno nas bodo vodila naslednja izhodišča in med temi
               izhodišči finančno in organizacijsko olajšati družinam, posebej z otroki s posebnimi
               potrebami ali z večjim številom otrok usklajevanje poklicnega in družinskega
               življenja."</p>
               <p>Mi smo bili opozorjeni na nekaj mnenj staršev otrok avtistov, ki jim je ta poslanica
               pravzaprav v posmeh. Koliko truda, koliko človeške skrbi je potrebno, država pa, ko
               sprejme izjemno dober, sodoben zakon, usklajen z vso strokovno javnostjo, ga kar
               naprej zamika. In točno to je res, kar je rekel kolega Jakič, namreč to, da mora biti
               ta pomoč pravočasna. Mi tem otrokom z vsakim trenutkom, z vsakim podaljševanjem
               uveljavitve tega zakona to učinkovito in pravočasno pomoč odrekamo.</p>
               <p>Jaz bom zato glasoval proti.</p>
            </sp>
            <sp xml:id="SDZ6-Redna-08-2012-11-21.sp185">

               <speaker>PREDSEDNIK DR. GREGOR VIRANT:</speaker>

               <p>Gospod Srečko Meh.</p>
            </sp>
            <sp xml:id="SDZ6-Redna-08-2012-11-21.sp186">

               <speaker>SREČKO MEH (PS SD):</speaker>

               <p>Gospe in gospodje, se spomnite zakona o osebni asistenci? Se spomnite? Glasovali ste
               gladko proti. In danes smo v situaciji, ko pomagamo podobni skupini. Takrat smo
               rekli, da bomo celovito obravnavali, celovito rešili v letošnjem letu. Nič od tega se
               ni zgodilo. Danes govorimo še o posebni skupini otrok in njihovih staršev in skrbi za
               te otroke, kaj bo z njimi, kaj se bo zgodilo. Ni prav, ni lepo in ni dobro in ne
               verjamem, da lahko pogledate takšnim ljudem v oči, ker glasujemo o nečem, kar dela
               škodo nekomu, ki si sam ne more pomagati.</p>
               <p>Glasoval bom proti.</p>
            </sp>
            <sp xml:id="SDZ6-Redna-08-2012-11-21.sp187">

               <speaker>PREDSEDNIK DR. GREGOR VIRANT:</speaker>

               <p>Glasujemo o predlogu zakona. Glasovanje teče. Navzočih je 74 poslank in poslancev, za
               je glasovalo 47, proti 8.</p>
               <p><stage>(Za je glasovalo 47.)</stage> <stage>(Proti 8.)</stage></p>
               <p>Zakon je sprejet in s tem zaključujem to točko dnevnega reda. <title>Nadaljujemo s prekinjeno 2. točko dnevnega reda to je z obravnavo Predloga zakona o spremembah in dopolnitvah Zakona o varstvu
                  kulturne dediščine.</title>
               </p>
               <p>Prehajamo na <title>tretjo obravnavo</title> predloga zakona. Amandmajev v drugi
               obravnavi ni bilo. Besedilo zakona je usklajeno, zato lahko odločamo o predlogu
               zakona v celoti.</p>
               <p>Glasujemo. Navzočih je 76 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je zakon sprejet in zaključujem to točko dnevnega reda. <title>Nadaljujemo s prekinjeno 4. točko dnevnega reda, to je z obravnavo Predloga zakona o
                  spremembah in dopolnitvah Zakona o zavarovalništvu.</title>
               </p>
               <p>Prehajamo na <title>tretjo obravnavo</title> predloga zakona. Amandmajev v drugi
               obravnavi ni bilo. Besedilo zakona je usklajeno, zato lahko preidemo na odločanje o
               predlogu zakona.</p>
               <p>Glasujemo. Navzočih je 76 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je zakon sprejet in zaključujem to točko dnevnega reda. <title>Nadaljujemo s prekinjeno 5. točko dnevnega reda to je z obravnavo Predloga zakona o spremembah in dopolnitvah Zakona o javnem
                  naročanju.</title>
               </p>
               <p>Prehajamo na <title>tretjo obravnavo</title> predloga zakona. Tudi tukaj nismo imeli
               amandmajev v drugi obravnavi in besedilo predloga zakona je usklajeno, zato lahko
               preidemo na odločanje o predlogu zakona o celoti.</p>
               <p>Glasujemo. Navzočih je 76 poslank in poslancev, za je glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga Državnemu zboru, da na podlagi
               drugega odstavka 153. člena Poslovnika sprejme naslednji sklep: Zakonodajno-pravna
               služba pripravi uradno prečiščeno besedilo Zakona o javnem naročanju.</p>
               <p>Glasujemo. Navzočih je 74 poslank in poslancev, za je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je sklep sprejet in zaključujem to točko dnevnega reda. <title>Nadaljujemo s prekinjeno 6. točko dnevnega reda, to je z obravnavo Predloga zakona o
                  spremembah in dopolnitvah Zakona o javnem naročanju na vodnem, energetskem,
                  transportnem področju in področju poštnih storitev.</title>
               </p>
               <p>Prehajamo na <title>tretjo obravnavo</title> predloga zakona. V drugi obravnavi amandmaji
               k dopolnjenemu predlogu zakona niso bili vloženi, zato lahko preidemo na odločanje o
               predlogu zakona. Zaradi amandmajev, sprejetih na matičnem delovnem telesu, predlog
               zakona ni neusklajen, tako da lahko odločamo o predlogu zakona v celoti.</p>
               <p>Glasujemo. Navzočih je 76 poslank in poslancev, za je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je zakon sprejet in zaključujem to točko dnevnega reda. <title>Nadaljujemo prekinjeno 7. točko dnevnega reda, to je obravnava Predloga zakona o javnem naročanju na
                  področju obrambe in varnosti.</title>
               </p>
               <p>To je <title>tretja obravnava</title> predloga zakona. Prehajamo na odločanje o predlogu
               zakona.</p>
               <p>Glasujemo. Navzočih je 76 poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je zakon sprejet in zaključujem to točko dnevnega reda. <title>Prehajamo
                  na prekinjeno 1. točko dnevnega reda, to so Vprašanja poslank in poslancev.</title>
               </p>
               <p>Glasovali bomo o predlogih sklepov, da se opravi razprava o odgovorih predsednika
               Vlade oziroma ministrov.</p>
               <p>Najprej predlog sklepa, da bo Državni zbor na naslednji seji opravil razpravo o
               odgovoru predsednika Vlade na poslansko vprašanje gospe Alenke Pavlič v zvezi z
               varčevalnimi ukrepi.</p>
               <p>Glasujemo. Navzočih je 75 poslank in poslancev, za je glasovalo 28, proti 46.</p>
               <p><stage>(Za je glasovalo 28.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru predsednika Vlade na poslansko vprašanje gospoda Janka Vebra v zvezi z
               načrti upravljanja državnega premoženja.</p>
               <p>Obrazložitev glasu, gospod Janko Veber.</p>
            </sp>
            <sp xml:id="SDZ6-Redna-08-2012-11-21.sp188">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem!</p>
               <p>Vprašanje, ki sem ga postavil predsedniku Vlade, se je glasilo, kakšni so načrti
               Vlade Republike Slovenije glede upravljanja z državnim premoženjem. Poskušal sem
               opozoriti predvsem na zelo konkretne primere, ki se dogajajo v zadnjem obdobju v
               Sloveniji in so tudi usodni predvsem za naše gospodarske družbe in za delovna mesta,
               ki jih zagotavljajo ta podjetja.</p>
               <p>Zadovoljen sem, da je mogoče tudi na podlagi zastavljenega vprašanja Vlada sprejela
               odločitev, da bo v Bruselj poslala pritožbo glede, po njihovem mnenju, nedovoljene
               pomoči države podjetju Elan v letih 2007–2008, kajti s tem je tudi dala podporo
               Elanu, ki se bo tudi pritožil na to ugotovitev, češ, da naj bi šlo za nedovoljeno
               pomoč države. Glede Cimosa, kjer je odprto vprašanje dokapitalizacije tega podjetja s
               strani države v višini 8 milijonov evrov, pa tudi glede na dejstvo, da je v tem
               podjetju neposredno in posredno zaposlenih blizu 3 tisoč ljudi, pa je vprašanje, na
               katerega predsednik ni jasno odgovoril. Mislim, da bi bilo prav, da o tem opravimo
               razpravo.</p>
               <p>Ravno tako predsednik ni jasno odgovoril, zakaj je dobro, da imamo od 6 članov
               nadzornega sveta v Novi Ljubljanski banki predvidenih 5 tujcev, ko pa vemo, da so
               tujci ravno v organih te banke bili tisti, ki so odobravali kredite, ki so danes
               opredeljeni kot slabe naložbe. Gre za veliko nezaupanje z naše strani do tega, da
               bodo banko vodili tujci. O tem se v Državnem zboru nismo dogovorili, zato menim, da
               je prav, da se o tem opravi razprava, da ugotovimo, za kaj gre pri upravljanju z
               našim premoženjem. Hvala.</p>
            </sp>
            <sp xml:id="SDZ6-Redna-08-2012-11-21.sp189">

               <speaker>PREDSEDNIK DR. GREGOR VIRANT:</speaker>

               <p>Glasujemo o predlogu sklepa. Navzočih je 75 poslank in poslancev, za je glasovalo 27,
               proti 47.</p>
               <p><stage>(Za je glasovalo 27.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru predsednika Vlade na poslansko vprašanje gospoda Romana Jakiča v zvezi z
               izvrševanjem pravice do referenduma.</p>
               <p>Obrazložitev glasu, gospod Roman Jakič.</p>
            </sp>
            <sp xml:id="SDZ6-Redna-08-2012-11-21.sp190">

               <speaker>ROMAN JAKIČ (PS PS):</speaker>

               <p>Hvala za besedo, predsednik.</p>
               <p>V resnici bi želel to razpravo imeti ne toliko glede kraje ob referendumu, o tem
               bomo govorili ob interpelaciji, predvsem bi želel, da bi imeli razpravo tudi zavoljo
               miru ali nemiru v tej dvorani na tisti del zgodbe, o kateri je predsednik Vlade pred
               nami tukaj nastopal. On se je v bistvu na isto stran ali pa enako težko stvar je
               postavil, ko je rekel, da je škandal, da je škandalozno, da so se izgubili podpisi,
               obenem pa je tudi dodal, da je škandal s fotokopiranimi podpisi, pa nihče od njih ne
               odgovarja. Glede na to, kaj se je tudi danes dogajalo, ko ponovno kriminalisti hodijo
               po hiši in preiskujejo nas, vsaj danes pet ali šest poslancev Pozitivne Slovenije, se
               mi zdi prav, da bi bilo treba imeti eno tako diskusijo. Povod za to je odgovor
               predsednika Vlade, ko hoče pokazati oziroma na nek način kriminalizirati tudi
               poslanke in poslance Državnega zbora v duhu tega,v resnici škandala. Škandal pa je,
               da so referendumski podpisi izginili in jaz upam, da bo dr. Gorenak do same
               interpelacije tudi odstopil, razen če nam ni danes poslal zelo jasnega odgovora na
               svojo interpelacijo s tem, da je nad nas poslal kriminaliste.</p>
            </sp>
            <sp xml:id="SDZ6-Redna-08-2012-11-21.sp191">

               <speaker>PREDSEDNIK DR. GREGOR VIRANT:</speaker>

               <p>Glasujemo o predlogu sklepa. Navzočih je 74 poslank in poslancev, za 28, proti 45.</p>
               <p><stage>(Za je glasovali 28.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za izobraževanje, znanost, kulturo in šport, dr. Žiga Turka na
               poslansko vprašanje mag. Majdi Potrata v zvezi z določitvijo RTV-prispevka.</p>
               <p>Obrazložitev, mag. Majda Potrata.</p>
            </sp>
            <sp xml:id="SDZ6-Redna-08-2012-11-21.sp192">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik.</p>
               <p>Nihče ni mogel prezreti ali vsaj nihče ne bi smel prezreti, kolikokrat in kdo vse se
               je že obračal na poslanke in poslance v zvezi z namero Vlade, da zniža RTV prispevek
               za leti 2013 in 2014. Ne, da bi bil prispevek v enaki višini, kot je zdaj, nihče ni
               zahteval dviga prispevka. Ampak v času, ko Vlada draži številne kulturne dobrine, ko
               se ne ozira na standard ljudi, hoče privarčevati pri RTV-prispevku. In to bo nedvomno
               vplivalo na kakovost in obseg javne službe RTV, bo imelo za posledice tudi možnost
               ali nemožnost sklepanja pogodb za številne sodelavce. Ampak pri tem je treba
               povedati, da smo tudi poslanke in poslanci Državnega zbora z omejitvijo komercialne
               dejavnosti za nacionalko, ko smo jim dovolil samo 7 minut oglaševanja, medtem ko ima
               komercialna televizija 12 minut oglaševanja, s tem ko se jim torej krčijo tudi
               sredstva, namenjena iz proračuna, je to dodatna šibitev možnosti za finančno
               samostojnost, avtonomnost in neodvisnost največjega javnega, nacionalnega in
               kulturnega zavoda. Naj spomnim samo na to, da nas k razmisleku o tem, kaj počnemo,
               poziva tudi Nacionalni svet za kulturo. Zato pričakujem, da bomo o tem vprašanju
               razpravljali. Hvala.</p>
            </sp>
            <sp xml:id="SDZ6-Redna-08-2012-11-21.sp193">

               <speaker>PREDSEDNIK DR. GREGOR VIRANT:</speaker>

               <p>Še mag. Dejan Židan ima obrazložitev glasu.</p>
            </sp>
            <sp xml:id="SDZ6-Redna-08-2012-11-21.sp194">

               <speaker>MAG. DEJAN ŽIDAN (PS SD):</speaker>

               <p>Spoštovani!</p>
               <p>Rad bi povedal, zakaj bom ta sklep podprl in istočasno tudi, zakaj sem si danes
               kupil knjigo Vzpon fašizma v Italiji. Če uničujemo slovenske medije, če poslancem kot
               odgovor na interpelacijo pošiljamo kriminaliste, je potem čas, da o tem opravimo
               razpravo in je čas, spoštovane poslanke in poslanci, da vsi preberemo tovrstne
               knjige. Hvala.</p>
            </sp>
            <sp xml:id="SDZ6-Redna-08-2012-11-21.sp195">

               <speaker>PREDSEDNIK DR. GREGOR VIRANT:</speaker>

               <p>Glasujemo o predlogu sklepa. Navzočih je 75 poslank in poslancev, za 30, proti
               45.</p>
               <p><stage>(Za je glasovalo 30.)</stage> <stage>(Proti 45.)</stage></p>
               <p>Sklep ni sprejet.</p>
               <p>Naslednji sklep: Državni zbor bo na naslednji seji opravil razpravo o odgovoru
               ministra za finance dr. Janeza Šušteršiča na poslansko vprašanje gospoda Jožefa
               Kavtičnika v zvezi z gradnjo Bloka 6 Termoelektrarne Šoštanj.</p>
               <p>Glasujemo. Navzočih je 72 poslank in poslancev, za 26, proti 44.</p>
               <p><stage>(Za je glasovalo 26.)</stage> <stage>(Proti 44.)</stage></p>
               <p>Ugotavljam, da sklep ni sprejet.</p>
               <p>Naslednji sklep: Državni zbor bo na naslednji seji opravil razpravo o odgovoru
               ministra za delo, družino in socialne zadeve mag. Andreja Vizjaka ter ministra za
               zdravje gospoda Tomaža Gantarja na poslansko vprašanje mag. Barbare Žgajner Tavš v
               zvezi z nadaljnjim delovanjem hiše Hospic.</p>
               <p>Glasujemo. Navzočih je 72 poslank in poslancev, za 26, proti 44.</p>
               <p><stage>(Za je glasovalo 26.)</stage> <stage>(Proti 44.)</stage></p>
               <p>Ugotavljam, da sklep ni sprejet.</p>
               <p>Naslednji sklep:Državni zbor bo na naslednji seji opravil razpravo o odgovoru
               ministra za gospodarski razvoj in tehnologijo mag. Radovana Žerjava na poslansko
               vprašanje mag. Alenke Bratušek v zvezi z zagotavljanjem novih delovnih mest.</p>
               <p>Glasujemo. Navzočih je 73 poslank in poslancev, za 27, proti 46.</p>
               <p><stage>(Za je glasovalo 27.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za zdravje gospoda Tomaža Gantarja na poslansko vprašanje gospoda
               Darka Jazbeca v zvezi s finančnimi izgubami slovenskih bolnišnic.</p>
               <p>Glasujemo. Navzočih je 73 poslank in poslancev, za 26, proti 45.</p>
               <p><stage>(Za je glasovalo 26.)</stage> <stage>(Proti 45.)</stage></p>
               <p>Sklep ni sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za zdravje gospoda Tomaža Gantarja na poslansko vprašanje dr.
               Andreje Črnak Meglič v zvezi z reševanjem finančnih težav zdravstva.</p>
               <p>Glasujemo. Navzočih je 73 poslank in poslancev, za 26, proti 46.</p>
               <p><stage>(Za je glasovalo 26.)</stage> <stage>(Proti 46.)</stage></p>
               <p>Sklep ni sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za zdravje gospoda Tomaža Gantarja na poslansko vprašanje gospe
               Renate Brunskole v zvezi z izvajanjem vseh zdravstveno-sanitarnih storitev in
               preventivnih ukrepov na vseh območjih Republike Slovenije.</p>
               <p>Obrazložitev glasu.</p>
               <p>Gospa Renata Brunskole, prosim.</p>
            </sp>
            <sp xml:id="SDZ6-Redna-08-2012-11-21.sp196">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>Predlagam razpravo o odgovoru gospoda ministra v zvezi z izvajanjem vseh
               zdravstveno-sanitarnih storitev in preventivnih ukrepov na območjih Republike
               Slovenije. Šlo je za vprašanje, na kakšen način bodo tudi demografsko ogrožena
               območja v Republiki Sloveniji imela kakovosten nadzor in sprejetje ukrepov v smeri
               varovanja zdravja, še posebej na tistih območjih, kjer so prebivalci že doživeli
               ekološke katastrofe. Združevanje zavodov za zdravstveno varstvo v Sloveniji skupaj z
               Inštitutom za varovanje zdravja bo pomenilo, da bodo zaposleni ljudje v dislociranih
               enotah zavodov izgubili delo, nekateri se bodo vozili v Ljubljano, en del pa bo še
               vedno ostal v teh enotah. Za Ministrstvo za zdravje to lahko pomeni varčevanje in da
               bodo ti zavodi zagotavljali prihodke Inštitutu za varovanja zdravja, za ostala
               dislocirana in tudi demografsko ogrožena območja v Sloveniji pa to pomeni velik korak
               nazaj, saj se bo stroka oddaljila v Ljubljano in korak v centralizacijo pomeni to
               dejanje.</p>
               <p>Gospod minister je poudaril, da bodo strokovnjaki združeni v enem zavodu, kar pa
               pomeni vprašanje časovne učinkovitosti, ko bo nekdo iz Ljubljane spremljal reko
               Kolpo, reko Sočo, reko Muro in tako dalje, razne epidemije, virusna obolenja pa tudi
               ekološke katastrofe.</p>
               <p>Takšen predlog bi bil umesten zato, da bi se prisluhnilo stroki, zatorej predlagam,
               da se opravi razprava.</p>
            </sp>
            <sp xml:id="SDZ6-Redna-08-2012-11-21.sp197">

               <speaker>PREDSEDNIK DR. GREGOR VIRANT:</speaker>

               <p>Še gospod Darko Jazbec, obrazložitev glasu.</p>
            </sp>
            <sp xml:id="SDZ6-Redna-08-2012-11-21.sp198">

               <speaker>DARKO JAZBEC (PS PS):</speaker>

               <p>Hvala lepa za besedo.</p>
               <p>Jaz mislim, da se resnično ne zavedamo, kako velik problem in kakšne katastrofalne
               posledice so lahko zaradi tega zakona. Če vam razložim, da bi v nekem stanovanju
               preurejali stene, pa bi potoma zrušili eno steno, ki je statično pomembna, potem so
               lahko zelo velike posledice.</p>
               <p>Če mogoče nam najbolj ne verjamete, pa bom prebral, kaj je bilo na Odboru za
               zdravstvo. Neodvisni strokovni komentarji, recimo, Združenje zdravstvenih zavodov:
               "Mi ne sprejemamo predlagane rešitve, ker je predvsem pravno organizacijsko
               usmerjena, ne deluje po nekih strokovno vsebinskih rešitvah in predvsem zato, ker
               zanemarja regionalni pristop.</p>
               <p>Drugo mnenje, gospod Pretnar: "Izredno me moti, da nimamo načrta ne za tisto, kar bi
               nastalo iz javnega zdravja, nimamo ne načrta združevanja, ne jasnega združevanja
               laboratorijev, in mislim, da drvimo v katastrofo."</p>
               <p>Tretje mnenje: "Rigidna birokratska ustanova se ne bo mogla odzvati na potrebe
               naročnikov, preiskave bodo začele izvajati bolj odzivni, čeprav nepooblaščeni in
               neusposobljeni izvajalci, kar pa vodi v propad stroke v državi."</p>
               <p>Četrto mnenje: "Žal smo prepričani, da to ne bo rešitev, dolgoročno bo to še en
               problem več v slovenskem zdravstvu."</p>
               <p>To sem vam prebral, ker so to neodvisna strokovna mnenja. Niso vsi direktorji teh
               zavodov in danes je gospod Grims že dejal, da se dajmo poslušati, tako da upam, da
               ste to slišali. Predvsem pa upam, da ste razumeli, kar lahko potrdite ob glasovanju.
               Hvala.</p>
            </sp>
            <sp xml:id="SDZ6-Redna-08-2012-11-21.sp199">

               <speaker>PREDSEDNIK DR. GREGOR VIRANT:</speaker>

               <p>Še gospod Matjaž Zanoškar in gospod Franc Jurša. Najprej gospod Matjaž Zanoškar.</p>
            </sp>
            <sp xml:id="SDZ6-Redna-08-2012-11-21.sp200">

               <speaker>MATJAŽ ZANOŠKAR (PS PS):</speaker>

               <p>Hvala.</p>
               <p>Seveda bom glasoval za razširjeno razpravo v zvezi z odgovorom gospoda ministra
               Tomaža Gantarja.</p>
               <p>Zdravje je ena naših največjih vrednot. In ko gre za zdravje, takrat smo še veliko
               bolj občutljivi. Ko gre za reorganizacijo zdravstvenih zavodov v naši državi, potem
               imamo v mislih in očeh tiste periferne regije, pokrajine, ki so odmaknjene od
               centrov, s to reorganizacijo bodo te pokrajine v veliko slabšem položaju. Govorim o
               tem, da je zavod za zdravstveno varstvo lociran na Koroškem in vemo, da je na
               Koroškem degradirano območje Mežiške doline, za katero je sprejet sanacijski načrt,
               Mežiške doline, ki je nekako onesnažena s svincem, kjer je treba dnevno analizirati
               vode, zrak in tla. Kako si zamišlja potem gospod minister z reorganizacijo
               zdravstvenega zavoda, torej s prenosom v Ljubljano, v Maribor, od koder naj bi
               kontrolirali vse te parametre, ki tako škodujejo zdravju. Jaz sem za razširjeno in pa
               temeljito razpravo o tem, kako naj bi se organizirale te službe. Hvala.</p>
            </sp>
            <sp xml:id="SDZ6-Redna-08-2012-11-21.sp201">

               <speaker>PREDSEDNIK DR. GREGOR VIRANT:</speaker>

               <p>Gospod Franc Jurša, izvolite.</p>
            </sp>
            <sp xml:id="SDZ6-Redna-08-2012-11-21.sp202">

               <speaker>FRANC JURŠA (PS DeSUS):</speaker>

               <p>Hvala lepa za besedo, gospod predsednik.</p>
               <p>Rad bi samo povedal, da bomo danes razpravljali, odločali o 8. točki dnevnega reda
               te redne seje, kjer bomo obravnavali Predlog zakona o spremembah in dopolnitvah
               Zakona o zdravstveni dejavnosti. Zaradi tega ne čutim potrebe, da bi morali to zadevo
               obravnavati kot posebno točko na dnevnem redu Državnega zbora. Hvala lepa.</p>
            </sp>
            <sp xml:id="SDZ6-Redna-08-2012-11-21.sp203">

               <speaker>PREDSEDNIK DR. GREGOR VIRANT:</speaker>

               <p>Glasujemo o predlogu sklepa. Navzočih je 74 poslank in poslancev, za je glasovalo 27,
               proti 46.</p>
               <p><stage>(Za je glasovalo 27.)</stage> <stage>(Proti 46.)</stage></p>
               <p>Sklep ni sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za gospodarski razvoj in tehnologijo mag. Radovana Žerjava, na
               poslansko vprašanje mag. Stanka Stepišnika v zvezi z učinki zakonov in drugih ukrepov
               za odpiranje novih delovnih mest.</p>
               <p>Glasujemo. Navzočih je 74 poslank in poslancev, za je glasovalo 28, proti 45.</p>
               <p><stage>(Za je glasovalo 28.)</stage> <stage>(Proti 45.)</stage></p>
               <p>Sklep ni bil sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za finance dr. Janeza Šušteršiča na poslansko vprašanje gospoda
               Gašparja Gašparja Mišiča v zvezi z obdavčitvijo čezmejnih delovnih migrantov.</p>
               <p>Obrazložitev glasu gospod Gašpar Gašpar Mišič.</p>
            </sp>
            <sp xml:id="SDZ6-Redna-08-2012-11-21.sp204">

               <speaker>GAŠPAR GAŠPAR MIŠIČ (PS PS):</speaker>

               <p>Spoštovani!</p>
               <p>Zakaj sem se odločil predlagati, da v Državnem zboru opravimo javno razpravo na
               odgovor ministra? Zato, ker nisem bil zadovoljen in ker ne morem razumeti, da tiste
               ljudi, ki so šli s trebuhom za kruhom, ki so svoj socialni položaj rešili sami s tem,
               da dnevno migrirajo v tujino na delo v Avstrijo ali v Italijo, predvsem pa v
               Avstrijo, da tiste, ki denar prinesejo v Slovenijo in ga porabijo tukaj, da tiste, ki
               to državo najmanj bremenijo, ker so pridni, jih ta država želi z ukinitvijo te
               posebne olajšave še dodatno kaznovati sedaj v času krize. Zato smatram, da takšen
               ukrep ni koristen tej družbi, takšen ukrep ni dober in ni spodbuden in resnično bi
               morali opraviti eno temeljito razpravo, da ta vlada enkrat za vselej neha kratiti
               socialne pravice, ne glede na to, da smo v času krize, kajti ta ukrep in podobni
               ukrepi le še bolj poglabljajo krizo, zato se bojim, da če boste tako nadaljevali, da
               bomo to družbo dobesedno spravili na še slabšo raven, kot je. . Hvala lepa.</p>
            </sp>
            <sp xml:id="SDZ6-Redna-08-2012-11-21.sp205">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Glasujemo o predlogu sklepa. Navzočih je 74 poslank in poslancev, za je glasovalo
               26, proti 45.</p>
               <p><stage>(Za je glasovalo 26.)</stage> <stage>(Proti 45.)</stage></p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za zdravje gospoda Tomaža Gantarja na poslansko vprašanje mag.
               Lejle Hercegovac v zvezi z nepravilnostmi na zavodu za transfuzijo.</p>
               <p>Obrazložitev ima mag. Lejla Hercegovac.</p>
            </sp>
            <sp xml:id="SDZ6-Redna-08-2012-11-21.sp206">

               <speaker>MAG. LEJLA HERCEGOVAC (PS PS):</speaker>

               <p>Lepo pozdravljeni! Spoštovani!</p>
               <p>Zamenjali smo direktorja na Zavodu za transfuzijsko medicino. 6 mesecev pred tem je
               vlada oziroma Ministrstvo za zdravje zamenjalo svet zavoda v bolnišnici Izola in v
               zavodu za transfuzijo. Ne gre za zamenjavo, ampak gre za kršenje 39. člena, pravijo
               pravniki, Zakona o zavodih. Zdravstveni delavci ne razumejo, ker so vpleteni tudi
               osebni razlogi. Zakaj? Zato, ker je v obdobju 2003–2004 isti direktor sedel v svetu
               zavoda bolnišnice Izola in opozarjal na slabo poslovanje. Takrat je bil gospod Gantar
               direktor bolnišnice Izola. Potem pa so še tri druge stvari, tako da ne gre samo za
               zavod za transfuzijo, ampak gre za bolnišnico Izola, klinični center, pediatrijo in
               še druge zadeve. Res delamo stvari v zdravstvu, ki so pozitivne, ne ukvarjamo pa se s
               sistemskimi spremembami. Hvala.</p>
            </sp>
            <sp xml:id="SDZ6-Redna-08-2012-11-21.sp207">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Glasujemo. Navzočih je 71 poslank in poslancev, za je glasovalo 27, proti 42.</p>
               <p><stage>(Za je glasovalo 27.)</stage> <stage>(Proti 42.)</stage></p>
               <p>Sklep ni bil sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za izobraževanje, kulturo, znanost in šport dr. Žige Turka na
               poslansko vprašanje gospoda Petra Vilfana v zvezi s Predlogom zakona o spremembi
               Zakona o usmerjanju otrok s posebnimi potrebami.</p>
               <p>Glasujemo. Navzočih je 72 poslank in poslancev, za je glasovalo 25, proti 45.</p>
               <p><stage>(Za je glasovalo 25.)</stage> <stage>(Proti 45.)</stage></p>
               <p>Sklep ni sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za delo, družino in socialne zadeve mag. Andreja Vizjaka na
               poslansko vprašanje gospoda Jerka Čehovina v zvezi s problematiko izplačevanja
               pokojnin vojaškim osebam.</p>
               <p>Obrazložitev glasu ima gospod Jerko Čehovin.</p>
            </sp>
            <sp xml:id="SDZ6-Redna-08-2012-11-21.sp208">

               <speaker>JERKO ČEHOVIN (PS PS):</speaker>

               <p>Spoštovani predsednik, hvala lepa!</p>
               <p>Sam bom ta predlog, ki sem ga podal, podprl, da se opravi razprava, in sicer z
               obrazložitvijo, da smo tako pri sprejemanju Zujfa na vseh odborih in potem tudi tukaj
               na plenarni seji dobili informacijo, da se pri tem členu izvzemajo vsi tisti, za
               katere niso bili plačani prispevki. Do sedaj je že znano in tudi vlada je sama
               spoznala, da je 8 tisoč ljudi, ki so delali v drugih republikah ali pa delali v
               Sloveniji in imeli sedež v drugih republikah nekdanje Jugoslavije, že plačalo
               prispevke. Enako velja tudi za to kategorijo, za katero sem se zavzel. Nekateri so
               bili upokojeni tudi že zdavnaj, še pred začetkom nastanka te naše nove države, in do
               leta 1973 so plačevali prispevke v slovensko blagajno.</p>
               <p>Mislim, da je lepa prilika, da se popravi tudi tem ljudem to, o čemer je bilo
               govora, da se ta agenda, da so plačani prispevki osnova za nediskriminacijo,
               upošteva. Pri tem pričakujem poleg opozicije, da me podprla tudi, po njihovih
               besedah, edina socialna stranka v tem parlamentu. Hvala.</p>
            </sp>
            <sp xml:id="SDZ6-Redna-08-2012-11-21.sp209">

               <speaker>PREDSEDNIK DR. GREGOR VIRANT:</speaker>

               <p>Glasujemo o predlogu sklepa. Navzočih je 74 poslank in poslancev. Za je glasovalo
               27, proti 46.</p>
               <p><stage>(Za je glasovalo 27.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za gospodarski razvoj in tehnologijo mag. Andreja Vizjaka na
               poslansko vprašanje mag. Stanka Stepišnika v zvezi s pridobivanjem in koriščanje
               evropskih sredstev.</p>
               <p>Obrazložitev ima mag. Stanko Stepišnik.</p>
            </sp>
            <sp xml:id="SDZ6-Redna-08-2012-11-21.sp210">

               <speaker>MAG. STANKO STEPIŠNIK (PS PS):</speaker>

               <p>Gospodu Žerjavi sem postavil vprašanje, kako je s črpanjem evropskih sredstev.
               Stanje je takšno, da smo počrpali 66,7 % evropskih sredstev, plačali smo pa v
               evropski proračun 88,3 %. Tako imamo do konca leta, še november, december, v dveh
               mesecih počrpati 300 milijonov. To je izredno veliko in me skrbi, da tega ne bomo
               počrpali, zato mislim, da bi bilo dobro, da opravimo to splošno razpravo in se
               pripravimo z eno pravo strategijo za drugo leto, ko bo treba počrpati milijardo 400
               milijonov. Hvala lepa.</p>
            </sp>
            <sp xml:id="SDZ6-Redna-08-2012-11-21.sp211">

               <speaker>PREDSEDNIK DR. GREGOR VIRANT:</speaker>

               <p>Glasujemo. Navzočih je 75 poslank in poslancev. Za je glasovalo 28, proti 46.</p>
               <p><stage>(Za je glasovalo 28.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za gospodarski razvoj in tehnologijo mag. Radovana Žerjava in
               ministra za infrastrukturo in prostor gospoda Zvoneta Černača na poslansko vprašanje
               gospoda Gašparja Gašparja Mišiča v zvezi z izvrševanjem državnega prostorskega načrta
               za Luko Koper.</p>
               <p>Glasujemo. Navzočih je 75 poslank in poslancev, za je glasovalo 28, proti 46.</p>
               <p><stage>(Za je glasovalo 28.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>In še zadnji tovrsten predlog sklepa: Državni zbor bo na naslednji seji opravil
               razpravo o odgovoru ministra za pravosodje in javno upravo dr. Senka Pličeniča na
               poslansko vprašanje gospe Saše Kos v zvezi s strategijo razvoja sistema občin v
               Sloveniji.</p>
               <p>Gospa Saša Kos, prosim, obrazložitev glasu.</p>
            </sp>
            <sp xml:id="SDZ6-Redna-08-2012-11-21.sp212">

               <speaker>SAŠA KOS (PS PS):</speaker>

               <p>Hvala za besedo, predsedujoči.</p>
               <p>Glede na to, da smo pri varčevalnih ukrepih, menim, da je izredno pomembno, da tudi
               razmislimo, koliko občin imamo v Sloveniji. Kot je meni znano, jih imamo 211, kar
               odločno presega vse meje normale, ker namreč limit za nastajanje občin je bil 5 tisoč
               prebivalcev, vendar pa, kot je javno znano, nekatere imajo 60 prebivalcev ali še celo
               manj. V preteklosti je bil tukaj v parlamentu zelo močan županski lobi, ki je
               preprečeval, da bi ta limit zdržal oziroma da bi bila omejitev 5 tisoč
               prebivalcev.</p>
               <p>Menim, da bi bilo modro, da bi privarčevali ogromno sredstev, ker kot vemo, se te
               občine ne morejo vzdrževati same, ampak črpajo sredstva iz proračuna, torej slabijo
               tudi ta denar, ki bi ga lahko plasirali v kaj bolj koristnega kot pa v te majhne
               občine, ki so v bistvu same sebi namen in se potem tudi razvoj oddaljuje od tistega,
               za kar naj bi občina bila oziroma naj bi nekje s svojimi lastnimi sredstvi tudi lahko
               vzdrževala določene segmente, ki so potrebni oziroma posegi. Hvala lepa.</p>
            </sp>
            <sp xml:id="SDZ6-Redna-08-2012-11-21.sp213">

               <speaker>PREDSEDNIK DR. GREGOR VIRANT:</speaker>

               <p>Glasujemo o predlogu sklepa. Navzočih je 74 poslank in poslancev, za je glasovalo
               27, proti 45.</p>
               <p><stage>(Za je glasovalo 27.)</stage> <stage>(Proti 45.)</stage></p>
               <p>Ugotavljam, da sklep ni bil sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 12. točko
                  dnevnega reda, to je s prvo obravnavo Predloga zakona o spremembah in dopolnitvah Obrtnega zakona.</title>
               </p>
               <p>Odločali bomo o predlogu sklepa, da je Predlog zakona o spremembah in dopolnitvah
               Obrtnega zakona primeren za nadaljnjo obravnavo.</p>
               <p>Obrazložitev glasu. Najprej sprašujem, kdo želi obrazložiti glas v imenu poslanske
               skupine. Bom odprl prijavo za poslanske skupine.</p>
               <p>V imenu Poslanske skupine Socialnih demokratov mag. Dejan Židan, izvolite.</p>
            </sp>
            <sp xml:id="SDZ6-Redna-08-2012-11-21.sp214">

               <speaker>MAG. DEJAN ŽIDAN (PS SD):</speaker>

               <p>Hvala, predsednik.</p>
               <p>Glasoval bom proti. Razlog je preprost, ker je bila možnost, da damo dodaten čas na
               razpolago, da novo vodstvo Obrtne zbornice vpliva na zakon na način, da bo prijazen
               tudi obrtnikom, pa tega vladajoča koalicija ni dala, je glas proti tudi glas
               protesta. Hvala.</p>
            </sp>
            <sp xml:id="SDZ6-Redna-08-2012-11-21.sp215">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Pozitivna Slovenija gospod Branko Ficko.</p>
            </sp>
            <sp xml:id="SDZ6-Redna-08-2012-11-21.sp216">

               <speaker>BRANKO FICKO (PS PS):</speaker>

               <p>Hvala.</p>
               <p>V Pozitivni Sloveniji spoštujemo sprejeto odločitev na referendumu glede prehoda na
               prostovoljno članstvo obrtnikov. Prostovoljno se je organizacija slovenske obrti leta
               1969 tudi začela in prostovoljno je konec 70. let že imela današnjih 62 občinskih
               združenj. Smo pa proti političnemu vmešavanju ter borbi za zapuščino med interesnimi
               sferami. In ker ta zakon ni usklajen z obrtniki, smo predlagali usklajevanje.
               Pričakujemo, da bo nadaljnja obravnava upoštevala pripombe tistih, na katere se zakon
               nanaša. V primeru upoštevanja bomo tudi zakon podprli. Hvala.</p>
            </sp>
            <sp xml:id="SDZ6-Redna-08-2012-11-21.sp217">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske ljudske stranke gospod Roman Žveglič.</p>
            </sp>
            <sp xml:id="SDZ6-Redna-08-2012-11-21.sp218">

               <speaker>ROMAN ŽVEGLIČ (PS SLS):</speaker>

               <p>Hvala. Spoštovani!</p>
               <p>V Slovenski ljudski stranki smo prepričani, da je z ukinitvijo obveznega članstva v
               Obrtni zbornici storjen pomemben korak med težko pričakovanimi spremembami. Preprosto
               povedano, tisti obrtniki, ki smatrajo, da uslug zbornice ne podpirajo, pač ne bodo
               njihovi člani in ne bodo plačevali članarine. Je pa treba povedati, da poleg tega
               prinaša novela obrtnega zakona tudi deregulacijo obrtniških poklicev, kar je prav
               tako pomembna administrativna in vsebinska razbremenitev, ki bo izboljšala možnost
               zaposlovanja. Uporabnikom nam je namreč povsem vseeno, kakšno izobrazbo imajo tisti,
               ki v domači gostilni lupijo krompir, ali kaj so po poklicu tisti, ki v vrtnariji
               sadijo rožice. Itak jim bo trg povedal, da delajo prave stvari, seveda po pravi ceni.
               In še posebej je to nepotrebno, če upoštevamo, da za direktorja podjetja, ki je ravno
               tako v zasebni lasti in ki je odgovoren za zaposlene, za delovna mesta, za vračilo
               bančnih kreditov, za davčne dolgove in dolgove podizvajalcem, ni treba izpolnjevati
               nobenih pogojev glede izobrazbe. In še na koncu to, da zakona ne pišemo za potrebe
               vodstva Obrtne zbornice, ampak za urejanje pogojev za delo obrtnikov.</p>
               <p>V Poslanski skupini Slovenske ljudske stranke smo prepričani, da je zakon primeren
               za nadaljnjo obravnavo in se ga da še dodelati. Hvala.</p>
            </sp>
            <sp xml:id="SDZ6-Redna-08-2012-11-21.sp219">

               <speaker>PREDSEDNIK DR. GREGOR VIRANT:</speaker>

               <p>Želi kdo obrazložiti glas v svojem imenu?</p>
               <p>Gospa Renata Brunskole, izvolite.</p>
            </sp>
            <sp xml:id="SDZ6-Redna-08-2012-11-21.sp220">

               <speaker>RENATA BRUNSKOLE (PS PS):</speaker>

               <p>Hvala lepa</p>
               <p>Predlog sprememb in dopolnitev Obrtnega zakona ne morem podpreti, vendar ker gre za
               prvo obravnavo in predvidevam, da bo šla ta prva obravnava skozi, se bom sama
               vzdržala pri glasovanju. Ta zakon ni usklajen z Obrtno-podjetniško zbornico Slovenije
               pa tudi Gospodarska zbornica Slovenije ima kar nekaj pripomb. Ostaja kar nekaj
               odprtih vprašanj, kdo bo predstavljal vse obrtnike, kaj bo z obrtnimi domovi po
               posameznih območjih, kjer so območne obrtno-podjetniške zbornice, katerih domove so
               gradili obrtniki s svojim denarjem, kaj bo z javnimi pooblastili, ki jih ima sedaj
               brez javnega razpisa Obrtno-podjetniška zbornica in ji je ta pooblastila podelila
               država, zaradi prostovoljnega članstva pa se zna zgoditi, da bo izgubila kar večje
               število članov.</p>
               <p>Obrtno-podjetniška zbornica Slovenije bo formalnopravno ostala reprezentativni
               organ, ki bo financiran s strani države iz državnega proračuna, ta zakon pa omogoča
               ustanovitev novih zbornic, ki bodo dejansko in v resnici postale reprezentativni
               organi obrtnikov in bodo predstavljale verjetno večje število obrtnikov kot sedanje
               obrtno-podjetniška zbornica, ne bodo pa imeli javnih pooblastil. Pa še to. Novemu
               vodstvu Obrtno-podjetniške zbornice Vlada ni dala priložnosti za sodelovanje pri
               pripravi bolj uporabnega življenjskega obrtnega zakona. Zato pričakujem, da bo v
               drugi obravnavi kar nekaj od teh odprtih vprašanj, ki sem jih navedla, odpravljenih
               in da bomo imeli občutek za tiste, ki se samozaposlujejo, ki si sami zagotavljajo
               delovna mesta, torej obrtnike, samostojne podjetnike.</p>
            </sp>
            <sp xml:id="SDZ6-Redna-08-2012-11-21.sp221">

               <speaker>PREDSEDNIK DR. GREGOR VIRANT:</speaker>

               <p>Odločali bomo torej o predlogu sklepa, da je Predlog zakona o spremembah in
               dopolnitvah Obrtnega zakona primeren za nadaljnjo obravnavo.</p>
               <p>Glasujemo. Navzočih je 72 poslank in poslancev, za je glasovalo 49, proti 8.</p>
               <p><stage>(Za je glasovalo 49.)</stage> <stage>(Proti 8.)</stage></p>
               <p>Ugotavljam, da je predlagani sklep sprejet, zato bom predlog zakona dodeli v
               obravnavo matičnemu delovnemu telesu, to je Odboru za gospodarstvo.</p>
               <p>S tem zaključujem to točko dnevnega reda. <title>Nadaljujemo s prekinjeno 10. točko dnevnega reda, to je s prvo obravnavo Predloga zakona o spremembah in
                  dopolnitvah Zakona o zaščiti živali</title>
               </p>
               <p>Odločali bomo o predlogu sklepa, da je predlog zakona primeren za nadaljnjo
               obravnavo. Nekaj obrazložitev glasu, domnevam, da v imenu poslanskih skupin. Najprej
               v imenu Poslanske skupine Pozitivna Slovenija gospa Tamara Vonta, potem v imenu
               Poslanske skupine Socialnih demokratov mag. Dejan Židan. Šel sem samo po principu, da
               imajo dame prednost, ne vem pa, kdo je prvi dvignil roko.</p>
               <p>Izvolite.</p>
            </sp>
            <sp xml:id="SDZ6-Redna-08-2012-11-21.sp222">

               <speaker>TAMARA VONTA (PS PS):</speaker>

               <p>Hvala lepa.</p>
               <p>Moram reči, da je bila razprava o tem zakonu, mislim da, do zdaj najprijetnejša in
               tako, kot je rekel kolega Ficko, da so očitno edino živali še tiste, ki nas
               združujejo. Malce v šali. Ampak res je šlo za dobro razpravo vseh in še enkrat bi
               rada ta predlog zakona pohvalila. Seveda so stvari, ki bi se dale še bolje urediti,
               predvsem pa ne glede na to, da vem, da gre za zelo zapleteno materijo, da se čakajo
               tudi določene odločitve v drugih državah oziroma v tožbah v drugih državah glede
               cirkusov, v katerih nastopajo živali, ampak vendarle bomo v Pozitivni Sloveniji
               vztrajali pri tem, da se odpravi, da se takšni cirkusi v Sloveniji ne pojavljajo.
               Seveda je vprašanje, če bomo uspeli, ampak to se mi zdi ena zelo pomembna stvar.</p>
               <p>Seveda bomo podprli zakon. Hvala</p>
            </sp>
            <sp xml:id="SDZ6-Redna-08-2012-11-21.sp223">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Socialnih demokratov mag. Dejan Židan.</p>
            </sp>
            <sp xml:id="SDZ6-Redna-08-2012-11-21.sp224">

               <speaker>MAG. DEJAN ŽIDAN (PS SD):</speaker>

               <p>Hvala predsednik. Spoštovane poslanke in poslanci!</p>
               <p>V Poslanski skupini Socialnih demokratov pozdravljamo ta predlog zakona in ga bomo
               tudi podprli. Nas tudi veseli, ker je bilo zaznano tako s strani Vlade kakor tudi
               nekaterih poslanskih skupin koalicije in tudi opozicije, da je zakon možno v
               nadaljevanju še nadgraditi. Mi to predlagamo na določenih področjih. Kot prvo,
               pomembno je, da se dodatno zaostri izdaja dovoljenj za poskuse na živalih, temu mi
               nasprotujemo, da se bolj natančno razdela register, ki mora vsebovati tudi register
               nevarnih živali. Pomembno je, da društva, ki delujejo v javnem interesu na področju
               zaščite živali, dobijo dodatne pravice izvrševati to svojo humano poslanstvo in
               pomembno je, da se bolj natančno opiše, kaj je primer mučenja pri neprimerni
               nastanitvi živali. Neprimerna nastanitev živali je najpogostejši razlog za trpinčenje
               živali.</p>
               <p>Kot poslanska skupina ta predlog zakona podpiramo in pričakujemo kvalitetno
               obravnavo tudi v prihodnje. Hvala.</p>
            </sp>
            <sp xml:id="SDZ6-Redna-08-2012-11-21.sp225">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske ljudske stranke gospod Roman Žveglič.</p>
            </sp>
            <sp xml:id="SDZ6-Redna-08-2012-11-21.sp226">

               <speaker>ROMAN ŽVEGLIČ (PS SLS):</speaker>

               <p>Hvala. Spoštovani!</p>
               <p>V Poslanski skupini Slovenske ljudske stranke bomo zakon podprli. Smatramo, da je
               primeren za nadaljnjo obravnavo. Še dobro, da regulira predvsem ta odnos med človekom
               in živaljo in da ne posega še v odnose med živalmi samimi, kar sem tudi iz razprave
               ugotovil, da bi nekateri radi videli. Hvala lepa.</p>
            </sp>
            <sp xml:id="SDZ6-Redna-08-2012-11-21.sp227">

               <speaker>PREDSEDNIK DR. GREGOR VIRANT:</speaker>

               <p>Glasujemo o predlogu sklepa, da je predlog zakona primeren za nadaljnjo obravnavo.
               Glasovanje teče. Navzočih je 74 poslank in poslancev, za je glasovalo 72, proti
               nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je predlagani sklep Državni zbor sprejel, zato bo predlog zakona
               dodeljen matičnemu delovnemu telesu, to je Odboru za kmetijstvo, gozdarstvo, prehrano
               in okolje.</p>
               <p>S tem zaključujem to točko dnevnega reda. <title>Nadaljujemo s 
                  prekinjeno 9. točko dnevnega reda, to je z drugo obravnavo Predloga zakona o spremembah in dopolnitvah določenih zakonov na
                  področju varne hrane, veterinarstva in varstva rastlin.</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 19. novembra 2012, in sicer gre za amandma Poslanske
               skupine Socialnih demokratov k 10.a členu.</p>
               <p>Preden bomo glasovali, bo v imenu Poslanske skupine Socialnih demokratov glas
               obrazložil mag. Dejan Židan.</p>
            </sp>
            <sp xml:id="SDZ6-Redna-08-2012-11-21.sp228">

               <speaker>MAG. DEJAN ŽIDAN (PS SD):</speaker>

               <p>Hvala, predsednik.</p>
               <p>Ta amandma omogoča, da se v skladu s slovensko zakonodajo uredi pristojnost
               organiziranja organov v sestavi ministrstva na način, ki ga priporoča tudi
               Zakonodajno-pravna služba Državnega zbora – torej z vladno uredbo. Na ta način tudi
               odgovornost prevzame tisti, ki to sprejme, to sta ministrstvo in vlada, ne pa da se
               odgovornost prenaša na Državni zbor. Hvala.</p>
            </sp>
            <sp xml:id="SDZ6-Redna-08-2012-11-21.sp229">

               <speaker>PREDSEDNIK DR. GREGOR VIRANT:</speaker>

               <p>Še gospod Roman Žveglič v imenu Poslanske skupine Slovenske ljudske stranke.</p>
            </sp>
            <sp xml:id="SDZ6-Redna-08-2012-11-21.sp230">

               <speaker>ROMAN ŽVEGLIČ (PS SLS):</speaker>

               <p>Hvala za besedo.</p>
               <p>Amandmaja v Slovenski ljudski stranki ne bomo podprli, kajti če se podpre ta amandma
               se tudi kompletna dikcija zakona izjalovi ali razvodeni in nima smisla. Mi smatramo,
               da je obstoječa zadeva brez tega amandmaja primerna. Primerna je tudi v smeri, če
               bodo prišle nove smernice iz Evropske unije glede urejanja sistema na področju varne
               hrane, bo ta prehod bistveno lažji in manj boleč. Hvala.</p>
            </sp>
            <sp xml:id="SDZ6-Redna-08-2012-11-21.sp231">

               <speaker>PREDSEDNIK DR. GREGOR VIRANT:</speaker>

               <p>Glasujemo o amandmaju Poslanske skupine Socialnih demokratov k 10.a členu. Glasovanje
               teče. Navzočih je 74 poslank in poslancev, za je glasovalo 27, proti 45.</p>
               <p><stage>(Za je glasovalo 27.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmaju in s tem smo zaključili z drugo obravnavo
               predloga zakona.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               predloga zakona ni bil sprejet noben amandma k dopolnjenemu predlogu zakona, lahko
               preidemo na odločanje o predlogu zakona v celoti. Zakonodajno-pravna služba in Vlada
               me nista opozorili, da bi bil zaradi amandmajev, sprejetih na odboru, tekst zakona
               neusklajen. Zato lahko odločamo o predlogu zakona v celoti.</p>
               <p>Glasujemo. Navzočih je 75 poslank in poslancev, za je glasovalo 47, proti 26.</p>
               <p><stage>(Za je glasovalo 47.)</stage> <stage>(Proti 26.)</stage></p>
               <p>Ugotavljam, da je zakon sprejet in s tem zaključujem to točko dnevnega reda. <title>Nadaljujemo s prekinjeno 8. točko dnevnega, z obravnavo Predloga zakona o spremembah in
                  dopolnitvah Zakona o zdravstveni dejavnosti.</title>
               </p>
               <p>V drugi obravnavi k dopolnjenemu predlogu zakona ni bil sprejet noben amandma.
               Prehajamo na <title>tretjo obravnavo</title> . Nisem bil obveščen o kakršnikoli
               neusklajenosti.</p>
               <p>Predno bomo glasovali, pa bo gospod Darko Jazbec obrazložil glas v imenu poslanske
               skupine Pozitivna Slovenija.</p>
            </sp>
            <sp xml:id="SDZ6-Redna-08-2012-11-21.sp232">

               <speaker>DARKO JAZBEC (PS PS):</speaker>

               <p>Hvala lepa za besedo.</p>
               <p>Žalosti me, da tukaj glede področja zdravstva nismo tako enotni, kot smo bili pri
               prejšnjih zakonih.</p>
               <p>Dveh stvari se moramo lotiti zelo previdno. Tudi v času stavke so tu velike
               omejitve, to je urgenca in druga stvar je javno zdravje. Omejitve so zaradi tega, ker
               lahko pride do zelo velikih, katastrofalnih posledic. In tukaj se s tem zakonom zelo
               na hitro in grobo posega v javno zdravje. To je v bistvu reforma javnega zdravja čez
               noč.</p>
               <p>Vsa ta leta so bili ti zavodi prepuščeni na milost in nemilost ter iznajdljivost,
               sedaj pa bi država kar vzela, kar je neka lokalna skupnost skozi leta uspešno
               pridelala. To je sploh pravno vprašanje, ali je še lastnik država ali je lokalna
               skupnost lastnik, ker z države ni bilo to čez leta večinsko financirano.</p>
               <p>V Pozitivni Sloveniji smo mnenja, da ni ne pravi čas in ne način za ta zakon. Čas ni
               pravi zato, ker za reforme je pravi čas, ko je denar, ne ko je izguba. Tu ni nobene
               racionalnosti, ni prihranka. To smo v osmih urah vse premleli in ni bilo tega dokaza.
               Način pa tudi ni pravi, ker odvzem avtonomije in posledična centralizacija sigurno ni
               dobrodošla. S tem se krepi monopol in močno se poveča tveganje za korupcijo. Jaz
               osebno vidim celo tu zametke nastajanja tega zakona.</p>
               <p>Avtonomnost teh devetih zavodov se izgubi. Celo v koalicijski pogodbi imate, da je
               treba povečati avtonomnost. Kaj v bistvu to pomeni za te zavode? Avtonomnost sama po
               sebi poveča fleksibilnost, poveča konkurenčnost in s tem tudi učinkovitost, večja je
               poslovna odličnost in več je inovativnosti.</p>
               <p>Vse te elemente so zdaj ti zavodi skozi zadnja leta prikazovali, zdaj pa to vse
               uničimo. Prav nerazumljivo, glede na to, da še na drugih področjih, recimo zakon o
               trgu dela, ravno to hočete povečati, zdaj pa še tam, kjer je, to uničimo. V bistvu
               tako, kot je rekel premier Janez Janša, če se izgubiš, moraš iti malo nazaj. Ampak mi
               zdaj res gremo daleč nazaj. Ne vem ali bomo prišli v Jugoslavijo ali kam. Hvala lepa.
           </p>
            </sp>
            <sp xml:id="SDZ6-Redna-08-2012-11-21.sp233">

               <speaker>PREDSEDNIK DR. GREGOR VIRANT:</speaker>

               <p>Kdo želi torej obrazložiti svoj glas? Odpiram prijavo. Besedo za obrazložitev glasu
               ima gospod Mirko Brulc.</p>
            </sp>
            <sp xml:id="SDZ6-Redna-08-2012-11-21.sp234">

               <speaker>MIRKO BRULC (PS SD):</speaker>

               <p>Hvala lepa, lep pozdrav.</p>
               <p>Gre za čisto centralizacijo. Ukinjate finančno zelo uspešen zavod v Novi Gorici.
               Ostaja nam sicer organizacijska enota, ampak tega smo Novogoričani vajeni. Banko so
               preselili v Maribor, nam so ostali šalterji. Ukinjate centre za obveščanje. Zdaj ko
               so bile poplave, pridite pogledat, kakšna je bila situacija. Združujete policijske
               postaje, predlaga se združenje primorskega slovenskega narodnega gledališča v Novi
               Gorici s koprskim in tako dalje. Kje je meja tega? S tem nam jemljete službe,
               jemljete servise za državljanke in državljane in delovna mesta, ki so potrebna tudi
               na periferiji, ne samo v Ljubljani. In izgovor, da je to zato, da bo prišlo do
               večjega zaupanja, češ, naš zavod v Novi Gorici rešuje probleme na Goriškem, od tam so
               tudi plačani in lahko so koruptivni in ne vem kaj. Pa predlagam, da naš zavod
               pregleduje kvaliteto vode v Prekmurju, prekmurski pa v Novi Gorici, da bo vse
               čisto.</p>
               <p>Ta zavod je ogromno naredil za to, da smo sprejeli v enem od mandatov zakon za
               azbestne bolnike in tako dalje, in jaz ne morem podpreti takšnega zakona. Ni razloga,
               da ga režemo in da nam ostaja samo organizacijska enota.</p>
               <p>Glasoval bom proti. Hvala.</p>
            </sp>
            <sp xml:id="SDZ6-Redna-08-2012-11-21.sp235">

               <speaker>PREDSEDNIK DR. GREGOR VIRANT:</speaker>

               <p>Gospod Darko Jazbec.</p>
            </sp>
            <sp xml:id="SDZ6-Redna-08-2012-11-21.sp236">

               <speaker>DARKO JAZBEC (PS PS):</speaker>

               <p>Hvala lepa še enkrat za besedo.</p>
               <p>Jaz dejansko že govorim bolj iz obupa, to tako veste, da sem proti temu zakonu. Na
               tisti razpravi je bilo res toliko strokovnih argumentov proti zakonu pa nič za, tako
               da tukaj ni neke večje dileme. Bi pa pozval ob tem, da resnično prevzamete
               odgovornost tisti, ki boste za ta zakon glasovali, in predlagatelj tega zakona, da ne
               bi čez leto dni rekli, da se pa je stanje na področju javnega zdravja poslabšalo
               zaradi krize. Tega ne sprejemamo in prosim, da prevzamete odgovornost za kazalnike
               zdravja čez leto dni.</p>
               <p>Istočasno bi pa opozoril, da so ljudje počasi začeli dojemati, kaj se dogaja, ker
               vsebinsko to ni takoj prepoznavno, da si ne boste sami sklicali nekega referenduma.
               Mi smo proti temu, ampak vsebina tega, zdaj ko župani že vedo, da se ti zavodi
               ukinjajo, zna pripeljati do tega, ker enostavno ne ponujate dialoga demokratičnih
               poti in ne upoštevate argumentov stroke.</p>
               <p>Glasoval bom proti. Hvala.</p>
            </sp>
            <sp xml:id="SDZ6-Redna-08-2012-11-21.sp237">

               <speaker>PREDSEDNIK DR. GREGOR VIRANT:</speaker>

               <p>Mag. Dejan Židan.</p>
            </sp>
            <sp xml:id="SDZ6-Redna-08-2012-11-21.sp238">

               <speaker>MAG. DEJAN ŽIDAN (PS SD):</speaker>

               <p>Hvala predsednik. Še enkrat pozdrav poslanke in poslanci!</p>
               <p>Jaz ta zakon razumem kot neposredni napad na interese Pomurja. Dovolite, da opišem.
               V zadnjih nekaj letih imamo v Pomurju zavod, ki se je skozi leta racionaliziral, se
               naučil pridobivati evropska sredstva, postal znan v mednarodnem okolju in imamo
               ljubljanski zavod IVZ, ki – kaj počne? Na leto proizvaja velike, milijonske izgube. V
               času, ko se ostali zavodi racionalizirajo in dokazljivo zmanjšujejo število
               zaposlenih, število tukaj naraste za 60 ljudi. In sedaj z vašim zavodom na plečih
               revnih regij rešujemo ljubljanski problem. To je nedopustno!</p>
               <p>Spoštovane poslanke in poslanci, ne govoriti o regionalizmu, pomoči Pomurju, Posavju
               in podobno. Dajte glasovati ne vedno v interesu Ljubljane, dajte kdaj glasovati tudi
               v našem interesu. Hvala.</p>
            </sp>
            <sp xml:id="SDZ6-Redna-08-2012-11-21.sp239">

               <speaker>PREDSEDNIK DR. GREGOR VIRANT:</speaker>

               <p>Gospod Matevž Frangež.</p>
            </sp>
            <sp xml:id="SDZ6-Redna-08-2012-11-21.sp240">

               <speaker>MATEVŽ FRANGEŽ (PS SD):</speaker>

               <p>Regije so pomembne. Pomembno je to, da niso vse institucije doma v Ljubljani.
               Pomembno je, da ohranjamo kakovostna delovna mesta tudi v regionalnih središčih. Ni
               vse Ljubljana in nemogoče je pristati na to, da je samo z združevanjem zavodov mogoče
               doseči znatne racionalizacije. Pri tem se namreč pozablja na to, da ima vsak od teh
               zdravstvenih zavodov v svojem okolju določeno vlogo, zaposlene, ki jih celo po
               predlogu zakona naj ne bi zmanjševali. In tukaj se resnično lahko vprašamo, ali ni
               smiselno k racionalizaciji zdravstvenih zavodov, zavodov za zdravstveno varstvo po
               Sloveniji pristopiti z drugega zornega kota. Ne najprej pogledati, kaj lahko
               združimo, nato pa si bomo šele vzeli čas, kako bomo zasnovali procese. Najprej
               povezujmo procese. Spremenimo zakonodajo tako, da se bodo lahko samostojni
               zdravstveni zavodi oziroma zavodi za zdravstveno varstvo medsebojno povezovali.
               Vpeljimo procese, šele nato spreminjajmo formo, ko bomo videli, kaj takšne
               optimizacije, takšna konsolidacija njihovega delovanja, takšno pokrivanje morebitnih
               rezerv na enem koncu in gneče na drugem prinese. Ta zakon se dotika tudi Maribora.
               Jaz želim biti pri tem previden. Kljub dogovoru, ki naj bi bil sicer, da bo sedež
               nacionalnega laboratorija v Mariboru, bom iz previdnosti glasoval proti, z
               upoštevanjem tudi interesov vseh tistih regij, ki so se danes že oglasile in ki imajo
               upravičeno svoj glas. Ni vsaka racionalizacija racionalizacija. Racionalizacija je
               tista, ki je izvedena premišljeno, pametno in na osnovi študij, ki predvidijo učinke
               takšnega združevanja.</p>
            </sp>
            <sp xml:id="SDZ6-Redna-08-2012-11-21.sp241">

               <speaker>PREDSEDNIK DR. GREGOR VIRANT:</speaker>

               <p>Še mag. Majda Potrata.</p>
            </sp>
            <sp xml:id="SDZ6-Redna-08-2012-11-21.sp242">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Glasovala bom proti temu zakonu predvsem zaradi tega, ker verjamem, da za kakovostne
               javne storitve velja načelo, da morajo biti tisti, ki te storitve opravljajo,
               prepričani, da delajo v taki obliki in tako, da so s tistimi storitvami v prid
               ljudem, ki so jim storitve namenjene. Zato je zelo pomembno, da spremembe, novosti ta
               stroka, ta skupina ljudi, se pravi izvajalci tudi sprejmejo. Številna nasprotovanja,
               ki smo jih slišali v zvezi s tem zakonom, pa govorijo, da prepričanja o tem, da ta
               zakon prinaša dejansko izboljšavo, ni, zato si ni obetati dobre, ustvarjale klime, ki
               je zvezana tudi z vsemi tistimi dejavnostmi, ki zahtevajo velik intelektualni vložek.
               In spomnim se, da so javni zdravstveni zavodi že doživeli eno erozijo, ko so se
               podeljevale koncesije in je bilo tudi veliko energije vložene v to, da so se vsaj v
               nekaterih lokalnih okoljih ohranili v takem obsegu in prinesli tudi kakšno novo
               ambulanto, denimo gerontološko, ker se že danes toliko o starosti pogovarjamo, in so
               usmerjeni k potrebam posameznikov. Res je nedopustno, da tisti, ki so si kot pomembno
               nalogo regionalizem zamislili, zdaj delujejo ravno v nasprotju s temi načeli.</p>
               <p>Glasovala bom torej proti temu zakonu. Hvala.</p>
            </sp>
            <sp xml:id="SDZ6-Redna-08-2012-11-21.sp243">

               <speaker>PREDSEDNIK DR. GREGOR VIRANT:</speaker>

               <p>Hvala. Še ena obrazložitev glasu, gospa Renata Brunskole.</p>
            </sp>
            <sp xml:id="SDZ6-Redna-08-2012-11-21.sp244">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>Glede na to, da sem postavila poslansko vprašanje gospodu ministru in da je bilo
               govora o tej temi, se ne bi ponavljala, vendar pot k centralizaciji, pot z vseh
               območij Slovenije, kjer so zaposleni strokovnjaki, izobraženi ljudje, pomeni pot
               Slovenije v centralizacijo, beg možganov, selitev mladih iz Slovenije. Tega si
               verjetno ne želimo. In ko sprašujemo na drugih resorjih pristojne ministre, koliko
               novih delavnih mest je bilo vzpostavljenih in tako naprej, se na drugi strani
               soočamo, da nekatera ministrstva zaradi varčevanja tiste zavode, ki poslujejo s
               pozitivnim rezultatom, pridružuje tistim, ki ustvarjajo velik negativni rezultat.
               Žrtve in prikrajšani so po navadi ljudje, ki živijo izven Ljubljane v drugih centrih.
               Sem prepričana, da Ljubljana ne vztraja pri tem, kot je nekdo rekel, ampak da je to
               odločitev pristojnega ministrstva in vlade. In to ni dobro.</p>
               <p>Opozorila pristojnih zavodov za zdravstveno varstvo v tej smeri so bila
               dobronamerna, strokovna. In ker je vsak povedal o svojem območju, v Beli krajini je
               bila ekološka katastrofa reke Krupe. Očitno več ne bo namena in pomena spremljati ta
               problem, ki je bil v preteklosti, ampak bodo sredstva usmerjena drugam, tam, kjer se
               je do sedaj ustvarjal velik minus, ki ga je treba s pridnim delom teh zavodov in
               pozitivnem rezultatom na nek način uravnovesiti v škodo ljudi, zaposlenih po ostalih
               območnih enotah in zavodih po Sloveniji. To ni dobro.</p>
            </sp>
            <sp xml:id="SDZ6-Redna-08-2012-11-21.sp245">

               <speaker>PREDSEDNIK DR. GREGOR VIRANT:</speaker>

               <p>Gospod Jožef Horvat.</p>
            </sp>
            <sp xml:id="SDZ6-Redna-08-2012-11-21.sp246">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>Moram se oglasiti. Kljub temu da nisem član odbora za zdravstvo, ampak vsej vesoljni
               Sloveniji želim sporočiti, da je Zavod za zdravstveno varstvo Murska Sobota najboljši
               tovrstni zavod v Sloveniji. V zadnjem času sem se veliko pogovarjal z ljudmi, ki
               vodijo ta zavod, so odlični ljudje, ki ne delajo samo za plačo, ki delajo srčno.
               Veliko se je naredilo na področju preventive in tudi na ostalih področjih. Ko sem
               dobil zagotovilo, da bo tudi ta zavod, torej ta enota zdaj po novem, v Murski Soboti
               lahko kandidirala tudi za evropska sredstva, sem bil vsaj delno pomirjen. Res je, v
               Pomurju smo v zadnjih letih velikoizgubili. Res je, postali smo pravzaprav samo velik
               "šalter", prej molzna krava kot kaj drugega. Zato tudi pričakujem, da bo centrala v
               Ljubljani, ko bo kadrovala, gledala tudi na kadre iz Pomurja. In dokler bom sedel tu
               sedežu številka 90, bom zelo podrobno in zelo rigorozno gledal pod prste vsem, ki
               bodo ta zavod, to institucijo po novem, vodili. Hvala lepa.</p>
            </sp>
            <sp xml:id="SDZ6-Redna-08-2012-11-21.sp247">

               <speaker>PREDSEDNIK DR. GREGOR VIRANT:</speaker>

               <p>Še je interes za obrazložitev glasu.</p>
               <p>Gospod Ficko, izvolite.</p>
            </sp>
            <sp xml:id="SDZ6-Redna-08-2012-11-21.sp248">

               <speaker>BRANKO FICKO (PS PS):</speaker>

               <p>Hvala za besedo.</p>
               <p>Glasoval bom proti, ker je to kraja tistega dela premoženja in znanja, ki ga na
               nerazvitih krajih, kot je Pomurje, imamo. In me res zanima, kako boste, dragi moji
               člani Kluba pomurskih poslancev, v tem primeru glasovali, ker imate seveda možnost,
               da se že sedaj izjasnite, kako razmišljate o naših krajih. Hvala lepa.</p>
            </sp>
            <sp xml:id="SDZ6-Redna-08-2012-11-21.sp249">

               <speaker>PREDSEDNIK DR. GREGOR VIRANT:</speaker>

               <p>Odločali bomo o predlogu zakona.</p>
               <p>Glasujemo. Navzočih je 74 poslank in poslancev, za je glasovalo 44, proti 26.</p>
               <p><stage>(Za je glasovalo 44.)</stage> <stage>(Proti 26.)</stage></p>
               <p>Ugotavljam, da je zakon sprejet.</p>
               <p>Zaključujem to točko dnevnega reda.</p>
               <p>Prehajamo na <title>13. TOČKO DNEVNEGA REDA, TO JE NA PREDLOG ZAKONA O RATIFIKACIJI
                  DRUGEGA DODATNEGA PROTOKOLA K EVROPSKI KONVENCIJI O MEDSEBOJNI PRAVNI POMOČI V
                  KAZENSKIH ZADEVAH.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Kot matično delovno telo ga je obravnaval Odbor za zunanjo politiko, ki je Državnemu
               zboru tudi podal pisno poročilo. Matično delovno telo v okviru druge obravnave ni
               sprejelo nobenega amandmaja, zato amandmajev tudi na seji Državnega zbora ni možno
               vlagati. Prehajamo na odločanje o predlogu zakona.</p>
               <p>Glasujemo. Navzočih je 75 poslank in poslancev, za je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Zaključujem to točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE NA PREDLOG ZAKONA O RATIFIKACIJI
                  SPORAZUMA MED VLADO REPUBLIKE SLOVENIJE IN VLADO ROMUNIJE O VOJNIH GROBIŠČIH.</title>
               </p>
               <p>Predlog zakona je v obravnavo Državnemu zboru predložila Vlada. Kot matično delovno
               telo ga je obravnaval Odbor za zunanjo politiko, ki je Državnemu zboru poslal pisno
               poročilo. Prijavljenih k razpravi ni. Matično delovno telo ni sprejelo nobenih
               amandmajev, zato tudi na seji Državnega zbora ni mogoče vlagati amandmajev. Odločamo
               o predlogu zakona.</p>
               <p>Glasujemo. Navzočih je 73 poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Zaključujem to točko dnevnega reda.</p>
               <p>Prehajamo na <title>15. TOČKO DNEVNEGA REDA, TO JE NA PREDLOG ZAKONA O RATIFIKACIJI
                  SPORAZUMA MED VLADO REPUBLIKE SLOVENIJE IN SVETOM MINISTROV BOSNE IN HERCEGOVINE O
                  ZAPOSLOVANJU DRŽAVLJANOV BOSNE IN HERCEGOVINE V REPUBLIKI SLOVENIJI IN PROTOKOLA O
                  IZVAJANJU SPORAZUMA MED VLADO REPUBLIKE SLOVENIJE IN SVETOM MINISTROV BOSNE IN
                  HERCEGOVINE O ZAPOSLOVANJU DRŽAVLJANOV BOSNE IN HERCEGOVINE V REPUBLIKI SLOVENIJI.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade, če to želi.</p>
               <p>Gospod dr. Božo Cerar, državni sekretar na Ministrstvu za zunanje zadeve,
               izvolite.</p>
            </sp>
            <sp xml:id="SDZ6-Redna-08-2012-11-21.sp250">

               <speaker>DR. BOŽO CERAR:</speaker>

               <p>Spoštovane poslanke in spoštovani poslanci!</p>
               <p>Podlaga za pripravo sporazuma na eni strani izhaja iz interesa obeh držav za
               sklenitev tovrstnega sporazuma, na drugi strani pa tudi iz potrebe Republike
               Slovenije po oblikovanju celovite, načrtovane in selektivne imigracijske politike.
               Slovenija meni, da selektivnost oziroma skrbno načrtovanje ni nekaj negativnega,
               temveč predstavlja priložnost za migrante, državo priselitve in državo izvora. Načela
               in rešitve, zapisane v besedilu sporazuma, temeljijo na referenčnem okviru politik
               Evropske unije na področju celovite migracijske politike, katerih pomemben del
               predstavlja tudi spodbujanje sklepanja bilateralnih sporazumov držav članic Evropske
               unije s tretjimi državami, v smislu boljšega upravljanja z nezakonitimi migracijami
               in promocije krožne migracije. Ob tem smo upoštevali tudi interes Bosne in
               Hercegovine, da se delavci, njihovi državljani vračajo nazaj v svojo državo ter se
               poskušajo ponovno integrirati v izvorno družbo, ter s svojimi na novo pridobljenimi
               izkušnjami in poklicnimi znanji obogatijo njihov trg dela.</p>
               <p>Rad bi poudaril, da sporazum določa pogoje zaposlovanje državljanov Bosne in
               Hercegovine v Sloveniji na ugodnejši način od obstoječe nacionalne zakonodaje na
               področju zaposlovanja tujcev. Ne posega na področje prebivanja oziroma trajnega
               priseljevanja.</p>
               <p>Ministrstvo za delo je na očitke v javnem pozivu Zveze svobodnih sindikatov
               Slovenije ustrezno oziroma podrobno odgovorilo in očitke zavrnilo. Ne nazadnje bi rad
               izpostavil dejstvo, da je bil osnutek teksta sporazuma s socialnimi partnerji
               usklajen že leta 2009, sam sporazum podpisan leta 2011 in bosanska stran ga je med
               tem že tudi ratificirala. Hvala lepa.</p>
            </sp>
            <sp xml:id="SDZ6-Redna-08-2012-11-21.sp251">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Predlog zakona je kot matično delovno telo obravnaval Odbor za zunanjo politiko,
               zato zdaj dajem besedo za predstavitev poročila odbora gospodu Jožefu Horvatu,
               predsedniku odbora.</p>
            </sp>
            <sp xml:id="SDZ6-Redna-08-2012-11-21.sp252">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Kolegice in kolegi, spoštovani gospod državni sekretar
               dr. Božo Cerar s sodelavcem!</p>
               <p>Odbor za zunanjo politiko je na svoji 14. seji 14. novembra 2012 obravnaval Predlog
               zakona o ratifikaciji sporazuma med Vlado Republike Slovenije in Svetom ministrov
               Bosne in Hercegovine o zaposlovanju državljanov Bosne in Hercegovine v Republiki
               Sloveniji in protokola o izvajanju sporazuma med Vlado Republike Slovenije in Svetom
               ministrov Bosne in Hercegovine o zaposlovanju državljanov Bosne in Hercegovine v
               Republiki Sloveniji, ki ga je Državnemu zboru v obravnavo predložila Vlada.</p>
               <p>Odbor je pri obravnavi upošteval mnenje Zakonodajno-pravne službe, ki k besedilu
               predloga zakona ni imela pripomb. Člani odbora so prejeli tudi pisni poziv Zveze
               svobodnih sindikatov Slovenije ob obravnavi predloga zakona. V razpravi je poslanec
               Samo Bevk povzel opozorila, ki jih je v svojem pozivu izpostavila Zveza svobodnih
               sindikatov Slovenije in pozval predstavnike Vlade, da podajo dodatna pojasnila. Ker
               na seji ni bilo predstavnikov Ministrstva za delo, družino in socialne zadeve, je
               podal proceduralni predlog, da odbor prekine obravnavo te točke dnevnega reda, dokler
               odboru ne bodo posredovana ustrezna pojasnila. Ostali člani odbora so menili, da bi
               bilo glede na to, da gre za predlog zakona o ratifikaciji mednarodnega sporazuma, ki
               je bil dogovorjen in podpisan s strani Vlade Republike Slovenije in Sveta ministrov
               Bosne in Hercegovine, nesmiselno zavlačevati in s tem še podaljševati agonijo
               delavcev. Po glasovanju o proceduralnem predlogu, da se prekine obravnava točke in se
               počaka na pojasnilo Vlade, ki pa ni bil sprejet, je Poslanska skupina Socialnih
               demokratov napovedala odsotnost vseh članov poslanske skupine v skladu z drugim
               odstavkom 65. člena Poslovnika Državnega zbora pri nadaljnji obravnavi te točke
               dnevnega reda. Po končani razpravi je odbor glasoval o vseh členih predloga zakona
               skupaj in jih sprejel.</p>
               <p>Naj ob tem še dodam, da je bil Državnemu zboru 19. 11. 2012 posredovan tudi odziv
               ministra za delo, družino in socialne zadeve mag. Andreja Vizjaka na javni poziv
               Zveze svobodnih sindikatov, ki ste ga prejeli. Ker k predlogu zakona na matičnem
               delovnem telesu ni bil sprejet noben amandma, Odbor za zunanjo politiko Državnemu
               zboru predlaga, da Predlog zakona o ratifikaciji sprejme v predloženem besedilu.
               Hvala lepa.</p>
            </sp>
            <sp xml:id="SDZ6-Redna-08-2012-11-21.sp253">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Sledi predstavitev stališč poslanskih skupin, in sicer je prijavljena samo ena
               poslanska skupina – Pozitivna Slovenija.</p>
               <p>Besedo ima gospod Roman Jakič.</p>
            </sp>
            <sp xml:id="SDZ6-Redna-08-2012-11-21.sp254">

               <speaker>ROMAN JAKIČ (PS PS):</speaker>

               <p>Spoštovani predsednik, hvala za besedo. Spoštovani kolegice, kolegi, državni
               sekretar!</p>
               <p>S tem predlogom Zakona o ratifikaciji se je odprlo kar nekaj vprašanj v zvezi s
               problematiko emigrantskih delavcev v Republiki Sloveniji. Na splošno lahko to
               problematiko razdelimo na delovno in bivalno. Delovna problematika se najbolj
               simptomatično kaže v gradbenih podjetjih, kjer so najbolj boleče izkušnje delavcev
               neplačevanja pokojninskih prispevkov, regresov, zavarovanja ter nepodaljšanja
               delovnih pogodb. Delavci, ki nimajo osebnih delovnih dovoljenj, nimajo niti pravice
               svobodne izbire delodajalcev na slovenskem trgu, zaradi tega pogosto delajo na črno
               pa tudi bivajo pogosto na črno. Bivalna problematika pa se kaže skozi pomanjkljivo
               zakonodajo Republike Slovenije, ki preslabo ureja minimalne standarde v samskih
               domovih, zaradi česar so tamkaj bivajoči izpostavljeni premajhnemu bivalnemu
               prostoru, pomanjkanju prostorov, pomanjkljivim sanitarijam, standardom ter slabemu
               oskrbovanju delavskega doma. Poleg tega so delavci pogosto deležni socialne
               segregacije, pomanjkanja nujnih informacij ter občasno celo nepravnega in
               nepravičnega izseljevanja iz samskih domov. Bi bilo zelo lepo, če bi prebrali
               diplomsko nalogo Filozofske fakultete, gospoda Žiga Podgornika Jakina, ki opisuje
               problematiko teh nevidnih delavcev pri gradbenih podjetjih Vegrad in SCT. Jaz bi se
               tudi dotaknil pisma, ki smo ga dobili vsi člani Zveze svobodnih sindikatov Slovenije,
               kjer v resnici opozarjajo, da bo sporazum postavil delavce iz Bosne in Hercegovine v
               diskriminatoren položaj glede na delavce iz drugih držav in opozarja na počasnost
               mednarodne diplomacije. Ampak če sem prav razumel državnega sekretarja, je sporazum o
               socialnem zavarovanju med Republiko Slovenijo in Bosno in Hercegovino podpisan, kar
               pomeni, da en del tega očitka Zveze svobodnih sindikatov odpade, kar nas zelo
               veseli.</p>
               <p>Sporazum, ki je bil pripravljen v času ministrovanja dr. Svetlika in podpisan junija
               lani, ureja pogoje in postopke zaposlovanja delavcev migrantov iz BiH v Republiki
               Sloveniji, načela sporazuma sledijo referenčnemu okviru politik EU na področju
               celovite migracijske politike, s poudarkom seveda na krepitvi partnerskega dialoga s
               tretjimi državami, pomenu krožnih migracij, zmanjševanja učinka, bega možganov ter
               etičnega kadrovanja. Sporazum tako določa pogoje in obseg zaposlovanja državljanov
               BiH v RS, pogoje in postopke za izdajo delovnih dovoljenj, obveznosti in dolžnosti
               delodajalcev in delavcev migrantov, spodbujanje integracijskih procesov za vključitev
               na trg dela in v družbo države zaposlitve in reintegracija procesov po vrnitvi v
               državo izvora ter pogoje za ponovno vrnitev v državo zaposlitve. Če bi malo za šalo
               malo zares rekel o politiki, kakršni smo priča v Republiki Sloveniji, je samo še
               vprašanje časa, kdaj bo nastala potreba za ratifikacijo še kakšnega podobnega
               sporazuma, ampak bo takrat vlogo BiH v sporazumu odigrala kar Slovenija, saj smo
               priča številnemu odseljevanju in begu možganov.</p>
               <p>Poslanska skupina Pozitivna Slovenija podpira predlog zakona in bo glasovala za
               zakon.</p>
            </sp>
            <sp xml:id="SDZ6-Redna-08-2012-11-21.sp255">

               <speaker>PREDSEDNIK DR. GREGOR VIRANT:</speaker>

               <p>Končali smo s predstavitvijo stališč poslanskih skupin. Ker matično delovno telo v
               okviru druge obravnave ni sprejelo nobenega amandmaja, amandmajev na seji zbora ni
               mogoče vlagati, zato prehajamo na odločanje o predlogu zakona.</p>
               <p>Glasujemo. Navzočih je 73 poslank in poslancev, za je glasovalo 72, proti 1.</p>
               <p><stage>(Za je glasovalo 72.)</stage> <stage>(Proti 1.)</stage></p>
               <p>Ugotavljam, da je zakon sprejet in zaključujem to točko dnevnega reda.</p>
               <p>Prehajamo pa na <title>16. TOČKO DNEVNEGA REDA, TO JE NA ZAKONA O RATIFIKACIJI
                  SPORAZUMA MED VLADO REPUBLIKE SLOVENIJE IN VLADO KRALJEVINE ŠVEDSKE O IZMENJAVI IN
                  MEDSEBOJNEM VAROVANJU TAJNIH PODATKOV.</title>
               </p>
               <p>Predlog je v obravnavo zboru predložila Vlada. Kot matično delovno delavno telo ga
               je obravnaval Odbor za zunanjo politiko, ki je zboru tudi pisno poročal.</p>
               <p>Prijavljenih k razpravi ni. Amandmajev ni bilo sprejetih na matičnem delavnem
               telesu, zato jih tudi na seji zbora ni mogoče vlagati in prehajamo na odločanje o
               predlogu zakona.</p>
               <p>Glasujemo. Navzočih je 76 poslank in poslancev, za je glasovalo 75, proti 1.</p>
               <p><stage>(Za je glasovalo 75.)</stage> <stage>(Proti 1.)</stage></p>
               <p>Ugotavljam, da je zakon sprejet in zaključujem to točko dnevnega reda.</p>
               <p>Prehajamo na <title>17. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA O SPREMEMBI SPORAZUMA MED VLADO REPUBLIKE SLOVENIJE IN
                  VLADO RUSKE FEDERACIJE O SODELOVANJU PRI GRADNJI IN DELOVANJU PLINOVODA NA OZEMLJU
                  REPUBLIKE SLOVENIJE.</title>
               </p>
               <p>Predlog zakona je v obravnavo zboru predložila Vlada. Obravnaval ga je odbor za
               zunanjo politiko, Državnemu zboru pisno poročal. Prijavljenih k razpravi ni. Na
               matičnem delovnem telesu ni bilo amandmajev. Lahko preidemo na odločanje o predlogu
               zakona.</p>
               <p>Glasujemo. Navzočih je 76 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Zaključujem to točko dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA O SODELOVANJU PRI ZAŠČITI PRIČ.</title>
               </p>
               <p>Predlog je predložila vlada. Obravnaval ga je Odbor za zunanjo politiko in Državnemu
               zboru pisno poročal. Prijavljenih k razpravi ni. Amandmajev na delovnem telesu ni
               bilo, zato prehajamo na odločanje o predlogu zakona.</p>
               <p>Glasujemo. Navzočih je 76 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Zaključujem to točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE NA PREDLOG ZAKONA O SPREMEMBAH
                  ZAKONA O RATIFIKACIJI KONVENCIJE O CIVILNOPRAVNIH VIDIKIH MEDNARODNE UGRABITVE
                  OTROK.</title>
               </p>
               <p>Predlog je predložila Vlada. Obravnaval ga je Odbor za zunanjo politiko in Državnemu
               zboru pisno poročal. Prijavljenih k razpravi ni. Amandmajev na delovnem telesu ni
               bilo, zato prehajamo na odločanje o predlogu zakona.</p>
               <p>Glasujemo. Navzočih je 75 poslank in poslancev, za je glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Zaključujem to točko dnevnega reda.</p>
               <p>Prehajamo na <title>20. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI PROTOKOLA O POMISLEKIH IRSKEGA NARODA O LIZBONSKI POGODBI.</title>
               </p>
               <p>Predlog je predložila Vlada. Obravnaval ga je Odbor za zunanjo politiko in Državnemu
               zboru pisno poročal. Prijavljenih k razpravi ni. Amandmajev na delovnem telesu ni
               bilo, zato prehajamo na odločanje o predlogu zakona.</p>
               <p>Glasujemo. Navzočih je 74 poslank in poslancev, za je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA – MANDATNO-VOLILNE ZADEVE.</title>
               </p>
               <p>Imamo eno takšno zadevo, in sicer obvestilo Okrajnega sodišča v Lenartu o vloženem
               obtožnem predlogu zoper poslanca mag. Ivana Vogrina. Obvestilo je posredovalo Okrajno
               sodišče v Lenartu. Obravnavala ga je Mandatno volilna komisija kot matično delovno
               telo in Državnemu zboru pisno poročala.</p>
               <p>Odločali pa bomo o naslednjem predlogu sklepa, ki ga je dala Mandatno-volilna
               komisija: Državni zbor na podlagi tretjega odstavka 83. člena Ustave ter 22. člena
               zakona o poslancih v zvezi z obvestilom Okrajnega sodišča v Lenartu z dne 19. oktobra
               2012 o vloženem obtožnem predlogu zoper poslanca Državnega zbora mag. Ivana Vogrina
               zaradi suma storitve kaznivega dejanja zlorabe uradnega položaja ali uradnih pravic
               po drugem, v zvezi s prvim odstavkom 261. člena Kazenskega zakonika, ne prizna
               imunitete poslancu Državnega zbora mag. Ivanu Vogrinu in dovoli vodenje kazenskega
               postopka.</p>
               <p>Na podlagi prvega odstavka 207. člena Poslovnika Državni zbor o tem predlogu odloča
               brez razprave. Glasujemo o predlogu, da se ne prizna imuniteta.</p>
               <p>Glasujemo. Navzočih je 74 poslank in poslancev, za je glasovalo 68, proti 2.</p>
               <p><stage>(Za je glasovalo 68.)</stage> <stage>(Proti 2.)</stage></p>
               <p>Sklep je sprejet.</p>
               <p>S tem zaključujem to točko dnevnega reda in zaključujem tudi 8. sejo Državnega
               zbora. Hvala lepa, kolegice in kolegi! <title>Seja je bila končana 21. novembra 2012 ob
                  18.44.</title>
               </p>
            </sp>
         </div>
      </body>
   </text>
</TEI>
