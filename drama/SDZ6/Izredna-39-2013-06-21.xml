<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Izredna-39-2013-06-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|4ED3B5234BF29075C1257BEB003EE559</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=4ED3B5234BF29075C1257BEB003EE559</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-39-2013-06-21.DZ" n="39">
               <name>Izredna</name>
               <date when="2013-06-21"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-39-2013-06-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">39. izredna seja</stage>
            <stage type="chairman">Sejo je vodil predsednik Državnega zbora Janko Veber. </stage>
            <stage type="time">Seja se je začela ob 12. uri. </stage>


            <sp xml:id="SDZ6-Izredna-39-2013-06-21.sp1">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 39. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
               poslanci: gospa Maja Dimitrovski, gospa Iva Dimic, mag. Melita Župevc za pričetek
               seje, gospod Roberto Battelli, gospod Jakob Presečnik, gospod Mihael Prevc in gospod
               Marijan Pojbič. Na sejo sem vabil predstavnike Vlade. Vse lepo pozdravljam.</p>
               <p>Prehajamo na <title>določitev dnevnega reda</title> 39. izredne seje Državnega zbora.
               Predlog dnevnega reda ste prejeli v torek, 18. junija 2013, s sklicem seje. O
               predlogu dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za širitev dnevnega reda seje nisem prejel, zato zboru
               predlagam, da za današnjo sejo določi dnevni red, kot ste ga prejeli s sklicem.</p>
               <p>Prehajamo na odločanje o dnevnem redu in prosim vas, da preverite delovanje
               glasovalnih naprav.</p>
               <p>Glasujemo. Navzočih je 48 poslank in poslancev, za je glasovalo 47, proti nihče.</p>
               <p>(Za je glasovalo 47.) (Proti nihče.)</p>
               <p>Ugotavljam, da je dnevni red 39. izredne seje zbora določen.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA SKLEPA O
                  SOGLASJU K ODTUJITVI NALOŽB REPUBLIKE SLOVENIJE, KAPITALSKE DRUŽBE POKOJNINSKEGA
                  IN INVALIDSKEGA ZAVAROVANJA, D. D., SLOVENSKE ODŠKODNINSKE DRUŽBE, D. D., MODRE
                  ZAVAROVALNICE, D. D., DSU, DRUŽBE ZA SVETOVANJE IN UPRAVLJANJE, D. O. O., IN
                  POSEBNE DRUŽBE ZA PODJETNIŠKO SVETOVANJE, D. D.</title>
               </p>
               <p>Predlog sklepa je v obravnavo zboru predložila Vlada na podlagi desetega, enajstega
               ter dvanajstega odstavka 38. člena Zakona o Slovenskem državnem holdingu.</p>
               <p>Za dopolnilno obrazložitev predloga sklepa dajem besedo predstavniku Vlade, in sicer
               dr. Urošu Čuferju, ministru za finance.</p>
            </sp>
            <sp xml:id="SDZ6-Izredna-39-2013-06-21.sp2">

               <speaker>DR. UROŠ ČUFER:</speaker>

               <p>Spoštovani predsednik Državnega zbora, spoštovani poslanke in poslanci! Hvala za
               vašo pozornost.</p>
               <p>Pred vami je prvi paket privatizacije, ki je kamenček v mozaiku celotne ekonomske
               politike, ki smo jo pripravili in ki je tudi razložena v nacionalnem razvojnem
               programu in programu stabilnosti. Vidimo, da poslovni model Slovenije, takšen kot je
               sedaj, ne deluje. Temelji na veliki meri kredita, na navzkrižnem lastništvu in se
               odraža v relativno slabi kvaliteti korporativnega upravljanja. Kriza, v kateri smo
               zadnjih pet let, je pokazala vse slabosti, ranljivost in tudi nevzdržnost takšnega
               modela. Zato smo pripravili oziroma pripravljamo dopolnitve Zakona o Slovenskem
               državnem holdingu, ki bo peljal v smeri izboljšanja korporativnega upravljanja in
               celovite strategije in klasifikacije naložb. Ena bo pripravljena še pred poletjem in
               druga po poletju, v kateri se bomo dotaknili tudi korporativnega upravljanja in
               privatizacije, ki sta med seboj močno povezana, ker več kot imamo enega in boljše kot
               imamo korporativno upravljanje, manjša je potreba po drugem.</p>
               <p>Glede na to, da je pred nami ta naloga in potreba, da določene stvari tudi prodamo,
               da jih prestavimo v privatni sektor, smo se odločili, da se bomo tega lotili na
               relativno pragmatičen način. Zaradi tega smo dali v prvo fazo paket 15 podjetij, ki
               je sestavljen iz relativno heterogene skupine podjetij in na katerih bomo poskušali
               doseči prve korake na tem področju. Na področju privatizacije bi rekel, da je
               Slovenija v zadnjem času relativno nekredibilna, saj smo se tega večkrat lotili,
               velikokrat smo o tem tudi govorili, le redkokdaj pa se je kakšna stvar tudi
               zaključila. Če želimo to izpeljati čim bolj kvalitetno in maksimizirati ceno, je
               pomembno, da nekredibilnost zmanjšamo in se postopka lotimo transparentno,
               profesionalno in z veliko mero profesionalnosti. Odločili smo se, da se bomo tega
               postopka lotili maksimalno transparentno, kot sem že omenil, in profesionalno.
               Poskušali bomo vzpostaviti kontrolni mehanizem, ki bo onemogočil in zmanjšal čim
               manjšo možnost raznih zlorab. Pričakujemo, da bodo lahko to izpeljali relativno
               kvalitetno. Najlepša hvala za vašo pozornost.</p>
            </sp>
            <sp xml:id="SDZ6-Izredna-39-2013-06-21.sp3">

               <speaker>PREDSEDNIK JANKO VEBER:</speaker>

               <p>Hvala ministru za dopolnilno obrazložitev predloga sklepa.</p>
               <p>Predlog sklepa je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo predsedniku odbora gospodu
               Bojanu Starmanu.</p>
            </sp>
            <sp xml:id="SDZ6-Izredna-39-2013-06-21.sp4">

               <speaker>BOJAN STARMAN (PS DL):</speaker>

               <p>Hvala lepa za besedo, gospod predsednik. Lep pozdrav vsem skupaj!</p>
               <p>Odbor za finance in monetarno politiko je na 59. nujni seji dne 14. 6. 2013 kot
               matično delovno telo obravnaval Predlog sklepa o soglasju k odtujitvi naložb
               Republike Slovenije, Kapitalske družbe pokojninskega in invalidskega zavarovanja, d.
               d., Slovenske odškodninske družbe, d. d., Modre zavarovalnice, d. d., DSU, družbe za
               svetovanje in upravljanje, d. o. o., in Posebne družbe za podjetniško svetovanje, d.
               d., ki ga je Državnemu zboru v obravnavo predložila Vlada. Pripomb Zakonodajno-pravne
               službe nismo prejeli. Seji so prisostvovali predstavnice in predstavniki Ministrstva
               za finance, Kad, Sod, Modra zavarovalnica, DSU, Posebna družba za podjetniško
               svetovanje ter Zakonodajno-pravna služba. Uvodno dopolnilno obrazložitev k predlogu
               sklepa je podal minister za finance.</p>
               <p>Predstavnica Zakonodajno-pravne službe je v nadaljevanju navedla, da na predloženi
               akt služba nima pripomb. V razpravi so člani odbora izrazili naslednje pomisleke, in
               sicer glede samega koncepta prodaje in glede nepreglednosti prodaje podjetij, saj
               niso znani kriteriji, po katerih se določa, katera podjetja se prodaja in kdo bo
               vodil postopke prodaje. Zanimalo jih je tudi kako bosta v postopek prodaje vključena
               Komisija za preprečevanje korupcije in Računsko sodišče. Prav tako so izrekli
               pričakovanja glede čimprejšnje predložitve klasifikacije in smernic, da bo jasno
               opredeljeno, katere naložbe so za Slovenijo strateške. Menili so, da je treba omejiti
               delovanje politike v gospodarstvu, saj politika zmanjšuje ceno pri prodaji in manjša
               kredibilnost države pri prodaji podjetij. Ocenili so, da do zdaj ni bilo pravnih
               pravil glede upravljanja državnih naložb ter da je bilo upravljanje razpršeno in tudi
               zelo slabo. Nekaj poslancev je imelo pomisleke glede morebitnega konflikta interesov
               pri prodaji posameznih podjetij, saj so lastniki delnic v teh podjetjih.</p>
               <p>V odgovor je minister povedal, da Vlada načrtuje novo strategijo v jeseni, saj za
               prenos terjatev in oceno vrednosti potrebuje nekaj časa. Povedal je, da je cilj
               transparentna in uspešna prodaja. Prav tako je kot možnost omenil morebitno
               podeljevanje dolgoročnih koncesij. Glede prodaje in postopkov je povedal, da bodo pri
               tem sodelovali zunanji in naši strokovnjaki ter morda tudi nadzorna komisija. Odbor
               je v skladu s 128. členom Poslovnika Državnega zbora glasoval o predlogu sklepa in ga
               sprejel. Ker k predlogu sklepa na matičnem delovnem telesu niso bili sprejeti
               amandmaji, Odbor za finance in monetarno politiko Državnemu zboru predlaga, da
               Predlog sklepa o soglasju k odtujitvi naložb Republike Slovenije, Kapitalske družbe
               pokojninskega in invalidskega zavarovanja, d. d., Slovenske odškodninske družbe, d.
               d., Modre zavarovalnice, d. d., DSU, družbe za svetovanje in upravljanje, d. o. o.,
               in Posebne družbe za podjetniško svetovanje, d. d.,  EPA 1193-VI  sprejme v predloženem besedilu. Hvala lepa.</p>
            </sp>
            <sp xml:id="SDZ6-Izredna-39-2013-06-21.sp5">

               <speaker>PREDSEDNIK JANKO VEBER:</speaker>

               <p>Hvala tudi vam za predstavitev poročila odbora.</p>
               <p>Sledi predstavitev stališč poslanskih skupin. Gospod Matjaž Han bo predstavil
               stališče Poslanske skupine Socialnih demokratov.</p>
            </sp>
            <sp xml:id="SDZ6-Izredna-39-2013-06-21.sp6">

               <speaker>MATJAŽ HAN (PS SD):</speaker>

               <p>Predsednik, hvala lepa. Minister, spoštovane in spoštovani!</p>
               <p>Danes je pred nami sklep o soglasju Državnega zbora k prodaji 15 podjetij v posredni
               in neposredni državni lasti. Socialni demokrati si želimo in pričakujemo, da je
               dokument več kot zgolj soglasje, in sicer tudi zagotovilo, da se konča s prakso ne
               najbolj posrečene zgodbe upravljanja s slovenskim državnim premoženjem in da se
               slovenskemu gospodarstvu, predvsem pa delavkam in delavcem, obeta boljša prihodnost.
               Če želimo ali ne, je treba priznati, da se je v malhi upravljanja z državnim
               premoženjem vse od obdobja osamosvojitve nabralo kup škodljive navlake. Politično
               kadrovanje, boj za prestiž in netransparentnost so v veliki meri botrovali današnjemu
               odločanju. Imamo nemalo primerov izrazito slabih praks, ko se je država v svoji
               mačehovski drži odpovedovala skupnemu premoženju v korist okoriščanja posameznih
               elit, ki so blizu tej ali oni politični opciji spretno izkoriščale njim dane
               privilegije. Vse to je vodilo v tako imenovano tajkunizacijo, ki je za časa
               konjunkture uživala v sadovih hitro pridobljenega premoženja.</p>
               <p>Danes, v času krize, pa je ostalo na kupe izčrpanih in hirajočih podjetij, ki jih
               pestijo veliki dolgovi. Tako moramo odločitev sprejeti v času, ko nam ni naklonjen in
               ki terja od nas resen premislek, kje je država kot lastnica padla na izpitu. Zamudili
               smo priložnost, dragi moji, da bi konkretneje prevetrili, kaj vse se je z državnim
               premoženjem dogajalo vsaj 20 let ter odločitve preprosto dali v kategorijo dobrih ali
               slabih. Resnica je verjetno nekje vmes, in Socialni demokrati smo vseskozi
               opozarjali, da je treba poiskati optimalen način, ki bo na podlagi tehtanja možnih
               argumentov kar najbolj določil, katera podjetja imajo pod državno taktirko še
               priložnost za razvoj. Prepričani smo, da bi to ustrezna strategija upravljanja z
               državnim premoženjem tudi pokazala.</p>
               <p>Želimo si, da bi lahko danes z mirnejšo roko potrdili ta sklep, vendar nas slabe
               ekonomske napovedi niso pustile ravnodušne. Zato smo se odločili, da je tako za
               ekonomsko kot tudi za politično stabilnost države bolje, da se preseže blokado, v
               kateri je ta moment Slovenija in se gre korak naprej. Vendar pa je še pred tem treba
               odgovoriti na vprašanja, zakaj prodajati. Tukaj moramo biti iskreni in si naliti
               čistega vina. V prodajo nas silijo težke gospodarske razmere in nezavidljiva
               javnofinančna situacija. V okoliščinah, ko se država zelo težko zadolžuje pod
               ugodnimi pogoji, in ko je politika pretiranega obdavčevanja lahko zelo vprašljiva, je
               verjetno prav, da se odločimo za delno odprodajo državnega premoženja. V nasprotnem
               primeru bi bili zelo verjetno prisiljeni na grob način posegati v socialno državo,
               kar pa za nas, spoštovani, za Socialne demokrate nikoli ne more biti sprejemljivo.</p>
               <p>Socialni demokrati zato vidimo to prodajo zlasti kot poroštvo, vsaj za ohranitev
               sedanjega nivoja socialnih pravic, kakovostnega javnega šolstva in javnega zdravstva.
               Da pri tem ne bo pomote, kot legitimne sprejemamo tudi različne pomisleke o tem
               postopku prodaje, tako o času prodaje kot tudi o izboru podjetij, poudarjamo pa, da
               je v tem trenutku nujno stvari oceniti realno in objektivno ter sprejeti odločitev
               predvsem na podlagi tehtne ter racionalne presoje, ne pa morebiti na podlagi čustev
               ali celo populizma. Zaradi tega ni slučaj, da smo že v začetku postopka prodaje
               državnih deležev v 15 podjetjih želeli od predlagatelja, Ministrstva za finance,
               pridobiti na eni strani več podrobnejših pojasnil o vsebinskih razlogih za izbiro teh
               podjetij in na drugi strani jasna zagotovila o tem, da bodo vsi postopki v prodaji
               potekali transparentno. Dobili smo tudi zagotovila predlagatelja o tem, da bosta v
               postopku prodaje zasledovana dva ključna cilja, ki ju Socialni demokrati postavljamo
               kot temeljna predpogoja vsake prodaje. Prvi je doseganje najvišje možne cene pri
               prodaji državnih deležev v podjetjih, in drugi je izbira optimalnega vlagatelja, ki
               bo vsaj na srednji rok zagotovil dodatna delovna mesta ter prispeval k razvoju
               slovenskega trga oziroma poslovnega okolja.</p>
               <p>Spoštovane in spoštovani! Danes je pričetek poletja, časa, ki ga ponazarjata
               optimizem in svetloba. V luči te simbolike upam, da je danes dober začetek novega in
               boljšega tudi za slovensko gospodarstvo ter najpomembnejše – za slovenske državljanke
               in državljane in delavke in delavce. Hvala lepa.</p>
            </sp>
            <sp xml:id="SDZ6-Izredna-39-2013-06-21.sp7">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Marko Pavlišič bo predstavil stališče Poslanske skupine Državljanske liste.
           </p>
            </sp>
            <sp xml:id="SDZ6-Izredna-39-2013-06-21.sp8">

               <speaker>MARKO PAVLIŠIČ (PS DL):</speaker>

               <p>Predsednik, spoštovani minister s sodelavcema, spoštovani visoki zbor!</p>
               <p>V Državljanski listi od ustanovitve stranke dalje konsistentno zagovarjamo izstop
               države iz gospodarstva. Ob hitrem in površinskem premisleku se ni težko strinjati z
               mislijo nasprotnikov prodaje, da je za izstop treba počakati na pravi čas in ugodno
               ceno, vendar nam natančnejši pogled razkrije nevarnost takšnega razmišljanja. Zadnji
               primer je prodaja Mercatorja, kjer je čakanje na pravi čas prodajalce Mercatorja
               stalo v samo enem letu več kot 100 milijonov evrov. Čakanje pravega časa in prave
               cene je osnovna dejavnost špekulantov na finančnih trgih. V Državljanski listi
               menimo, da so politika in z njo povezani lobiji v preteklosti s premoženjem
               državljanov že preveč špekulirali. Mnenje Državljanske liste je bilo in bo, da je
               treba takemu razsipnemu, nepreglednemu, centralno vodenemu političnemu vmešavanju v
               gospodarske družbe narediti konec in s tem družbam omogočiti normalen razvoj,
               državljane pa rešiti stroškov slabega upravljanja in neprestanih dokapitalizacij.</p>
               <p>Naše mnenje je, da je edina dolgoročna rešitev prodaja, in sicer ne le teh 15
               podjetij, temveč večine kapitalskih naložb države. OECD in Evropska komisija že dalj
               časa opozarjata, da bi bilo smiselno, če ne celo nujno, da Slovenija zmanjša svojo
               lastniško vlogo v državnem gospodarstvu. Obseg vpletenosti države v lastniški
               strukturi in upravljanju gospodarstva je v Sloveniji po raziskavah OECD nenavaden za
               razvite tržne ekonomije. V raziskavi Product Market Regulation, ki jo je OECD objavil
               oktobra 2010, je na lestvici lastništva države Slovenija dosegla oceno 3,86, kar jo
               uvršča v sam vrh raziskave. Za primerjavo naj omenimo, da sta od obravnavnih držav
               najvišjo oceno dosegli Rusija, 4,28, in Kitajska, 5,33. Od obravnavanih držav je
               Sloveniji najbolj primerljiva Estonija, ki dosega vrednost 2,24, medtem ko je
               povprečje OECD 2,93. To nakazuje, da je obseg državne lastnine v Sloveniji znatno nad
               povprečjem OECD.</p>
               <p>Tudi kvaliteta upravljanja državnega premoženja je bila s strani mednarodnih
               organizacij pogosto deležna kritik. Če bi bilo upravljanje premoženja ustrezno, za
               kar je nujen umik politike iz upravljanja, verjetno o prodaji niti ne bi razmišljali.
               Temu žal ni tako. Politika nikoli ni znala oziroma hotela zapustiti bogatih vrtičkov
               in dobičkov državnih podjetij. Ta so bila pogosto od države podprti monopolisti in so
               svoje dobičke ustvarjala s praznjenjem denarnic državljanov. Monopolistično izgubo so
               pokrili državljani, dobičke pa so si razdelili razni lobiji, ki takoj, ko je odprta
               debata o prodaji državnega premoženja, z vsemi topovi streljajo po zagovornikih
               prodaje in uporabljajo visoko leteče besede o nacionalnem interesu in državni
               srebrnini. Opevana državna srebrnina je zaradi slabega upravljanja in izčrpavanja z
               leti zarjavela, in če nadaljujemo z odlašanjem ukrepanja, bo počasi v celoti
               izginila. Takrat ne bomo mogli govoriti niti o prodaji, še celo o razprodaji ne,
               lahko bomo le žalostno ugotovili, da nam v najboljšem primeru ni ostalo nič, precej
               verjetneje pa nam bodo ostali dolgovi in spomin na preštevilčne dokapitalizacije ter
               šum nacionalnega interesa v ušesih.</p>
               <p>Zadolževati se po občutno višjih obrestnih merah, kot je donos nestrateških naložb
               države, je ekonomsko nesmiselno in nesprejemljivo. Tega dober gospodar ne počne. Za
               nove naložbe države je pri visokih obrestnih merah precej bolj smiselna prodaja
               obstoječih naložb kot pa novo zadolževanje. Veliko je bilo govora o tem, da bi
               najprej morali sprejeti strategijo upravljanja, nato pa na osnovi tega pristopiti k
               temu, kar bi za posamezno podjetje določila strategija. V nekaterih primerih je to
               odprodaja v celoti, v drugih zadržanje kontrolnega deleža, v primeru strateških
               naložb pa tudi polno lastništvo. Vendar nas zgodovina uči, da če nečesa ne želiš
               spremeniti, ustanoviš komisijo in napoveš strategijo. Le-to potem odpira obilo
               možnosti, da se zakrijejo pravi nameni in zavlačuje postopke.</p>
               <p>V Državljanski listi podpiramo prodajo nestrateških naložb novim strateškim
               lastnikom, lastnikom z vizijo in sredstvi, ki bodo omogočila nov razvoj, najsi bo
               domači ali tuji. Obravnavni sklep zato v Državljanski listi pozdravljamo in ga bomo z
               veseljem podprli. Hvala.</p>
            </sp>
            <sp xml:id="SDZ6-Izredna-39-2013-06-21.sp9">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Franc Bogovič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Izredna-39-2013-06-21.sp10">

               <speaker>FRANC BOGOVIČ (PS SLS):</speaker>

               <p>Lep dober dan, spoštovani predsednik, kolegice, kolegi, spoštovani minister s
               sodelavcema!</p>
               <p>V Slovenski ljudski stranki delimo mnenje mnogih izmed vas in tudi širše slovenske
               javnosti, da se v 20 letih res nismo proslavili kot dobri upravljavci državnega
               premoženja, in da je treba v naslednjih letih in naslednjih mesecih narediti korake
               naprej tudi na področju upravljanja s tem državnim premoženjem in na področju
               pospešitve privatizacije. Osnovni namen, osnovni cilj, ki mu pri tem želimo slediti,
               je, da iščemo strateške lastnike, lastnike, ki bodo podjetjem pripeljali svež
               kapital, ki ga nujno potrebujemo, in tudi lastnike, ki bodo pospešili razvoj teh
               podjetij. Nikakor pa nismo za to, da gre zgolj za neko razprodajo po diskontnih cenah
               in da prihajajo v državo lastniki, ki največkrat zelo težko pokažejo dovolj sredstev
               za nakupe, katere prevzemajo.</p>
               <p>V lanskem letu je preko celega lanskega poletja v Državnem zboru med strankami
               koalicije in opozicije tekla zelo široka in poglobljena razprava, kako to slabo
               upravljanje in razpolaganje ter postopke privatizacije spraviti na višji nivo. Prva
               ugotovitev je bila, da je treba lastnike združiti pod eno streho, da eden prodaja
               državno premoženje, ne tako kot v tem primeru, kjer imamo 5 lastnikov, in druga, da
               je treba narediti zelo jasno strategijo, kaj bomo počeli s tem državnim premoženjem
               in kako bomo s privatizacijo tega premoženja določili, kaj ostane v državni lasti in
               na kakšen način najbolje upravljati. Zato je bil pripravljen Zakon o Slovenskem
               državnem holdingu. Temu je sledila klasifikacija državnih naložb in tudi strategija
               upravljanja z državnim premoženjem. Žal se zaradi različnih okoliščin ti dokumenti
               niso sprejeli.</p>
               <p>Tudi ko smo letošnje leto, že v času nove koalicije dobili na mizo ta dokument, je
               bil gladko zavrnjen. Zanimivo je bilo, da je ravno včeraj predsednik Državnega zbora
               tu javno povedal, da ocenjuje, da je bil dokument, ki je bil takrat pripravljen, na
               dosti višjem in kvalitetnejšem nivoju kot je ta, o katerem danes odločamo, in bomo
               sprejemali odločitve na takšen način, da bomo imeli možnost samo 5-minutnega stališča
               poslanskih skupin, brez kakšnih velikih razprav. V tem dokumentu so nekatere zelo
               zanimive stvari. Tako na primer prodajamo oziroma je na tem seznamu Nova Kreditna
               banka Maribor, banka, za katero se paralelno odločamo o 100-milijonskih
               dokapitalizacijah, banka, ki je na seznamu bank, ki bodo deležne državne pomoči
               oziroma preko slabe banke tudi prevzema slabih, spornih terjatev iz preteklosti. Na
               seznamu je Aerodrom Ljubljana. Aerodrom, ki je poleg tega, da je upravljavec, tudi
               lastnik velike večine premoženja, objektov, po nekaterih podatkih celo letališke
               steze. Zraven je tudi Adria, katero je očitno težje prodati kot Aerodrom. V Slovenski
               ljudski stranki smo trdno prepričani, da bi moralo biti zelo jasno zapisano v
               strategiji, kaj bomo naredili s tem, na kakšen način bomo prodali, ne pa da na takšni
               kratki razpravi oziroma po tem postopku, nekem seznamu 15 podjetij, ki je očitno na
               nek čuden način nastal v kabinetu predsednice Vlade, sedaj odločamo.</p>
               <p>Klasifikacija je bila žal zavrnjena. Prav tako ni nobenega izgleda, da bo Slovenski
               državni holding v kratkem prišel v podobni ali spremenjeni obliki v Državni zbor. Več
               ali manj ocenjujemo, da se tu sedaj poskuša po neki bližnjici odgovoriti na zahteve,
               ki so bile poslane s strani Evropske komisije v dokumentnih, katerih pričakovanje je
               treba izpolniti do jeseni tako na področju privatizacije kakor tudi na področju
               upravljanja z državnimi bankami. Nam manjka, kot smo že dejali, ta strategija.
               Mislim, da jo potrebujemo, da država potrebuje del neke nacionalne strategije, da jo
               je treba na primeren način tudi obravnavati, ne pa da se v enem ali drugem ali
               tretjem primeru ti dogovori sklepajo v kabinetih predsednikov ali predsednic vlad,
               kar je več kot očitno v zadnjem času, kakor je bilo to očitno v preteklosti.</p>
               <p>Zato v Slovenski ljudski stranki ne moremo podpreti takšnega dokumenta in ga danes
               ne bomo podprli. Lahko bi pa mirno pričakovali, da bi bil na prvi septembrski seji
               dokument, ki bi to, kar sem prej omenil, vseboval, in bi v Slovenski ljudski stranki
               z velikim veseljem takšen dokument podprli. Danes tega ne bomo.</p>
            </sp>
            <sp xml:id="SDZ6-Izredna-39-2013-06-21.sp11">

               <speaker>PREDSEDNIK JANKO VEBER:</speaker>

               <p>Hvala za vašo predstavitev.</p>
               <p>Gospa Marija Plevčak bo predstavila stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Izredna-39-2013-06-21.sp12">

               <speaker>MARIJA PLEVČAK (PS DeSUS):</speaker>

               <p>Lep dober dan vsem zbranim!</p>
               <p>Da je treba izpeljati proces privatizacije, da mora država odprodati svoje deleže v
               gospodarskih družbah in bankah, ni novost. O tem slovenska politična srenja tako ali
               drugače razmišlja in govori že vse od osamosvojitve. V naši poslanski skupini velja
               načelno prepričanje, da je potreben umik države iz gospodarskih družb in bank, vendar
               ne popoln umik in tudi ne za vsako ceno. Po naši oceni je pomembno, da država obdrži
               lastništvo oziroma delež v tistih družbah, ki imajo strateški pomen, in v družbah, ki
               so visoko donosne. Primarna vloga strateško kvalificiranih družb je ohraniti večinsko
               nacionalno lastništvo nad gospodarsko in infrastrukturno pomembnimi družbami zaradi
               širšega nacionalnega interesa. Vloga drugih skupin družbe, recimo jim pomembne
               družbe, ki dobro poslujejo, pa bi morala biti ustvarjanje primerno visokih dobičkov
               in stekanje teh donosov v proračun. V takih družbah bi po naši oceni država morala
               ohranjati najmanj kontrolni delež – 25 plus 1 delnico.</p>
               <p>V Poslanski skupini DeSUS ugotavljamo, pa tudi drugi dobro veste, da so se v
               preteklosti odgovorni ukvarjali samo z vprašanjem, kako prerazporejati in deliti
               državno premoženje, ne pa s tem, kako bi ga morali plemenititi. Generacije, ki so
               premoženje ustvarile, in tudi generacije, ki pridejo za nami, bi morale od tega nekoč
               tako imenovanega družbenega premoženja imeti koristi. Tako pa je to premoženje v
               velikih primerih postalo tajkunsko premoženje, ki ga še vedno nismo dobili nazaj, ne
               vem, zakaj. Bistveno pri tem, koliko in kakšno državno premoženje imamo v tem
               trenutku, in katerega in koliko ga bomo v prihodnosti še imeli, je vprašanje
               upravljanja. Dosedanji način upravljanja očitno ni bil ustrezen, saj ni bil
               učinkovit. Na mestu je vprašanje odgovornosti nadzornikov in uprav za uspešno
               oziroma, še bolje, neuspešno vodenje teh družb. S sprejetjem Zakona o Slovenskem
               državnem holdingu smo postavili nove okvire za upravljanje kapitalskih naložb, vendar
               nov sistem upravljanja žal še ni operativen. Prav tako nimamo niti strategije
               upravljanja, družbe pa tudi še niso bile okvalificirane glede na položaj in vlogo, ki
               bi jo morale imeti v odnosu do države kot solastnice oziroma kot lastnice. Seznam
               podjetij, ki si jih bo država prizadevala prodati v danes obravnavanem paketu,
               poznamo. Med temi 15 podjetji so takšna, ki pozitivno poslujejo, in tudi taka, ki so
               v rdečih številkah. Dejstvo je, da ta podjetja skupaj zaposlujejo med 11 in 12 tisoč
               ljudi.</p>
               <p>V Poslanski skupini DeSUS dajemo sicer zeleno luč prodaji tega paketa, vendar hkrati
               zahtevamo, da bodo odgovorni vložili maksimalne napore v to, da bodo prodaje uspešne
               – da se s prodajo trži maksimalno dobra pozicija prodajalca. V Poslanski skupini
               DeSUS menimo, da je treba vsekakor doseči primerno ceno, še pomembnejše od tega pa je
               ohranitev in povečanje števila delovnih mest ter ohranitev in spodbujanje
               gospodarskih dejavnosti na domačih tleh. Hvala.</p>
            </sp>
            <sp xml:id="SDZ6-Izredna-39-2013-06-21.sp13">

               <speaker>PREDSEDNIK JANKO VEBER:</speaker>

               <p> Hvala tudi vam.</p>
               <p>Gospod Jožef Horvat bo predstavil stališče Poslanske skupine Nova Slovenija.</p>
            </sp>
            <sp xml:id="SDZ6-Izredna-39-2013-06-21.sp14">

               <speaker>JOŽEF HORVAT (PS NSi):</speaker>

               <p> Hvala lepa, gospod predsednik. Spoštovani gospe in gospodje, spoštovani minister
               dr. Čufer!</p>
               <p>Pred enim mesecem smo v Državnem zboru obravnavali predlog odtujitve državnega
               kapitalskega deleža gospodarske družbe Peko, d. d. Opravili smo obširno razpravo in
               nazadnje je koalicija izglasovala sklep o soglasju k odtujitvi te kapitalske naložbe.
               Končni izkupiček: hrvaški kupec Osimpex je od pogodbe o nakupu te gospodarske družbe
               odstopil. V razpravi smo opozarjali na skorumpiranost lastnikov družbe Osimpex. Usoda
               podjetja, zlasti pa delavcev tega podjetja, ostaja negotova. Očitno je, da se
               vladajoča koalicija iz tega primera ni ničesar naučila. Ni se naučila tega, na kar
               smo v Novi Sloveniji ves čas opozarjali – da je treba v skladu z veljavnimi določili
               Zakona o Slovenskem državnem holdingu čimprej sprejeti Klasifikacijo naložb SDH ter
               smernice za upravljanje kapitalskih naložb v lasti SDH in šele nato pričeti s prodajo
               državnega premoženja. Če namesto stroke politika odloča o tem, katero državno
               premoženje se prodaja, kdaj in pod kakšnimi pogoji, je postopek prodaje, lahko
               rečemo, že vnaprej obsojen na neuspeh.</p>
               <p>Vladna koalicija ima v zvezi z upravljanjem kapitalskih naložb v lasti države očitno
               težave. V koalicijski pogodbi, ki se formalno imenuje Dogovor o sodelovanju PS, SD,
               DL in DeSUS v Vladi Republike Slovenije, je še vedno zapisano, da se Zakon o
               Slovenskem državnem holdingu dopolni in popravi tako, da se državno premoženje ne
               prenaša na holding. Poslanci Poslanske skupine Nove Slovenije smo ves čas opozarjali,
               da so sprejete zaveze vladne koalicije korak nazaj. Šele pod pritiskom priporočil
               Evropske komisije je vladna koalicija odstopila od prej navedenih napovedanih
               sprememb Zakona o Slovenskem državnem holdingu, ni pa začela izvajati določil tega
               veljavnega zakona. Vse do danes v parlamentarno proceduro še ni bil vložen nov
               predlog Klasifikacije naložb Slovenskega državnega holdinga, pa čeprav je rok za
               vložitev tega dokumenta že zdavnaj pretekel.</p>
               <p>Namen sprejetja prve klasifikacije je v tem, da se zagotovi transparentnost
               upravljanja in razpolaganja s kapitalskimi deleži gospodarskih družb v času do
               sprejetja strategije. Vlada se je z nacionalnim reformnim programom za leto 2013
               zavezala pripraviti prvo strategijo za upravljanje kapitalskih naložb šele do konca
               septembra letos, še pred pripravo tega dokumenta pa prodati poslovne deleže države v
               15 gospodarskih družbah. Kateri so bili kriteriji za izbor teh 15 družb za prodajo?
               To ni razvidno ne iz vladnega gradiva ne iz dodatne obrazložitve predstavnikov
               predlagateljev na seji matičnega delovnega telesa. Predvsem ni pojasnjeno, ali so
               kapitalski deleži v vseh teh 15 podjetjih portfeljske naložbe ali pa je kakšno
               podjetje morda strateško oziroma pomembna naložba. Tega enostavno danes ne vemo.</p>
               <p>Očitno je bil edini kriterij dosežen dogovor koalicijskih strank, kar je
               hvalevredno. V dnevnem tisku smo pred nekaj dnevi brali pompozen naslov "Koalicija
               pri prodaji državnega premoženja usklajena" in ob tem se sprašujemo, kaj je razlog,
               da so Socialni demokrati ob vstopu v sedanjo vladno koalicijo popolnoma spremenili
               stališče glede prodaje kapitalskih deležev državnih družb, ki je bila zanje še do
               pred kratkim, v času, ko so bili opozicijska stranka, rop stoletja. V Novi Sloveniji
               sicer podpiramo, da se razume, podpiramo umik države iz gospodarstva, saj menimo, da
               država ni dober gospodar. Imamo 20-letne slabe izkušnje. Umik iz gospodarstva, umik
               politike iz gospodarstva – to imamo ves čas zapisano v našem političnem programu.
               Vendar pa je treba prodajo državnih kapitalskih deležev izvršiti na vnaprej predpisan
               in transparenten način.</p>
               <p>Gospe in gospodje, naš današnji pritisk na tipko za še ne pomeni prodano. Pred
               končnim prodano bomo zahtevali, da je ta prodaja gospodarna – zahtevali bomo
               optimalno ceno – in da je prodaja transparentna. Če bo glede gospodarnosti in
               transparentnosti viden najmanjši sum, bomo kot opozicijska stranka zagnali velik
               hrup. Hvala lepa.</p>
            </sp>
            <sp xml:id="SDZ6-Izredna-39-2013-06-21.sp15">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Alojzij Potočnik bo predstavil stališče Poslanske skupine Pozitivna
               Slovenija.</p>
            </sp>
            <sp xml:id="SDZ6-Izredna-39-2013-06-21.sp16">

               <speaker>ALOJZIJ POTOČNIK (PS PS):</speaker>

               <p>Spoštovani!</p>
               <p>Danes razpravljamo in odločamo o sklepih o odtujitvi naložb. Najprej odgovor na
               vprašanje, zakaj. Če začnemo s stanjem pred letom 2011, in to je nujno, ter črpamo
               podatke iz poročila takratnega upravljavca z državnim premoženjem, lahko ugotovimo,
               da pred letom 2011 nismo imeli nikakršnega pravnega okvira za prodajo deležev in
               delnic Republike Slovenije. Nismo imeli nobenega pravnega okvira za upravljanje
               kapitalskih naložb Slovenije. Ni bilo smernic, ni bilo kodeksa upravljanja družb v
               državni lasti, ni bilo evidence državnih kapitalskih naložb. Bile so razpršene po
               resornih ministrstvih, kjer pa niso obstajale sektorske politike. O poročanju teh
               družb sploh ne bom govoril.</p>
               <p>Program Vlade je predstavljen v obeh dokumentih, v nacionalnem reformnem programu in
               v paktu stabilnosti. Oba dokumenta je Vlada posredovala v presojo Evropski komisiji,
               ki je na njuni podlagi podala poročilo. To so dokumenti in ne bližnjice, kolegi. Če
               se nekoliko zadržim pri programu stabilnosti 2012–2016. Program stabilnosti je
               dokument, v katerem so zapisane zaveze glede konsolidacije javnih financ, predvsem pa
               zaveze – to tudi posebej poudarjamo – glede zagona gospodarske rasti. To pa ne gre
               hitro. Med ukrepe za oživitev gospodarske rasti je Vlada zapisala tudi privatizacijo
               nekaterih podjetij v državni lasti, preudarno privatizacijo. Vlada se je tudi
               zavezala, da bo celotna strategija upravljanja državnih naložb pripravljena do
               zadnjega četrtletja letošnjega leta. Še pred poletjem bo izveden prvi privatizacijski
               paket v skladu z 38. členom zakona. Pomembno, ključni del strategije bo namenjen prav
               upravljanju premoženja, ki bo ostalo v državni lasti, in tu se nam zatika. Tisto, kar
               je bistveno, nam odstira analiza o povezanosti in medsebojnem vplivu ekonomskih elit
               v državnih družbah in političnih elit, kakorkoli mi že izraz elita v tej povezavi
               zveni zoprno. Naj bo leva ali desna vlada, naj bo mešana vlada, nobena se ni izognila
               skušnjavi po vzpostavitvi in uporabi svojih omrežij. Danes to imenujemo slabo
               korporativno upravljanje. Cinično. Uprave in nadzorni sveti delajo sem ter tja raje
               všečno aktualni politiki in negospodarno, neučinkovito in neodgovorno. Od tod potem
               pogosta negospodarna in tudi nezakonita ravnanja.</p>
               <p>Naj tu na žalosten način vpletem še davkoplačevalce. Ta omrežja, ki so stalna, so
               obremenila davkoplačevalce, jih še. Davkoplačevalci so v njihovem nevarnem primežu,
               zato Vlada že v juniju ponuja in spodbuja, tako menimo v Poslanski skupini Pozitivne
               Slovenije, tri logično povezane ukrepe hkrati: rebalans proračuna, prvi prenos
               terjatev na Družbo za upravljanje terjatev bank, kar bo predvidoma sprostilo kreditni
               krč, in prvi paket portfeljskih in pomembnih državnih naložb, ponujenih v prodajo
               predvsem, poudarjam, domačim in tujim ter praviloma strateškim vlagateljem. Verjetno
               se strinjamo, da zagon gospodarstva ni mogoč na način, ki desetletja ni deloval, ki
               ni obrodil sadov, zato so ukrepi logični. Spoštovani, pred seboj imamo seznam 14
               podjetij in ene banke. To ni seznam srebrnine, kot je bilo rečeno – tu je malo
               srebrnine. Namera o prodaji ni brez tveganj. Pred njo je bržčas daljša pot, kot si
               mislimo, in tudi kakšen zelo trd pristanek bo.</p>
               <p>V Poslanski skupini Pozitivne Slovenije predlog sklepa podpiramo. Hvala.</p>
            </sp>
            <sp xml:id="SDZ6-Izredna-39-2013-06-21.sp17">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Jože Tanko bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Izredna-39-2013-06-21.sp18">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Vlečni konji koalicije nas zavestno peljejo v pogubo. Kako drugače reči, če so trije
               od štirih predsednikov koalicijskih strank izjavili, da je bil zavrnjen Janšev
               predlog precej boljši od tega, kar nam je ponudila njihova vlada. Dober dokument ste
               zavrnili z veliko lahkoto, lahko rečem z levo roko, ob tem naštevali vse
               pomanjkljivosti, potem ko vam je začela teči voda v grlo, pa ste ponudili ta spisek,
               s katerim niti sami niste zadovoljni. Ne samo ta spisek, tudi tisto, kar ste
               potrjevali včeraj, s popravki zakona o prevzemih in državnih pomočeh, je neposreden
               sestavni del tega projekta, ki bo omogočal nenadzorovano, politično vodenje odtekanja
               denarja izbrani klienteli, ki zbira denar na Cipru in drugih offshore lokacijah.
               Danes boste odločili o prodaji 15 družb, ne da bi imeli opredeljeno, kakšni so naši
               državni interesi, kakšni so naši cilji, kakšni so pričakovani prodajni učinki, kakšni
               bodo učinki na naše gospodarstvo itd. Za niti eno od družb niste priložili in
               predložili ničesar. Nič od nič.</p>
               <p>Na spisku je Telekom, za katerega bi takrat, ko je v Sloveniji vladala parola
               nacionalnega interesa, iztržili nekajkrat več kot zdaj. Nekateri, ki so bili tedaj
               proti, so sedaj za, vmes pa bomo izgubili na stotine milijonov evrov. Na spisku je
               Adria Airways, za katero najbrž ne bomo iztržili niti dokapitalizacije izpred dveh
               let. Na spisku je Nova Kreditna banka Maribor, najbrž na posebno željo predsednice
               Vlade, ki je bila tam nadzornica in je asistirala pri mnogih slabih odločitvah.
               Tečejo sicer preiskovalni postopki zaradi številnih oškodovanj, vendar bi prodaja
               banke marsikatere zadeve prekinila. Morda bo to celo tihi pogoj izbranemu kupcu, in
               Alenka Bratušek bo oprana nevestnega dela nadzornika. Glede na to, da nam je prodajo
               banke sporočila preko hrvaškega medija, bo najbrž iz dežele Agrokorja tudi kupec Nove
               Kreditne banke Maribor, tako da se bo ta pridružila Mercatorju, Elanu, Peku in morda
               še komu.</p>
               <p>Ne ve se, na kakšen način se bo prodajalo, kot se včeraj ni vedelo, na kakšen način
               se podjetja izbere za državno pomoč. Tudi pri prodaji bo vse peljano tako, da bodo
               zraven večinoma ljudje z lepljivimi prsti, in tu se bosta dogajali kraja stoletja in
               veleizdaja. Lukšič in Veber to dobro vesta, zato s tem javnomnenjskim motoviljenjem
               delata podlago za to, da bi bila z eno nogo zraven, z drugo pa zunaj. Ampak poslanci
               bodo izglasovali in omogočili to prodajo. Najbrž bo veliko besede pri prodaji imel
               spet "stari", tako kot pri nastavljanju ministrov, vladnih uradnikov, nadzornikov,
               članov uprav. Dokazov, da to vlado vodijo ljudje v senci, celo zamrznjeni, je že do
               sedaj več kot dovolj, pa še tako zanikajte te stvari. Vsaka lažna izjava predsednice
               Vlade to samo še dodatno potrjuje.</p>
               <p>Dodatni problem te prodaje je to, da podjetja niso prenešena na Slovenski državni
               holding. Zaradi tega pokojninska blagajna ni upravičena do 10 % kupnine. Ključna
               zahteva DeSUSa ne bo realizirana, in da to ne bo tako vedo tudi sindikati, ampak so
               modro tiho. Ni nobenih protestov. Jeseni se napoveduje priprava naslednjega, morda še
               večjega paketa družb za prodajo. Najbrž tudi mimo Slovenskega državnega holdinga in
               brez ustreznih spremnih obrazložitev in dokumentov, in tudi brez nakazila dela
               kupnine na pokojninsko blagajno. Jaz in mi ne pričakujemo, da bi se ravnanje DeSUSa
               in sindikatov kaj spremenilo. Enako bo najbrž ostalo tudi pri Socialnih demokratih.
               Vendar to stališče pomeni sistemsko izigravanje Zakona o Slovenskem državnem holdingu
               in tudi zavez, ki smo jih dali EU, in ki jih je konec maja na zasedanju Evropskega
               sveta potrdila tudi Alenka Bratušek. Ne podpiramo umikanja iz dobrih, donosnih družb
               samo zato, da bi lezli v povečevanje državnih deležev v propadajočih družbah.</p>
               <p>Slovenska demokratska stranka podpira pregledno in argumentirano privatizacijo in
               umik države iz gospodarstva, vendar se je takemu pristopu vlada Alenke Bratušek
               izrecno odpovedala, zato tega predloga ne bomo podprli. Hvala lepa.</p>
            </sp>
            <sp xml:id="SDZ6-Izredna-39-2013-06-21.sp19">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Postopkovni predlog ima gospod Matjaž Han.</p>
            </sp>
            <sp xml:id="SDZ6-Izredna-39-2013-06-21.sp20">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Spoštovani predsednik, vem, da bi vi to storili, ampak ker ste bili verjetno tudi
               sami omenjeni, je to težje narediti. Vendar bi bilo prav, da opozorite gospoda Jožeta
               Tanka, da je izkoristil nastop v imenu poslanske skupine in polemiziral z ljudmi, ki
               so v tej dvorani, še slabše pa, da je polemiziral z ljudmi, ki jih v tej dvorani
               sploh ni. Veste, da je to nedovoljeno in ni korektno, da se to dela v imenu
               poslanskih skupin, kadar nastopaš. Drugo, gospod Jože, vsi mi bi ta trenutek lahko
               imeli čustven govor, lahko bi imeli pa tudi populističen govor. V Poslanski skupini
               Socialnih demokratov smo se izrekli, da danes temu ne bo tako. Igrati se s čustvi
               ljudi in obtoževati kar počez je stanje, zaradi katerega smo v Sloveniji tu, kjer
               smo.</p>
               <p>Predsednik, prosil bi, da vendarle opozorite Jožeta Tanka, da je prekršil poslovnik.
               To ni korektno.</p>
            </sp>
            <sp xml:id="SDZ6-Izredna-39-2013-06-21.sp21">

               <speaker>PREDSEDNIK JANKO VEBER:</speaker>

               <p> Hvala za vaš postopkovni predlog.</p>
               <p>Mislim, da se je že tolikokrat v tej dvorani tako pri predstavitvi stališč
               poslanskih skupin kot tudi pri obrazložitvi glasu zgodilo, da je prihajalo do
               polemiziranj, čeprav vsi vemo, da je to nedovoljeno. Lahko bi sicer prej prekinil
               gospoda Tanka, vendar sem ocenil, da se je to že tolikokrat do sedaj zgodilo, da bi s
               tem po nepotrebnem podaljšal današnjo razpravo. Se pa strinjam z vami, da vsi
               poskušate razumeti, da poslovnik tega, da polemizirate, tako kot je bilo povedano, z
               nekom, ki ga ni v dvorani ali pa z ostalimi poslanci, ko ni možno razpravljati, ne
               dovoljuje.</p>
               <p>Končali smo s predstavitvijo stališč ... Postopkovno, gospod Tanko.</p>
            </sp>
            <sp xml:id="SDZ6-Izredna-39-2013-06-21.sp22">

               <speaker>JOŽE TANKO (PS SDS):</speaker>

               <p> Hvala lepa, gospod predsedujoči.</p>
               <p>Mislim, da tale intervencija kolega Hana ni bila upravičena, kajti ni bila naša
               odločitev, da danes ni razprave. V stališčih poslanskih skupin ste vsi povedali tudi
               prazgodovino, vključno s predstavnikom Pozitivne Slovenije, me pa veseli, da sem bil
               očitno zelo dobro razumljen. Hvala lepa.</p>
            </sp>
            <sp xml:id="SDZ6-Izredna-39-2013-06-21.sp23">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Upam, da lahko preidemo na glasovanje. Končali smo s predstavitvijo stališč
               poslanskih skupin. Ker k predlogu sklepa matično delovno telo ni sprejelo nobenega
               amandmaja, amandmajev na seji zbora ni možno vlagati, zato prehajamo na glasovanje.
               Poslanke in poslance prosim, da preverite delovanje glasovalnih naprav.</p>
               <p>Odločamo o Predlogu sklepa o soglasju k odtujitvi naložb Republike Slovenije,
               Kapitalske družbe pokojninskega in invalidskega zavarovanja, d. d., Slovenske
               odškodninske družbe, d. d., Modre zavarovalnice, d. d., DSU, družbe za svetovanje in
               upravljanje, d. o. o., in Posebne družbe za podjetniško svetovanje, d. d.</p>
               <p>Glasujemo ... Prekinjam glasovanje.</p>
               <p>Obrazložitev glasu, gospod Franc Pukšič.</p>
            </sp>
            <sp xml:id="SDZ6-Izredna-39-2013-06-21.sp24">

               <speaker>FRANC PUKŠIČ (PS SLS):</speaker>

               <p> Hvala lepa. Kolegice in kolegi, gospod predsednik, minister!</p>
               <p>Ne morem verjeti, da se je v tem državnem zboru zgodilo to, da naj bi danes poslanke
               in poslanci odločali o prodaji 15 podjetij in je pravica spregovoriti samo v imenu
               poslanske skupine. Ko ste pred nekaj tedni prišli v Državni zbor, in ste glede
               prodaje Peka vehementno razlagali, kako ste ga rešili in kako bo vse steklo, je bilo
               pa razprave nekaj čez 5 ur. Kdo vam je dal pravico, da izvoljenim poslancem jemljete
               možnost in pravico spregovoriti o verjetno eni izmed najpomembnejših točk v tej
               državi?</p>
               <p>Nekateri ste danes govorili, da se je treba vzdržati čustev, emocij, jaz pa pravim
               naslednje. Saj ne gre za čustva in emocije, gre za pošteno in načelno držo. Jutri
               zjutraj, ko boste vstali, vsaj nekateri, in stopili pred ogledalo, bo ogledalo
               verjetno počilo od sramu glede tega, kaj ste govorili še nekaj mesecev nazaj in kaj
               danes ...</p>
            </sp>
            <sp xml:id="SDZ6-Izredna-39-2013-06-21.sp25">

               <speaker>PREDSEDNIK JANKO VEBER:</speaker>

               <p> Gospod Pukšič, dovolite mi, da vas prekinem, kajti niste poslušali gospoda Hana, ki
               je opozoril na to, da ni primerno in je v nasprotju s poslovnikom, da poskušamo
               govoriti o drugih, ko vam ne morejo odgovoriti. Tudi sam sem opozoril, da je to v
               nasprotju s poslovnikom in vas prosim, da obrazložite svoj glas, kako boste
               glasovali.</p>
            </sp>
            <sp xml:id="SDZ6-Izredna-39-2013-06-21.sp26">

               <speaker>FRANC PUKŠIČ (PS SLS):</speaker>

               <p> Še to, še ti dve minuti, ki jih imam na razpolago, še to ste mi želeli vzeti. Kar
               delajte, saj ni problema. Ljudje vam bodo svoje povedali. Povem vam pa, da bodo
               nekatera ogledala jutri zjutraj, ko se boste v njih pogledali, pokala. Pokala od
               sramu vseh tistih, ki ste govorili nekaj, danes pa delate drugo. Veste, že včeraj smo
               imeli možnost videti marsikatero zakrito resnico okoli prodaje Mercatorja in
               Todorovića. Kdo bo največ od tega dobil, smo pred dnevi prebrali v časopisu. Mojega
               glasu iz Slovenskih Goric, glasu delavk in delavcev, kmetov in kmetic, ne boste
               dobili za to, kar se pa strinjam z gospodom Vebrom, resnično krajo stoletja.</p>
            </sp>
            <sp xml:id="SDZ6-Izredna-39-2013-06-21.sp27">

               <speaker>PREDSEDNIK JANKO VEBER:</speaker>

               <p>Glas želi obrazložiti še gospod Matevž Frangež.</p>
            </sp>
            <sp xml:id="SDZ6-Izredna-39-2013-06-21.sp28">

               <speaker>MATEVŽ FRANGEŽ (PS SD):</speaker>

               <p>Če ne bi obrazložil svojega današnjega ravnanja, bi bilo samo glasovanje in sam
               pritisk na gumb strahopetno dejanje.</p>
               <p>V Državnem zboru sem v zadnjih štirih letih in pol gotovo največkrat spregovoril
               stavek, da verjamem, da je država lahko dober lastnik podjetij. Kljub temu sem danes
               postavljen v položaj, ko sem prisiljen sprejeti in razumeti, da smo z odločitvami, ki
               sta jih ta država in politika sprejemali doslej, državo prisilili v položaj, v
               katerem je danes, ko je treba sprejeti nekatere nujne ukrepe. Današnje glasovanje bo
               zame zagotovo eno najtežjih, odkar sem poslanec Državnega zbora. Ampak da bi bilo
               drugače, bi morala slovenska politika sprejeti dejstvo, da se mora samoomejiti, da
               mora sprejeti okoliščino, da njeno brezobzirno ravnanje in odločanje namesto tistih,
               ki so za to postavljeni in bi morali imeti za to svojo odgovornost, ne vodi nikamor
               in je državo tudi v segmentu upravljanja kapitalskih naložb pripeljalo tja, kjer
               danes je. Iskreno in z dobrimi nameni, tako kot smo to naredili tudi drugi poslanke
               in poslanci Socialnih demokratov, sem v zadnjih letih sodeloval pri procesu reforme
               korporativnega upravljanja z zakonom o upravljanju kapitalskih naložb države. Zato,
               da iz upravljanja državnega premoženja umaknemo politiko, ne pa tudi države, ki bi
               morala ostati legitimna nosilka interesov tudi na področju zasledovanja dolgoročnih
               razvojnih ciljev te države.</p>
               <p>Soočen s situacijo, v kateri moja domovina danes je, sem prisiljen podpreti
               predlagani sklep o privatizaciji gospodarskih družb v lasti države.</p>
            </sp>
            <sp xml:id="SDZ6-Izredna-39-2013-06-21.sp29">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Še gospod Franc Bogovič želi obrazložiti glas. Več vas je, tako da odpiram možnost
               prijave za obrazložitev glasu v lastnem imenu. Lahko gremo še enkrat obrazložiti glas
               v imenu poslanske skupine, ampak danes smo poslušali predstavitve stališč poslanskih
               skupin. Upam, da je bilo zadovoljivo, da smo lahko slišali, kaj menite v poslanskih
               skupinah. Če pa menite, da želite še enkrat obrazložiti glas v imenu poslanskih
               skupin, potem predlagam, da vse, ki ste se zdaj prijavili v lastnem imenu, izbrišemo
               s seznama in preidemo najprej na obrazložitev glasu v imenu poslanskih skupin.
               Opozarjam vas, da v času, ko sem prešel na glasovanje, ni nihče izrazil interesa, da
               bi obrazložil glas v imenu poslanske skupine. Ker poslovnik določa, da je najprej
               obrazložitev v imenu poslanskih skupin, gremo na to točko – obrazložitev glasu v
               imenu poslanskih skupin.</p>
               <p>Proceduralno želi gospod Jani Möderndorfer.</p>
            </sp>
            <sp xml:id="SDZ6-Izredna-39-2013-06-21.sp30">

               <speaker>JANI MÖDERNDORFER (PS PS):</speaker>

               <p>Predsednik, mi tukaj skačemo iz glave na noge. Dajmo se držati enega reda. Stališča v
               imenu poslancev so že bila, zdaj se pa spet vračamo en korak nazaj. Lepo prosim, če
               je že to treba delati, potem ni problema, poslancem se ne sme kratiti obrazložitev
               glasu in naj razložijo, kar želijo, ampak poslanske skupine smo pa že končale. Dajmo
               to zadevo zaključiti.</p>
            </sp>
            <sp xml:id="SDZ6-Izredna-39-2013-06-21.sp31">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Se strinjam z vami, vendar kot se slišali, je bil zelo jasno izražen interes, da se
               obrazloži glas v imenu poslanskih skupin.</p>
               <p>Gospod Matjaž Han, imate proceduralno.</p>
            </sp>
            <sp xml:id="SDZ6-Izredna-39-2013-06-21.sp32">

               <speaker>MATJAŽ HAN (PS SD):</speaker>

               <p>Vem, da nimam vpliva, spoštovane in spoštovani, na vas, ampak kolegij je odločil, da
               bomo danes razpravljali samo v imenu poslanskih skupin, po poslovniku in po praksi v
               zadnjih letih. Lepo vas prosim, dajmo pokazati malo dostojanstva in danes ne
               razpravljajmo več in ne odpirajmo čustvenih razprav. Tukaj lahko tekmujemo brez
               problemov vsi, in vi in mi. Nobenemu v tej dvorani ni dobro, da se prodaja slovensko
               premoženje. Vendar upam, da bo čas, ko bomo lahko to slovensko premoženje kupovali
               nazaj.</p>
               <p>Predlagam, spoštovani predsednik, glede na to, da imate vi danes tudi obveznost, za
               katero ne bi želel, da jo imate, da končamo razpravo, da glasujemo. V Državnem zboru
               bomo imeli še veliko možnosti, da bomo razpravljali o takšnih ali drugačnih stvareh.
               Apeliram na vas, gospe in gospodje, da prekinemo s to razpravo in da ne odpiramo ran,
               ki bolijo. Hvala lepa.</p>
            </sp>
            <sp xml:id="SDZ6-Izredna-39-2013-06-21.sp33">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ob tej priložnosti mi dovolite, da pojasnim. Kolegij ni odločal o tem, da se danes
               razpravlja oziroma da imajo možnost predstaviti samo stališča poslanske skupine. 171.
               člen Poslovnika omogoča 10 poslancem, da v 15 dnevih od vložitve sklepa v proceduro
               zahtevajo splošno razpravo o sklepu. 10 poslancev ni vložilo te zahteve in zato
               splošne razprave o tem sklepu ni bilo mogoče izvesti. Na matičnem delovnem telesu ni
               bil vložen noben amandma, niti ni bil sprejet noben amandma, zato danes v skladu s
               poslovnikom lahko podajo stališča samo poslanske skupine. Zdaj smo v fazi
               obrazložitve glasu. Upam, da zdaj lahko speljem postopek za prijavo za obrazložitev
               stališč v imenu poslanskih skupin. Vabim vas k prijavi za obrazložitev stališč v
               imenu poslanskih skupin. Prijava teče.</p>
               <p>Gospod Franc Bogovič bo obrazložil glas v imenu Poslanske skupine Slovenske ljudske
               stranke.</p>
            </sp>
            <sp xml:id="SDZ6-Izredna-39-2013-06-21.sp34">

               <speaker>FRANC BOGOVIČ (PS SLS):</speaker>

               <p>Zagotovo se vsi strinjamo, da govorimo o zelo pomembnem vprašanju, problemu, zato je
               prav, da poleg tistih razpoložljivih 5 minut izkoristimo tudi priložnost, da
               pojasnimo naša glasovanja, ni pa potrebe, da izrabljamo proceduralne postopke.</p>
               <p>Kar se tiče stališča Slovenske ljudske stranke, želim še enkrat zelo jasno
               poudariti, da se v Slovenski ljudski stranki zavedamo, da so postopki privatizacije v
               Sloveniji potrebni, da je treba na področju umika države iz lastništva storiti
               marsikaj in da je treba to storiti na organiziran in na takšen način, da se o tem da
               temeljito pogovoriti in tudi dati jasno strategijo, kaj želimo s to privatizacijo
               storiti. Postopki, ki jih sedaj vodimo, tega ne omogočajo, zato danes nasprotujemo
               temu postopku, in resnično obžalujemo, da ne nadaljujemo tam, kjer smo v lanskem letu
               naredili dobro podlago, in bi lahko doslej že na zelo enostaven način zaključili
               postopek tako izdelave in sprejetja klasifikacije razpolaganja z državnim premoženjem
               kakor tudi jasnih strateških odločitev, kaj bomo naredili.</p>
               <p>S tem, ko sedaj na ta seznam uvrščamo nekatera podjetja, ki imajo v lasti celo
               takšno infrastrukturo, kot je edini slovenski nacionalni aerodrom, in na drugi strani
               banko, ki bo doživela še prenos terjatev na slabo banko, dokapitalizacijo s strani
               države, smo trdno prepričani, da ne delamo transparentno in da bodo upravičeno ostali
               dvomi, kaj se bo dogajalo v nadaljevanju. Slovenski državni holding bi v osnovi kot
               je nastajal lansko poletje omogočil ravno to, da bi se na enem mestu našlo odgovorne
               za te prodaje, in da ti odgovorni pripravijo zelo jasno klasifikacijo, strategijo, in
               da vemo, zakaj prodajamo državno premoženje, če ga prodajmo. Nisem pristaš tega, da
               prodajamo zato, da krpamo proračunsko luknjo, ampak bi morali slovensko premoženje
               strateško prodajati in spustiti privatne lastnike v to premoženje na takšen način, da
               bi bilo v Sloveniji več delovnih mest, da bi imeli naši otroci možnost za delo doma,
               ne pa da z zelo bežnim pogledom in s ciljem krpanja proračunske luknje s to prodajo
               polnimo državni proračun. Vsi smo se že večkrat prepričali, da politika enostavno
               nima tega občutka, da bi se od tega področja umaknila, in bojimo se, da se tudi v teh
               postopkih, ki so resnici na ljubo politiki najljubši, tudi v tem primeru, ne bo
               mogla. V holdingu bi zagotovo lahko bistveno bolj transparentno in odgovorno
               razpolagali in upravljali z državnim premoženjem.</p>
            </sp>
            <sp xml:id="SDZ6-Izredna-39-2013-06-21.sp35">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Mag. Marko Pogačnik bo obrazložil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Izredna-39-2013-06-21.sp36">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, spoštovani minister, kolegice in kolegi!</p>
               <p>Slovenska demokratska stranka je vedno podpirala privatizacijo. V Slovenski
               demokratski stranki ocenjujemo, da je privatizacija nujna zaradi naslednjih zadev:
               previsok delež države v podjetjih, obveznosti Slovenske odškodninske družbe,
               neučinkovito in netransparentno upravljanje državnega premoženja in stanje javnih
               financ. Država danes glede na stanje javnih financ ne more nuditi suporta podjetij in
               v nekaterih primerih uspešna podjetja celo izčrpava. Vlada Janeza Janše se je
               zavedala, da je upravljanje premoženja v državi neučinkovito. Zaradi tega je
               ustanovila Slovenski državni holding in predlagala, da se slovensko državno
               premoženje koncentrira na enem mestu. V Državni zbor je v skladu z zakonom poslala
               klasifikacijo in smernice, dva najpomembnejša dokumenta državnega holdinga, sedanja
               vladna koalicija pa je ta dva dokumenta zavrnila. Koncepta privatizacije, ki ga je
               ponudila vlada Alenke Bratušek, Slovenska demokratska stranka ne podpira. Ne
               podpiramo ga predvsem zato, ker obstaja tveganje, da bo takšen način privatizacije
               potekal na netransparenten način.</p>
               <p>Ocenjujemo, da Državni zbor ni mesto, kjer se odloča o posameznih postopkih prodaje,
               kajti s tem bomo odgnali marsikaterega resnega investitorja. Državni zbor bi moral
               razpravljati o konceptu prodaj, o metodah prodaje, o načinih prodaje in o razvrstitvi
               družb, strateških, pomembnih, in tistih, ki so za prodajo. Naredili ste korak naprej,
               in zaradi tega ocenjujemo, da bo ta privatizacija potekala na netransparenten način,
               da ne bo učinkovita. Ne nasprotujemo temu, da se prodaja tista podjetja, pri katerih
               so prodajni postopki že potekali. Ne bomo zraven oziroma ne bomo dovolili, da sedanja
               koalicija izkoristi obvod Zakona o Slovenskem državnem holdingu in da na ta način
               prikrajša pokojninsko blagajno za več kot 200 milijonov. Tega ne bomo dovolili.</p>
               <p>Zanimivo bo, kako bodo glasovali poslanci DeSUSa, ki so eno leto nazaj, ko sem bil
               vodja skupine za holding, grozili celo z odhodom iz koalicije, če teh 10 % kupnine ne
               bo pripadalo pokojninski blagajni. Vsi ti razlogi, ki sem jih zdaj navedel – ne
               nasprotujemo privatizaciji, nasprotujemo pa konceptu, ki ga predlaga vlada Alenke
               Bratušek.</p>
               <p>Veseli pa me, da je marsikdo od poslancev, marsikdo od predsednikov političnih
               strank priznal, da je bila klasifikacija, ki jo je pripravila vlada Janeza Janše,
               bistveno ... / izklop mikrofona/</p>
            </sp>
            <sp xml:id="SDZ6-Izredna-39-2013-06-21.sp37">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Končali smo z obrazložitvijo glasu v imenu poslanskih skupin. Sprašujem, ali še
               vedno obstaja interes, da obrazložite glas v lastnem imenu. Še vedno vas je več.
               Dovolite, da odprem možnost prijave za obrazložitev glasu v lastnem imenu.</p>
               <p>Besedo ima mag. Ivan Vogrin.</p>
            </sp>
            <sp xml:id="SDZ6-Izredna-39-2013-06-21.sp38">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik. Spoštovani gospod minister, kolegice in kolegi!</p>
               <p>Pri glasovanju se bom vzdržal. Bom pojasnil, zakaj.</p>
               <p>Včeraj sem se pogovarjal z dvema poslancema koalicije. Povedala sta približno
               naslednje. Zanimivo je, da imamo pri temi, pri kateri bomo prodali oziroma dali v
               prodajo 15 slovenskih podjetij, planiranih 45 minut, pri neki nepomembni temi pa 4
               ali 5 ur. To kaže na to, da se tudi poslanci koalicije zavedajo, da bi morala biti
               razprava temeljitejša. Osebno ne nasprotujem prodaji premoženja, ker 20-letno
               upravljanje kaže na to, da smo slabi upravljavci. Bojim pa se, da tako enostransko in
               brez približno dvotretjinske podpore parlamenta, brez konsezualnih rešitev, sprejete
               rešitve dolgoročno prinašajo približno takšne škodne posledice, kot je leta 1993
               sprejet Zakon o lastninskem preoblikovanju podjetij, in kasneje tako imenovana
               tajkunizacija državnih podjetij. Zato se bom vzdržal, kajti bojim se, da posledice
               sprejetih odločitev pomenijo moralni hazard, pri čemer bo sicer parlament to sprejel,
               vendar bodo negativne posledice nosili davkoplačevalci. Ne bi rad sodeloval pri tem.
               Hvala lepa.</p>
            </sp>
            <sp xml:id="SDZ6-Izredna-39-2013-06-21.sp39">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Franc Breznik bo naslednji, ki bo obrazložil glas.</p>
            </sp>
            <sp xml:id="SDZ6-Izredna-39-2013-06-21.sp40">

               <speaker>FRANC BREZNIK (PS SDS):</speaker>

               <p>Hvala za besedo.</p>
               <p>Danes prihajamo v veliki finale tako imenovanega nacionalnega interesa. Ladja je že
               pred tremi leti totalno nasedla. Prevara z nacionalnim interesom je tisti faktor v
               slovenski moderni ekonomski zgodovini, o katerem bodo generacije, tisti, ki se
               ukvarjajo s politično ekonomijo in ki to predavajo na resnih ekonomskih fakultetah,
               lahko govorili, kako se to ne dela, kako je bila ekonomska tranzicija totalno
               neuspešna, kako je prejšnji režim, ki je ohranjal svoje privilegije, s prevaro večine
               državljank in državljanov te države držal vlogo v tej novonastali državi. Podjetja,
               ki so v novi klasifikaciji, ki jo trenutno koalicija predstavlja, so podjetja, ki so
               nekoč veljala za paradne konje, dokler so imela monopolni položaj. Kadarkoli je
               prišla resna konkurenca v te branže, so ta podjetja nasedla. Nasedla so zaradi
               negativne kadrovske selekcije, predvsem pa zaradi katastrofalnega korporativnega
               upravljanja. Vse tisto, kar izstopa, kar ni v tej klasifikaciji, so podjetja, ki
               držijo tako imenovani monopolni položaj v tej državi, ki zavirajo normalno tržno
               gospodarstvo. Sedaj čakamo, da se ta podjetja soočijo s konkurenco in da se izčrpajo
               in dokažejo katastrofalno vodenje teh podjetij. Zato se državljani in državljanke
               lahko soočijo, kaj pomeni prevara nacionalnega interesa in za kakšno ceno bomo ta
               podjetja prodali. To je zaključek slovenske zgodbe tako imenovane gospodarske
               tranzicije. Najlepša hvala.</p>
            </sp>
            <sp xml:id="SDZ6-Izredna-39-2013-06-21.sp41">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Brane Golubović bo še obrazložil svoj glas. Se odpoveduje. Ugotavljam, da ni
               več interesa za obrazložitev glasu, zato prehajamo na odločanje. Glasujemo o
               predlaganem sklepu.</p>
               <p>Glasujemo. Navzočih je 68 poslank in poslancev, za je glasovalo 46, proti 20.</p>
               <p>(Za je glasovalo 46.) (Proti 20.)</p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Spoštovani poslanke in poslanci, prosim vas, da iz dvorane odnesete vsa gradiva, ker
               je treba dvorano pripraviti za slavnostno sejo v ponedeljek. Nasvidenje do
               ponedeljka. S tem zaključujem tudi 39. izredno sejo zbora. <title>Seja se je končala
                  21. junija 2013 ob 13.13.</title>
               </p>
            </sp>
         </div>
      </body>
   </text>
</TEI>
