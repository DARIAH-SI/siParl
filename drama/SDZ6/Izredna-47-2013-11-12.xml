<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Izredna-47-2013-11-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|BDA050DCB1793E7DC1257C90004392DD</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=BDA050DCB1793E7DC1257C90004392DD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-47-2013-11-12.DZ" n="47">
               <name>Izredna</name>
               <date when="2013-11-12"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-47-2013-11-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 47. izredne seje</stage>
            <stage type="chairman">Sejo so vodili predsednik Državnega zbora Janko Veber ter podpredsednice Renata
            Brunskole, Polonca Komar in Romana Tomc.</stage>
            <stage type="time">Seja se je začela ob 10. uri.</stage>


            <sp xml:id="SDZ6-Izredna-47-2013-11-12.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjamo z nadaljevanjem 47. izredne seje Državnega zbora. Obveščen sem, da se
               današnje seje ne morejo udeležiti naslednji poslanki in poslanec: dr. Andreja Črnak
               Meglič, gospa Iva Dimic od 16. ure dalje in gospod Dragutin Mate. Vse prisotne lepo
                  pozdravljam.<title> Nadaljujemo s </title>
                  <title>prekinjeno 1. točko dnevnega reda, to je z obravnavo Predloga sprememb proračuna
                  Republike Slovenije za leto 2014. </title>
               </p>
               <p>Nadaljujemo z razpravo o vloženih amandmajih pri posebnem delu Predloga sprememb
               proračuna, ki jo bomo opravili na podlagi pregleda vloženih amandmajev z dne 9. 11.
               2013.</p>
               <p>Nadaljujemo s proračunskim uporabnikom 1714 – Policija in z razpravo o vloženem
               amandmaju Poslanske skupine SDS in amandmaju Poslanske skupine SLS k podprogramu
               Kriminalistična dejavnost. Besedo dajem drugoprijavljeni k včerajšnji razpravi o tema
               amandmajema gospe Sonji Ramšak. Je še ni v dvorani.</p>
               <p>Glede na to, da je še ni v dvorani, sprašujem, ker je možna razprava, ali želi še kdo
               razpravljati. Vabim vas k prijavi za razpravo.</p>
               <p>Besedo ima gospa Jasmina Opec.</p>
            </sp>
            <sp xml:id="SDZ6-Izredna-47-2013-11-12.sp2">

               <speaker>JASMINA OPEC (PS SLS):</speaker>

               <p>Hvala lepa za besedo in lep pozdrav vsem skupaj.</p>
               <p>Vedno, ko se v tem državnem zboru sprejemajo novi davki, dvigujejo obstoječi, ko se
               povečujejo različni prispevki, ko se sprejemajo ukrepi za sanacijo bančnega sistema z
               denarjem davkoplačevalcev, se ne pozabi v isti sapi omeniti, kako se bo počistilo s
               preteklostjo in pred roko pravice pripeljalo vse tiste, ki so v minulih letih oropali
               to državo in povzročili stanje, v katerem se nahajamo danes. Verjemite mi, da bi kot
               predstavnica mlajše generacije, ki ni popolnoma nič kriva za to stanje, vendar ki
               hkrati nosi največje breme tega stanja, zelo rada videla, da bi vsi tisti, ki so
               zaradi lastnega pohlepa in zaradi lastnega interesa sprejemali odločitve v škodo te
               države in vseh nas, odgovarjali za svoja početja. Zagotovo se lahko strinjamo, da
               Slovenija in mi vsi, ki v tej državi živimo, potrebujemo to zadoščenje, da
               potrebujemo, da pred zakonom odgovarjajo vsi tisti, ki so vzeli kakršenkoli evro, ki
               jim ni pripadal in nas pripeljali v stanje, v katerem smo in iz katerega verjetno ne
               bomo tako hitro izšli. Toda pogled na številke v proračunu odpira dvom, ali so vaše
               namere o tem, da resnično počistimo s to preteklostjo, resnične, ali so zgolj tolažba
               ljudem ob sprejemanju vedno novih obremenitev. Barab ne bomo lovili na ta način, da v
               policiji znižamo sredstva na minimum, tako da nima niti za bencin. Barabe se ulovi
               tako, da omogočiš tistemu, ki barabe preganja, najboljše pogoje za delo.</p>
               <p>Zato smo v Slovenski ljudski stranki tudi predlagali ta amandma, s katerim povečujemo
               sredstva na področju kriminalistične dejavnosti Policije. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi še kdo razpravljati o tem amandmaju? Ugotavljam, da ne, zato zaključujem
               razpravo.</p>
               <p>Prehajamo na proračunskega uporabnika 1811 – Ministrstvo za zunanje zadeve in
               razpravo o vloženem amandmaju pri tem proračunskem uporabniku. V razpravo dajem
               podprogram Gospodarsko sodelovanje in amandma Poslanske skupine Slovenske ljudske
               stranke. Želi kdo razpravljati? Vabim vas k prijavi za razpravo.</p>
               <p>Besedo ima gospa Jasmina Opec.</p>
            </sp>
            <sp xml:id="SDZ6-Izredna-47-2013-11-12.sp4">

               <speaker>JASMINA OPEC (PS SLS):</speaker>

               <p>Hvala lepa.</p>
               <p>Slovenija je malo odprto izvozno usmerjeno gospodarstvo. Uspeh slovenskih podjetij je
               v pretežni meri odvisen od tega, kako uspešno bodo naša podjetja prodrla na tuje
               trge, tam prodala svoje izdelke in storitve. Še posebej v teh časih, ko zaradi
               zmanjšanja razpoložljivega dohodka prebivalstva kupna moč pada, s tem pa tudi domača
               potrošnja, je za ohranitev obstoječih proizvodnih kapacitet in delovnih mest potrebna
               še intenzivnejša aktivnost na tujih trgih. Pomembno vlogo pri tem ima gospodarska
               diplomacija kot tista, ki pomaga pri spodbujanju izvoza, sklepanju novih poslov v
               tujini in predstavitvi slovenskega gospodarstva tujim partnerjem.</p>
               <p>V Slovenski ljudski stranki želimo s predlaganim amandmajem okrepiti delovanje
               gospodarske diplomacije, pri tem pa zmanjšujemo sredstva na postavki Izvedbe
               protokolarnih dogodkov generalnega sekretariata Vlade. Močno in uspešno gospodarstvo
               je zagotovo boljša promocija za državo, kot pa sta dober kaviar in dragi šampanjec.
            </p>
            </sp>
            <sp xml:id="SDZ6-Izredna-47-2013-11-12.sp5">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati o amandmaju Slovenske ljudske stranke. Ugotavljam, da ne.
               Zaključujem razpravo.</p>
               <p>Prehajamo na proračunskega uporabnika 1912 – Uprava Republike Slovenije za zaščito in
               reševanje ter na razpravo o vloženem amandmaju pri tem proračunskem uporabniku. V
               razpravo dajem podprogram Delovanje sistema za zaščito in reševanje in pomoč in
               amandma Poslanske skupine Slovenske demokratske stranke. Želi kdo razpravljati? Vabim
               vas k prijavi z razpravo.</p>
               <p>Besedo ima gospod Robert Hrovat. Izvolite.</p>
            </sp>
            <sp xml:id="SDZ6-Izredna-47-2013-11-12.sp6">

               <speaker>ROBERT HROVAT (PS SDS):</speaker>

               <p>Hvala lepa za besedo. Spoštovane kolegice in kolegi, predstavniki Vlade!</p>
               <p>Proračun ali pa vsakokratni proračun, rebalans proračuna je odraz prioritet tiste
               vlade, ki ga sestavlja. In minister Jakič, minister za obrambo, se je odločil, da bo
               v tem proračunu črtal v celoti, črtal eno od postavk za prostovoljne gasilce, za
               prostovoljna gasilska društva. Govorimo o postavki Uprave za zaščito in reševanje –
               sofinanciranje nakupa opreme za prostovoljna gasilska društva. Govorimo o tako
               imenovanem vračilu DDV. Ta ukrep se je uvedel v letu 2003 kot nek korektiv, kot nek
               bonus za gasilce, ki opravljajo splošno reševalno službo v Sloveniji. Poglejte, od
               leta 2008 ali pa do 2008 ni bilo s proračunom pa z denarjem na tej postavki nobenih
               težav. Od leta 2008 naprej se je postavka ali pa, bom rekel, postavke na sistemu
               zaščite in reševanje zniževala. Vsako leto se je zniževalo, iz 30 milijonov na 29, na
               26, pa na 25, In zdaj prihajamo za naslednje leto na številko 20. 20 milijonov bo
               samo še denarja za sistem zaščite in reševanja. Govorimo o integralnem delu
               proračuna. Poglejte, jaz razumem in tudi v Slovenski demokratski stranki razumemo, da
               je kriza in da denarja ni, ampak če vzamemo te štiri milijone, kot je predvideno v
               rebalansu, ali pa 2 milijona, kot je razlika med trenutno veljavnim proračunom pa
               rebalansom za naslednje leto, jaz mislim, da tudi varnosti ne bo več. Ena
               najpomembnejših vrednot posameznika v civiliziranem svetu je občutek varnosti in v
               kriznih časih je to še toliko bolj pomembno. Gasilci tvegamo svoje zdravje, tvegamo
               svoja življenja in ni prav, da se postavka sofinanciranja nakupa gasilske opreme za
               prostovoljna gasilska društva v celoti črta. Sredstva so se že zniževala. V letu 2011
               je bilo tako na tej postavki milijon 600 tisoč evrov; 2009 – okrog milijona; zdaj
               900, 960 tisoč; pa v letošnjem letu na nek način 900 tisoč evrov za sofinanciranje
               nakupa opreme: reševalne in zaščitne opreme za prostovoljna gasilska društva. Zdaj se
               je minister odločil, da te postavke ne bo več. Torej gasilci, prostovoljna gasilska
               društva ne bodo več dobila subvencioniranega DDV, vračilo DDV za nakup opreme v
               preteklem letu. Da bomo vedeli, o čem govorimo – torej sofinanciranje nabave gasilske
               zaščitne pa reševalne opreme. Poglejte, to se izvede na podlagi, gre za
               sofinanciranje, izvede se razpis in tisti, ki so v preteklem letu nakupili opremo, se
               jim potem vrne ta DDV. In zdaj si predstavljajte vsa tista gasilska društva, ki so v
               letošnjem letu kupovala opremo. Računali so na to vračilo DDV. Naslednje leto te
               postavke ni več v proračunu. Ni je več. In tega denarja ta gasilska društva oziroma
               prostovoljni gasilci ne bodo več dobili. To je nedopustno. Ampak minister, ni to
               edina stvar, ki se je zgodila v tem proračunu na sistemu zaščite in reševanja.
               Znižujejo se tudi sredstva za sofinanciranje dejavnosti organizacij društev in
               zavodov. Kar za 7 % se znižujejo ta sredstva, pa da boste vedeli, za koga se
               znižujejo sredstva. Za Gasilsko zvezo Slovenije, za Gorsko reševalno zvezo Slovenije,
               Jamarsko zavezo Slovenije, Rdeči križ Slovenije, Potapljaška zveza Slovenije, Zveza
               tabornikov Slovenije, Kinološka zveza, Zveza vodnikov reševalnih psov, Združenje
               slovenskih poklicnih gasilcev in tako naprej. Glejte, sredstva, ki jih dobijo iz
               državnega proračuna, predstavljajo 75 % vseh sredstev, ki jih imajo za svoje delo. In
               zdaj se jim jemlje 7 %. In da nadaljujem, kaj se še zgodi s tem rebalansom proračuna,
               s predlogom rebalansa ministra Jakiča. Glejte, sofinanciranje dejavnosti gasilskih
               enot širšega pomena se znižujejo za 10 %. Za 10 %. Znižujejo se sredstva za nabavo
               dodatne osebne in skupinske opreme za pripadnike gasilskih enot, ki posredujejo v
               tunelih. Razumem, je kriza. Ampak, če je kdo včeraj spremljal dnevno informativne
               oddaje, kjer so vam govorili, koliko prostovoljnih gasilcev je bilo včeraj na terenu.
               Spomnite se hudih požarov, jaz bom omenil samo nekaj. Pri Kranju, Hrastje, v
               Domžalah, v Trzinu, pravzaprav v Mengšu in tako naprej. Kdo mislite, da je tam
               posredoval? Takrat, ko "zagusti", takrat pridejo gasilci. In spoštovane poslanke in
               poslanci, ne dopustite, da se vzamejo sredstva prostovoljnim gasilskim društvom, ne
               dovolite, da se vzamejo sredstva enotam širšega pomena in ne dovolite, da se vzamejo
               sredstva organizacijam, društvom in zavodom, ki sodelujejo v splošni reševalni
               službi. Enostavno je to nedopustno. Jaz mislim, da je prišel čas, ko moramo mi
               poslanke in poslanci – minister je že povedal, kako si je zamislil ta proračun, torej
               tako, da bo jemal sredstva – mislim, da je čas, da na tej točki mi rečemo, dovolj je
               bilo. Zaščiti in reševanju je bilo dovolj vzetega denarja že v preteklih letih, od
               leta 2008 in vse do zdaj. Ampak noben minister si ni drznil črtati postavke v celoti.
               Črtati postavke v celoti za nakup gasilske opreme za prostovoljna gasilska društva.
               Nič, postavka nič je v tem proračunu oziroma v tem rebalansu in v proračunu za leto
               2015. Če bo ostalo pri znižanju teh 3, 4 milijonov, jaz mislim, da bomo nedopustno
               posegli v program opremljanja reševalnih enot in služb za zaščito. Znižujejo se tudi
               sredstva za usposabljanje in izobraževanje in s tem se načenja sistem kot tak. Še en
               razlog, zakaj je treba nasprotovati temu, je pa varnost. Ta sistem sofinanciranja
               nakupa gasilske opreme za prostovoljna gasilska društva je bil tudi garant za nakup
               varne opreme, certificirane opreme, ker drugače ni moglo gasilsko društvo sodelovati
               na razpisu za pridobitev teh sredstev. Kaj se bo zdaj zgodilo? Nihče več ne bo imel
               nadzora nad to opremo in zdaj bo lahko gasilsko društvo glede toliko denarja, kot ga
               bodo nabrali od krajanov, občanov, potem tudi porabili. In nakup opreme, predvidevam
               tako, da bo cenejša, necertificirana. Kaj boste pa takrat rekli, ko se bo kakšnemu
               gasilcu kaj naredilo, ko bo uporabljal necertificirano opremo.</p>
               <p>In to je, spoštovane kolegice in kolegi, nedopustno in mislim, da je prav, da še
               enkrat razmislite in ta amandma, ne glede ne to, da ga je vložila Slovenska
               demokratska stranka, ga vzemimo kot amandma vseh poslank in poslancev in vrnimo te
               tri milijone prostovoljnim gasilcem, vsem enotam, ki rešujejo v tunelih, sistemu
               izobraževanja in vsem, ki nam pomagajo takrat, ko smo v težavah. Še enkrat zelo dobro
               premislite, preden boste stisnili tipko "proti" temu amandmaju. Ta amandma daje
               gasilcem. Če boste pa ohranili to, kot je, in boste zavrnili naš amandma, pa pomeni,
               da ste prisluhnili politiki gospoda Romana Jakiča, ki je gasilcem 4 milijone v tem
               proračunu vzel. Govorim o prostovoljnih gasilskih društvih, govorim o sistemu zaščite
               in reševanja. Ni prav, če ne boste podprli. Hvala.</p>
            </sp>
            <sp xml:id="SDZ6-Izredna-47-2013-11-12.sp7">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Še je interes za razpravo. Vabim vas k prijavi za razpravo. 
                   Besedo ima gospod Matjaž Zanoškar. 
               
            </p>
            </sp>
            <sp xml:id="SDZ6-Izredna-47-2013-11-12.sp8">

               <speaker>MATJAŽ ZANOŠKAR (PS PS):</speaker>

               <p>Hvala, spoštovani predsednik. Lep pozdrav kolegice in kolegi in prisotni.</p>
               <p>Na ta amandma, ki ga vlaga SDS glede financiranja gasilstva v naši državi, bi rekel
               sledeče. Z velikim obžalovanjem sprejemam dejstvo, da je ravno SDS predlagala, da se
               rebalans oziroma proračun za leto 2014 in 2015 na Odboru za obrambo ne obravnava.
               Zato odbor ni imel priložnosti, da bi se poglobil v te stvari. Vendar kolikor
               razumemo tudi izjave in odgovore na vsa ta vprašanja gospoda ministra Romana Jakiča,
               potem je jasno, da se proračun za obrambo iz približno 1,47 % BDP-ja nekako znižuje
               na 1,2 oziroma z rebalansom na 1 %. Tu gre za precejšnjo zmanjšanje sredstev. Tako
               zmanjšanje sredstev drastično vpliva tudi na sestavo obrambnega proračuna. In ne le
               tiste stvari iz vsebine, ki zadevajo delovanje Slovenske vojske. Gre tudi za
               zmanjševanje sredstev na zaščiti in reševanju. Vendar to zmanjševanje sredstev pri
               gasilcih ni tako tragično in drastično, ker vemo, da se gasilstvo financira tudi iz
               drugih virov. In se bo verjetno ta vrzel, ki nastaja, lahko napolnila na nek drug
               način. Je pa resnično umetnost oziroma skoraj nemogoče je sestaviti proračun, po
               katerem zmanjšujemo v celoti sredstva iz 1,47 % BDP na 1 % BDP, in sicer sestaviti
               tako, da bi bili vsi zadovoljni oziroma da bi vsi imeli toliko, kolikor je to
               potrebno. Ob tem pa naj dodamo še to, da se je ravno ta minister in obrambno
               ministrstvo veliko potrudilo in dalo napor v to, da se ohranijo centri za obveščanje,
               kar je prejšnja vlada nekako že nameravala in načrtovala ukiniti. Tudi centri za
               obveščanje so eni od pomembnih segmentov pri zagotavljanju zaščite in reševanja ljudi
               na terenu. Če že govorimo o tem, da je tu nekoliko manj sredstev za delovanje
               gasilskih enot, kar smatramo, da seveda ni dobro, vendar se v danem primeru ne da
               drugače, ker vedite, da veliko spoštovanje in veliko pozitivnega moramo in lahko
               povemo o delovanju prostovoljnih gasilskih društev in gasilcev na sploh. Vendar v tem
               primeru je stvar pač taka in to je realnost, s katero smo soočeni. Tolaži nas edino
               to, da se Ministrstvo za obrambo tega zaveda in da bomo morda na kakšen drug način
               kje drugje poskrbeli, da se bo ta vrzel čutila oziroma najmanj čutila, kar pač se
               lahko. Hvala.</p>
            </sp>
            <sp xml:id="SDZ6-Izredna-47-2013-11-12.sp9">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospa Renata Brunskole.</p>
            </sp>
            <sp xml:id="SDZ6-Izredna-47-2013-11-12.sp10">

               <speaker>RENATA BRUNSKOLE (PS PS):</speaker>

               <p>Hvala lepa. Prav lepo pozdravljeni vsi prisotni!</p>
               <p>Tudi jaz se pridružujem razpravi kolega Zanoškarja. Minister Jakič je v zaostrenih
               finančnih razmerah poudaril v eni od izjav za javnost v povezavi s sejo Odbora za
               obrambo in v povezavi z očitki, na katere se navezuje tudi vloženi amandma Poslanske
               skupine SDS, da v zaostrenih finančnih razmerah ključne zmogljivosti obrambnega
               sistema ter sistema zaščite in reševanja za zagotavljanje varnosti državljank in
               državljanov ne bo ogroženo. Torej, da se Ministrstvo za obrambo zaveda pomembnosti
               delovanja zaščite in reševanja, delovanja varnostnega sistema v Republiki Sloveniji,
               torej tako delovanja vojske in vseh ostalih institucij. V povezavi s prostovoljnim
               gasilstvom in v povezavi z vloženim amandmajem glede na razpravo, ki je bila tudi
               podana, in obrazložitev na 29-urni seji Odbora za finance prejšnji pretek in soboto
               je bilo jasno poudarjeno, da se res zmanjšujejo sredstva, vendar ne v tej smeri, da
               bi bilo kakorkoli gasilstvo, zaščita in reševanje v Republiki Sloveniji ogroženo. Da
               pa še dodam, vsi tisti, ki smo kdaj bili prve odgovorne osebe za požarno varnost,
               zaščito in reševanje v lokalni skupnostih, v občinah, dobro vemo, kako pomembno vlogo
               pri financiranju igrajo občine, župani, občinski sveti, ki se odločajo o namenskih
               sredstvih za delovanje prostovoljnih gasilskih društev. Če se zgodi naravna nesreča,
               tako kot je sedaj, neurja, poplave, požari, kdo je tisti, ki pomaga v lokalnih
               skupnostih? Prvi so naši sosedje, gasilci. Skoraj ni območja, sploh tisti, ki živimo
               na podeželju, da ne bi imeli v svojih vaseh ljudi, ki so gasilci. In občine so tiste,
               ki pomagajo financirati delovanje prostovoljnih gasilskih društev. Da pa ne bi kdo
               mislil, da govorim na pamet. Par tednov nazaj sem se udeležila enega od dogodkov na
               območju, od koder prihajam. Gasilci so poudarili, v danih razmerah zelo dobro
               razumemo, da bomo morali tudi mi na nek način potrpeti in mogoče kakšno vozilo ne bo
               kupljeno letos, ne bo kupljeno drugo leto, prav pa je, da imamo s strani občin
               prostovoljna gasilska društva podporo, da imamo tisto najnujnejšo opremo, ki jo
               potrebujemo takrat, ko rešujemo življenja ljudi, ko rešujemo premoženje ljudi, ko
               pomagamo ljudem ob naravnih nesrečah. In v danem trenutku je ta zadostnost, ta mera
               zagotovljena. Torej ne ogrožamo varnost državljank in državljanov Republike
               Slovenije, zagotavljamo zaščito in reševanje, požarno varnost, zatorej tega amandmaja
               v tem trenutku ne moremo podpreti. Je pa dejstvo, da s tem prostovoljnemu gasilstvu v
               Republiki Sloveniji še vedno dajemo pomembno težo, spoštovanje; in lokalne skupnosti
               – govorila sem z nekaj župani sedaj o tem – gasilstvu v glavnem ne zmanjšujejo
               sredstev. Oziroma z območnimi gasilskimi zvezami se pogovarjajo, usklajujejo in so
               samo do neke mere zmanjšali sredstva, vendar v tej višini, kolikor so se gasilske
               zveze strinjale in gasilska društva, da je to dopustno. Lahko nastopamo v smeri, da
               je mogoče ta amandma seveda tudi všečen, seveda je tudi potreben. Tisti, ki so bili
               kdaj v lokalnih skupnostih župani in podžupani, to vedo. Vendar je bilo zanimivo, da
               se oglašajo tudi kolegi, ko so bili na vladi in so se centri za obveščanje, kot ga
               ima velika regija Dolenjske, Bele Krajine in Posavja, v Novem mestu, ki je veliko
               gospodarsko središče jugovzhodne Slovenije, odločili in ukinili nočno izmeno in jo
               preselili v Posavje, s tem da je v nacionalnem državnem varnostnem načrtu zapisano, v
               primeru nesreče v Nuklearni elektrarni Krško se center za obveščanje Posavje – nočna
               izmena – seli v Novo mesto. Kako bi se selila, če je bila nočna izmena v Novem mestu
               ukinjena. In minister Roman Jakič je prvo naredil – vrnil nočne izmene centrom za
               obveščanje, tako v Novem mestu, tako v Zasavju, tako na Ptujskem in še kje drugje v
               Sloveniji. To so tudi ukrepi, ni šlo za velike zneske, vendar ne vem, zakaj se je
               prejšnja vlada za to odločila. Bodimo korektni, v danih razmerah gasilci želijo, da
               je zagotovljena primerna oprema, jo imajo pa tudi če bo kakšno leto nekoliko manj
               sredstev in bo moralo biti kakšno vozilo kakšno leto dlje v uporabi.</p>
               <p>Ne morem podpreti tega amandmaja, vendar podpiram gasilstvo, tudi sama sem članica
               najstarejšega slovenskega gasilskega društva Metlika in z gasilskim pozdravom "na
               pomoč".</p>
            </sp>
            <sp xml:id="SDZ6-Izredna-47-2013-11-12.sp11">

               <speaker>PREDSEDNIK JANKO VEBER:</speaker>

               <p>Sledi replika in še želja po razpravi.</p>
               <p>Ampak najprej replika gospod Robert Hrovat. Izvolite.</p>
            </sp>
            <sp xml:id="SDZ6-Izredna-47-2013-11-12.sp12">

               <speaker>ROBERT HROVAT (PS SDS):</speaker>

               <p>Hvala lepa.</p>
               <p>Spoštovana kolegica Renata Brunskole! Zdaj so ljudje dobili občutek, kot da podpirate
               amandma, kot da ste vi za to, da se te tri milijone vrne Upravi za zaščito in
               reševanje. V resnici pa ste na koncu povedali, da tega amandmaja ne boste podprli.
               Dvakrat ste omenili SDS. Če je problem, da je predlagatelj SDS, ne vem, dajte
               pozabiti to in ga sprejmite. Če bi bilo to res, kar ste zdaj govorili, potem ne bi
               bilo po Sloveniji kriznih sestankov prostovoljnih gasilskih društev, vseh, ki
               delujejo v sistemu zaščite in reševanja in to ni bil samo eden, jih je bilo več, kjer
               so bila zavzeta jasna stališča. Tudi stališče Gasilske zveze Slovenije, ampak žal
               noben medij tega ni povedal, pa tudi mi nismo imeli priložnosti, da bi vam to
               povedali.</p>
               <p>Centri za obveščanje, preveč jih je. Vi lahko govorite, kar hočete, jaz pa vam
               govorim kot strokovnjak s tega področja: 10 let sem delal kot poklicni gasilec v
               Centru požarne varnosti, 35 let sem že prostovoljni gasilec, podpredsednik gasilskega
               društva in vem, kako se tem stvarem streže. Centrov za obveščanje je preveč.
               Preveč.</p>
               <p>Kar pa se tiče sredstev. Bom rekel samo še tako: važno je, da bodo imeli vojaki glave
               varne, da so se kupile tiste čelade, na gasilce pa smo pozabili. In to ni prav. Jaz
               bi razumel, da se sredstva nižajo, ampak vaš minister Jakič je naredil to, da se cela
               postavka, ki je bila do zdaj neka praksa v Sloveniji – gre za vračilo DDV, gre za
               sredstva, vrnjena v državni proračun, ki se jih da gasilcem v zahvalo, ker opravljajo
               to humano delo – jo vi črtate. Nič evrov ne bo več za prostovoljna gasilska društva
               in to je problem. In mi želimo samo to – vrnimo ta sredstva nazaj prostovoljnim
               gasilskim društvom. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp13">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ker je bil še izkazan interes za razpravo, vas vabim k prijavi za razpravo. Tudi
               sicer svetujem, ker smo v takšni fazi razprav, da se priglašate in bo razprava o tem
               amandmaju lažje tekla.</p>
               <p>Preden dam naprej besedo, se je k besedi prijavil tudi predstavnik Vlade, sekretar
               Ministrstva za obrambo gospod Zoran Klemenčič. Izvolite.</p>
            </sp>
            <sp xml:id="SDZ6-Izredna-47-2013-11-12.sp14">

               <speaker>ZORAN KLEMENČIČ:</speaker>

               <p>Lepo pozdravljeni vsi skupaj!</p>
               <p>Težko je, vendar vam moram povedati, da smo pri sredstvih, ki so na razpolago, morali
               zelo uravnoteženo skrbeti za dva podsistema nacionalne varnosti, ki sta po vsebini
               precej različna: poklicna vojska z dopolnjeno pogodbeno rezervo, ki ima svoje naloge;
               in sistem varstva pred naravnimi in drugimi nesrečami, na katerega smo zelo ponosni,
               ker je pravzaprav unikaten in temelji na prostovoljstvu, v pretežnem delu na
               prostovoljstvu, in znotraj tega so prostovoljni gasilci pravzaprav hrbtenica tega
               sistema. S predstavniki uprave za zaščito in reševanje smo imeli dolge pogovore o
               tem, kaj storiti. In njihov predlog je bil, da se za leto 2014 in 2015 odločimo tako.
               Sofinanciranje prostovoljnih gasilcev poteka na več načinov. Res je, da se začasno
               zdaj sredstva, kot ste rekli vračilo DDV, ukinejo, vendar za uravnotežen in
               kakovosten razvoj prostovoljnega gasilstva skrbi uprava tudi na drugačne načine, z
               drugimi ukrepi. In to prostovoljni gasilci zelo dobro vedo.</p>
               <p>Mogoče se bo stvar obrnila v prihodnosti na bolje. Močno sem prepričan, da ni
               bojazni, da bi gasilci kupovali necertificirano robo, jih predobro poznam. Tako
               odgovorni, kot so, tega ne bodo počeli, ker se zavedajo in pri reševanju ne pomislijo
               nikoli na svoje življenje, S sistemom usposabljanja smo prišli skupaj do tega, da je
               certificirana oprema nujno potrebna. In zaenkrat je tudi naša skupna ocena, da bi
               bilo boljše, če bi se ta stvar nadaljevala, ampak bistveno ne bo ogrožena
               pripravljenost na področju zaščite in reševanja. Posodabljanje opreme pa bo nekoliko
               odloženo, ampak to se dogaja tudi na vseh drugih področjih. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp15">

               <speaker>PREDSEDNIK JANKO VEBER:</speaker>

               <p>Hvala. Nadaljujemo z razpravo.</p>
               <p>Besedo ima gospod Mihael Prevc. Izvolite.</p>
            </sp>
            <sp xml:id="SDZ6-Izredna-47-2013-11-12.sp16">

               <speaker>MIHAEL PREVC (PS SLS):</speaker>

               <p>Hvala lepa za besedo, gospod predsednik. Spoštovane kolegice in kolegi.ter
               predstavniki vlade.</p>
               <p>Skušal bom biti čisto kratek. Povem, da bom ta amandma podprl in se mi zdi zelo
               škoda, da proračunu jemljemo sredstva tam, kjer so še kako potrebna, da vendarle
               zagotovimo večjo varnost naših državljanov. Večkrat smo ob predlaganju proračuna
               slišali tudi to, da je proračun tudi tisti, ki maksimalno skrbi za državljane in
               zagotavlja tudi varnost državljanov. Glede na to, da se sredstva na tem proračunu
               zmanjšujejo prav na tistih postavkah, konkretno zdaj govorimo o tem amandmaju, kjer
               bi vendarle vrnili nazaj sredstva Upravi za zaščito in reševanje – tudi naslednji
               amandma je podobne narave, kjer se sredstva jemljejo s področja za sanacijo naravnih
               nesreč, za sanacijo odprave posledic naravnih nesreč – tako da se mi zdi, da so to
               tiste postavke, ki bi jih resnično morali obdržati vsaj v takšni višini, kot so bile
               v prejšnjih proračunih. Zbodla me je mogoče razprava kolegice Brunskole, ki pravi,
               saj so lokalne skupnosti tiste, ki so tudi dolžne poskrbeti za financiranje
               prostovoljnih gasilskih društev, za financiranje njihove opreme, za financiranje
               njihovega voznega parka in tako dalje. Res je. Lokalne skupnosti se še kako dobro
               zavedajo pomena, velikega pomena prostovoljnega gasilstva. Vemo, da so prav
               prostovoljni gasilci tisti, ki prvi priskočijo človeku na pomoč ob naravnih nesrečah.
               To smo bili lahko priča tako včeraj, ko je mnoge kraje po Sloveniji presenetil
               orkanski veter, da ne govorimo o požarih, hudih požarih, ki so se zgodili v zadnjih
               dneh. Da ne govorimo o številnih poplavah, ki našo deželo ogrožajo iz leta v leto
               bolj.</p>
               <p>Strinjam se tudi s kolegico Brunskole, da v tem trenutku občine še vedno zagotavljajo
               takšna sredstva, da občine ne zmanjšujejo sredstev za delovanje gasilskih društev.
               Vendar pa moram opozoriti na to, da že ta proračun zmanjšuje sredstva lokalnim
               skupnostim. In žal bodo lokalne skupnosti tiste, ki bodo prej ali slej morale svoje
               proračune zmanjšati tudi na tem pomembnem področju, na področju financiranja
               prostovoljnega gasilstva. In bojim se, da niti lokalne skupnosti ne bodo več v stanju
               nabaviti nujne opreme, tiste opreme, ki prostovoljnim gasilcem zagotavlja osnovno
               varnost, ko se podajajo na teren za zaščito občanov oziroma državljanov.</p>
               <p>Mislim, da je ta amandma Slovenske demokratske stranke zelo na mestu, in tudi sam
               apeliram na to, da je mogoče vendarle to tisti amandma, ki bi ga lahko podprla tudi
               koalicija. Hvala.</p>
            </sp>
            <sp xml:id="SDZ6-Izredna-47-2013-11-12.sp17">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo gospod Janez Ribič.</p>
            </sp>
            <sp xml:id="SDZ6-Izredna-47-2013-11-12.sp18">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovani, gospe in gospodje poslanci, vsi prisotni, lepo
               pozdravljeni!</p>
               <p>Mislim, da ravno v teh dneh poteka letno dni od katastrofalnih poplav v Republiki
               Sloveniji, kjer so veliko vlogo odigrala ravno prostovoljna gasilska društva. Seveda
               ta društva za svoje delovanje potrebujejo tudi dobro opremo. Mislim, da delovanje
               sistema za zaščito, reševanje in pomoč v Republiki Sloveniji rešujejo ravno
               prostovoljna gasilska društva. Mislim, da ni nikjer tako razvitega gasilstva, kot je
               pri nas. Nikjer ni toliko ljudi, ki bi s srcem pomagali sočloveku, ko je v stiski, ko
               je v nevarnosti, ko je v nesreči. 3 milijone evrov namenjamo za to področje in zdaj
               to ukinjamo. Koliko milijonov je šlo na različne konce, pa se nič ne zgodi. Tu pa,
               kjer ljudje res delajo s srcem, kjer so ogroženi pri svojem delu, jim pa jemljemo ta
               denar.</p>
               <p>Seveda bom ta amandma podprl. Ne zdi se mi prav, da smo po drugi strani kupili,
               recimo, na tem ministrstvu čelade, ker jim je potekel rok trajanja. Saj to niso
               klobase ali ne vem kaj. Pa niti nismo v vojni, da bi zdaj morali tako nujno kupovati
               nove čelade. Gasilcem pa jemljemo tisto, za kar se borijo. Ni več tistih
               tradicionalnih gasilskih veselic, s katerimi bi si lahko prislužili nekaj denarja za
               svoje delovanje. Tudi občinam jemljemo veliko denarja. Kako bodo občine še lahko
               sledile gasilskim društvom? Vsi skupaj pa delamo za dobrobit tistih, ki se znajdejo v
               nesreči. Pa ukinjamo 3 milijone evrov, kot da smo zdaj pa res že tako povsem v blatu
               – jaz pravim, po neki kmečki logiki, da smo kravo molznico pomolzli, mleko smo
               razlili, zdaj pa nimamo več denarja za hrano, pa tudi krav molznic ni več.</p>
               <p>Dajmo vsaj te 3 milijone nameniti nazaj za področje gasilstva! Hvala lepa.</p>
            </sp>
            <sp xml:id="SDZ6-Izredna-47-2013-11-12.sp19">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo gospod Ivan Simčič.</p>
            </sp>
            <sp xml:id="SDZ6-Izredna-47-2013-11-12.sp20">

               <speaker>IVAN SIMČIČ (NeP):</speaker>

               <p>Lep pozdrav, spoštovani gospod predsednik, ostali navzoči!</p>
               <p>Ja, tako bom povedal, ko se oboji nekako prepričujejo, bi jaz ubral tretjo varianto.
               In sicer, narava nam kaže zobe, to je včeraj pokazala na mojem koncu. Koga pokličeš?
               Gasilce. Kdo mora iti na streho, ko piha 200 na uro? Gasilci. Ali imajo opremo, ali
               je nimajo, oni gredo na streho. Da ne govorim o poplavah na Štajerskem lani in tako
               naprej. Ker smo družba, ki na vrednote življenja zelo malo damo, smo tam, kjer smo.
               To je dejstvo. In sedaj radi delate tehnico in primerjavo med centri za obveščanje,
               in gasilci. Mislim, da ni primerjave. Jaz vem, kdo mora reševati življenje tisti
               trenutek. Informacija je že mobitel, ampak tisti, ki bodo res pomagali, so gasilci,
               civilna zaščita, gorska reševalna služba. Ko govorimo o ministrstvu, bi dve stvari
               rad izpostavil, pa ne to, da čakam ministra za razgovor že dva meseca, to ni nič
               novega, govorim o dvojnih merilih. Pa bom šel malo stran od gasilcev. Renta za
               uporabo poligona – ene občine so upravičene, eni niso. Kdor je hiter in dobro lobira,
               prej dobi. Avgusta sem dobil odgovor tukaj prisotnega sekretarja, čisto v nasprotju z
               ZUP, ki sem ga dobil 9. 10. letos, glede namena in uporabe sredstev za nadomestilo
               uporabe vojaškega poligona. Govorim o Baču. Občina Postojna in Pivka sta dobili lani
               sredstva, pa nista bili poklicani k temu. Za občino Ilirsko Bistrico se je pozabilo
               iz leta 2009. In čez dve leti se bo pozabilo na gasilce. Ampak zapomnite si besedo
               prostovoljstvo. Tisti, ki dela nekje in je plačan mesečno za nekaj, ima nek TRR in
               dobi plačilo. Nekdo, ker je bil včeraj po celi Sloveniji poklican zaradi orkanske
               burje, ima težave samo s tem, da je prostovoljec. In lokalna skupnost, nam se dogaja,
               država bo odrezala tri milijone, občina ne da niti za zdravniške preglede in govorimo
               o prostovoljstvu. Te stvari lahko preverite. To je velika žalost. Govorim o ljudeh,
               ki gredo reševati življenja. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp21">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo gospod Danijel Krivec.</p>
            </sp>
            <sp xml:id="SDZ6-Izredna-47-2013-11-12.sp22">

               <speaker>DANIJEL KRIVEC (PS SDS):</speaker>

               <p>Hvala za besedo. Lep pozdrav vsem prisotnim.</p>
               <p>Tudi sam nisem imel namena razpravljati pri tem amandmaju, vendar moram že na začetku
               povedati, da absolutno podpiram ta amandma, predvsem zato, ker bi razumel, če bi se
               ta ukrep izvajal v letu oziroma za proračun 2015, ne pa za leto 2014, ker gre za
               vračilo davka iz preteklega leta in gre za stvari, ki so v gasilskih zvezah in
               gasilskih društvih že podpisane. Se pravi, mi jemljemo denar, za katerega je bil
               nekdo že obveščen, da ga bo dobil. In zato ne razumem vašega sprenevedanja, da se bo
               sistem podrl, da se bo proračun razsul zaradi treh milijonov, ki so namenjeni kot
               namenska sredstva za zaščito in reševanje, konkretno za gasilsko opremo. Tu ste
               veliki dušebrižniki. V primeru davka na nepremičnine – je bil tudi v začetni fazi 410
               milijonov, v naslednjem koraku, ko ste znižali, je prišlo na, recimo, 350 milijonov,
               pa se proračun ne podre. In sedaj govorite, da 3 milijone ne moremo dobiti za
               konkretne zadeve in smiselne zadeve, katere vsi podpirate. Vsi govorite: bili smo
               župani, podpiramo to, podpiramo to. Vaša razprava je neumestna in pod nivojem in
               verjamem, da vas gasilci na ta način ne morejo podpirati. Poglejte, na drugi strani
               vržete 50 milijonov – v trenutku se spremeni proračun. V tem primeru, ko se pa vsi
               zavzemate, da je to primerno; pa govorite, da ni možno 3 milijone prerazporediti. Če
               denarja ni v obrambnem resorju; verjetno je pa v šolstvu. Tam pa za 60 milijonov
               povečujete postavko. Ne govoriti ljudem in jim lagati v obraz. Proračun ima rezerve
               za 3 milijone vedno. Jaz sem bil tudi župan in poveljnik civilne zaščite in ne
               govoriti, da so ta sredstva kar tako. Zelo pomembna so. In bila so že razporejena in
               bila so že podpisana. Kot sem rekel, če bi to predvideli v 2015, bi človek razumel,
               ne pa za nazaj. Vi retroaktivno vzamete določena sredstva, ki so bila namenjena. In
               to ni prav. Apeliram na vas, da podprete ta amandma. Kajti v nasprotnem primeru sami
               sebi lažete, ko govorite o tem, da v proračunu ni 3 milijone rezerv.</p>
            </sp>
            <sp xml:id="SDZ6-Izredna-47-2013-11-12.sp23">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo gospod Matjaž Zanoškar.</p>
            </sp>
            <sp xml:id="SDZ6-Izredna-47-2013-11-12.sp24">

               <speaker>MATJAŽ ZANOŠKAR (PS PS):</speaker>

               <p>Hvala.</p>
               <p>Še enkrat, da ne bo pomote. Celo z velikim spoštovanjem do slovenskih gasilcev,
               vendar ne 3 milijone, 10 milijonov. Jaz sem za to, da se da 10 milijonov zraven
               delovanja gasilskih društev, če bi bilo to možno. Vendar to v tem trenutku ni možno,
               kot smo izvedeli. Tolaži nas dejstvo, da so se tudi na Upravi za zaščito in reševanje
               in na Ministrstvu za obrambo skupaj dogovorili o tem in da bo pač prolongirana
               dinamika investiranja v novo opremo.</p>
               <p>Upajmo, da bo prišel čas – zelo hitro prišel čas, ko bo ta vlada požela še boljše
               uspehe, kot jih je do sedaj, da bomo lahko gasilcem namenili več denarja, kot pa je
               to sedaj predvideno v proračunu. Hvala.</p>
            </sp>
            <sp xml:id="SDZ6-Izredna-47-2013-11-12.sp25">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Repliko ima gospod Danijel Krivec. Izvolite.</p>
            </sp>
            <sp xml:id="SDZ6-Izredna-47-2013-11-12.sp26">

               <speaker>DANIJEL KRIVEC (PS SDS):</speaker>

               <p>Še enkrat poudarjam. 2014 je že dogovorjeno in nobena gasilska zveza in nobena
               zaščita in reševanje se ni dogovorila, da se to odpusti. To je vaša informacija, mi
               je nimamo. Tudi imamo razgovore z dotičnimi in to ni res. In še enkrat poudarjam,
               dajte ta ukrep za leto 2015, ko še ni bil davek pobran in namenjen za konkretne
               nabave. Ne pa za leto 2014, kjer gre za davek iz preteklega leta, ki je bil z razpisi
               že razdeljen posameznim društvom in bodo imela sedaj v tistem delu luknjo. In ne
               govoriti, da bodo lokalne skupnosti kar tako nadomestile ta manjkajoča sredstva. V
               ostalih dokumentih, v ZIPro, v proračunu zmanjšujete sredstva za občine in iz tega
               naslova tudi teh dodatnih virov, ki jih imajo za gasilska društva, ne bodo imeli. Pa
               še to, bolj so udarjene tiste lokalne skupnosti, ki imajo več naravnih nesreč. Jaz
               lahko iz prve roke povem, kaj to pomeni. Ni korektno, da govorite, da naj kar lokalne
               skupnosti namenijo več sredstev za zaščito in reševanje. Niso vse v enakem položaju.
               Nekatere imajo bistveno več stroškov iz tega naslova. Ni prav, da sistemski vir, ki
               je bil vsa ta leta namenjen, da se to nekako izenači, sedaj ukinjamo. In še enkrat,
               gre za leto 2014, kjer so bili razpisi, pripravljene pogodbe in namenska sredstva že
               odobrena in jemljemo sredstva za nazaj. Zato mislim, da je prav, da sem repliciral,
               ker sem bil napačno razumljen. Ne gre za nov poseg, gre za jemanje sredstev za nazaj
               in to ni prav.</p>
            </sp>
            <sp xml:id="SDZ6-Izredna-47-2013-11-12.sp27">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo gospod Zvonko Lah. Izvolite.</p>
            </sp>
            <sp xml:id="SDZ6-Izredna-47-2013-11-12.sp28">

               <speaker>ZVONKO LAH (PS SDS):</speaker>

               <p>Gospod predsednik, hvala za besedo.</p>
               <p>Spoštovane kolegice in kolegi! Slišali smo razlago, kje se jemljejo sredstva. Naj
               povem, da sem tudi sam bil trinajst let odgovoren za požarno varnost in gasilec od
               20. leta in vem, kako težko je zbrati denar za nabavo opreme, ker vsa gasilska
               društva so kategorizirana, vsaka kategorija ima po tipizaciji tudi določeno, kakšno
               opremo mora imeti. Ima tudi operativno gasilsko enoto, kjer je določeno, koliko je
               gasilcev in kako morajo biti opremljeni. Denar, ki ga občina dobi za to opremo, je iz
               požarne takse, ki pa ne zadostuje niti v eni desetini za nabavo tiste opreme, kot jo
               gasilska društva potrebujejo. In glede na to, da v teh ujmah kličejo gasilce iz cele
               Slovenije na pomoč, je tudi v mojem društvu prišla ideja, da nabavi društvo ribiške
               škornje. Kako ribiške škornje za gašenje požarov? Zato, ker hodijo, ker so poslani po
               celi Sloveniji takrat na pomoč, ko so poplave, ko rešujejo, ko pomagajo reševati
               ostalim.</p>
               <p>Da je pa to nekako nepošteno, da jemljete sredstva sedaj, ko že vsa društva računajo,
               da bodo dobila vrnjen DDV za nabavljeno opremo iz letošnjega leta, pa res ni pošteno.
               Ker ta izpad dohodkov, ne vem, kje ga bodo pokrili, mogoče zopet občine. Vam pa
               povem, da bi morali bistveno večjo pomembnost dati operativnem gasilcem v teh
               gasilskih društvih, ker nimamo več vojske, da priskoči na pomoč takrat, ko so neke
               naravne nesreče, imamo samo gasilce. In s takim pristopom bomo samo ogrozili tiste
               operativne gasilce, ki bodo brez dobre oziroma prave opreme šli na pomoč ljudem.</p>
            </sp>
            <sp xml:id="SDZ6-Izredna-47-2013-11-12.sp29">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Še je interes, zato vas vabim k prijavi za razpravo.</p>
               <p>Gospod Franc Pukšič ima besedo. Izvolite.</p>
            </sp>
            <sp xml:id="SDZ6-Izredna-47-2013-11-12.sp30">

               <speaker>FRANC PUKŠIČ (PS SLS):</speaker>

               <p>Hvala lepa. Kolegice in kolegi, predsednik Državnega zbora!</p>
               <p>Sam prekleto dobro vem, kaj pomeni gasilstvo. Leta 2008 – neurje, ki smo ga doživeli
               v Slovenskih Goricah in če ne bi imeli takrat gasilcev na razpolago, bi bila
               materialna škoda še katastrofalno večja in hujša, tudi človeška bi bila, pa so
               gasilci vstopili na pomoč.</p>
               <p>Govoriti, gospod državni sekretar, da boste na zaščiti in reševanju to prolongirali
               za leto 2014 in 2015 – se strinjam, to je za takrat, ko ne boste več vi državni
               sekretar in Pozitivna Slovenija v vladi. Ne v vladi, pravzaprav Pozitivne Slovenije
               in še marsikatere ali pa še koga od drugih ne bo več na političnem zemljevidu – in
               prav je tako, da se končajo te nemogoče situacije. Gospod Zanoškar, vi ste rekli, da
               bo zelo hitro prišel čas, ko se bo to popravilo, ker bo vlada požela še večje uspehe.
               Kdo vidi te uspehe, razen Pozitivne Slovenije in nekaterih satelitov okoli njih? To
               ni SLS-ov opozicijski letak. To je ura, ki vam jo je poslalo, tudi vam poslancem
               Pozitivne Slovenije, gospodarstvo. In gospodarstvo pravi takole, da imamo 600 % višji
               dnevni znesek neporavnanih obveznosti v podjetjih kot leta 2008. Da imamo 90 tisoč
               več brezposelnih, da je mimogrede padec investicij večji od 85 %. S te strani vas
               koalicijo celo razumem in državnega sekretarja, aha, gasilcev več ne rabite.
               Govoriti, da se bo to preneslo v naslednja leta, je enostavno nesprejemljivo. Tudi
               pogodbe in tako dalje, kar so že drugi povedali; gre za nadomestilo tistega DDV, Kako
               pa priti do investicijskih sredstev, pa tisti, ki smo tudi gasilci, vemo, pa jih je
               tukaj notri kar nekaj. Verjamem, da je tudi nekaj gasilcev v koaliciji, in verjamem,
               da vas boli srce in da boste težko glasovali proti takšnemu amandmaju. Vendar o tem,
               kako bodo poleg vsega tega občine še dodatno obremenjene s tem, ne bo šlo. Ker vlada
               Alenke Bratušek občinam jemlje – tako pri investicijah na 21. členu, tako jim jemlje
               pri povprečnini in seveda še davek na nepremičnine. To pomeni, namesto da bi pomagali
               nabaviti gasilsko opremo, bodo sedaj v občinah plačevali davek na nepremičnino
               osnovne šole, ki je v lasti občine, notri se pa izvaja državni program, ker je šola,
               izobraževanje, osnovno šolstvo državni program. Tri milijone – kje je tistih 400
               milijonov, ki je bilo tako čez noč odobrenih za pokrivanje Factor banke in Probanke?
               Včeraj sem bil v drugi službeni obveznosti dela Državnega zbora in se potem nisem
               vračal nazaj, sem pa po televiziji, ker sem pač profesionalno bolan, vseeno
               spremljal, kaj se je tukaj dogajalo. Veste, te tri milijone vzemite pri tistih 80 %
               povišanih investicij, ki ste jih tako vehementno razlagali.</p>
               <p>Če se delamo iz vsega norca, lepo vas prosim, ne še iz gasilcev. In državni sekretar,
               če strokovno tega niste mogli ubraniti, ali imate še kaj morale, da bi mogoče
               postavili na mizo out-out; za gasilce to bo, ali pa mene ne bo. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp31">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati o tem amandmaju? Še je interes, zato vas vabim k prijavi za
               razpravo.</p>
               <p>Postopkovno, Renata Brunskole, izvolite.</p>
            </sp>
            <sp xml:id="SDZ6-Izredna-47-2013-11-12.sp32">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>Spoštovani gospod predsednik, dajem postopkovni predlog. Protestiram ob takih
               nastopih kolegic oziroma v tem primeru kolega, da razpravlja o drugi politični
               stranki. Kot, na primer, izjava gospoda Franca Pukšiča: "Pozitivne Slovenije ne bo
               več na političnem zemljevidu." In da menimo, da gasilcev več ne rabimo. Ali kot je
               kolega Krivec rekel: "Ne govoriti ljudem in lagati v obraz." Menim, da je takšen
               pristop in takšni nastopi izpod gležnja, ne samo nivoja, kot je prej rekel gospod
               Krivec. Gospod državni sekretar je jasno poudaril, za kaj gre, in da ne bo ogrožena
               varnost, zaščita in reševanje državljank in državljanov Republike Slovenije. Prosim,
               da ne dovolite, da nastopajo kolegice in kolegi tako žaljivo do drugih.</p>
            </sp>
            <sp xml:id="SDZ6-Izredna-47-2013-11-12.sp33">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Pukšič, replike na repliko ni mogoče dobiti. / oglašanje v dvorani/ Tudi na
               postopkovni predlog ni replike. Je pa možno še razpravljati, zato ne vidim težav, da
               ne bi mogli predstaviti svojih stališč. Glede tega, kako kdo o kom govori, dejansko
               je mogoče v tej razpravi povedati stališča posamezne politične stranke in ovreči neke
               trditve. Je pa primerno, da se poskušamo omejiti predvsem na razpravo. Ne poskušamo,
               ampak dajmo se omejiti na razpravo o tem amandmaju in na vsebino tega amandmaja. Ta
               amandma govori o tem, ali bomo zagotovili nekaj sredstev ali ne za zaščito, reševanje
               in pomoč. Prosim, da se tega tudi držite.</p>
               <p>Naslednji razpravljavec je gospod Jakob Presečnik.</p>
            </sp>
            <sp xml:id="SDZ6-Izredna-47-2013-11-12.sp34">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik.</p>
               <p>Govoril bom o tem amandmaju in nobene stranke ne bom omenjal, tako da z moje strani
               ne bo nobenega problema. Dejansko se na področju gasilstva, na področju zaščite in
               reševanja zagotovo v zadnjih desetletjih struktura njihovega delovanja menja. To
               opažam, ker sem tudi sam pred leti deloval v lokalni skupnosti, tudi v času najhujših
               tragedij na našem koncu in najhujših elementarnih nesreč. Že takrat se je kazalo, da
               je gasilska služba, prostovoljna in poklicna, potrebna – ne samo pri požarih, ampak
               je čedalje več naravnih in drugih nesreč, kjer so prvi, ne samo poklicani, dejansko
               se prvi odzovejo na vse te dogodke. Zato občine izrazito dobro skrbijo za
               prostovoljna gasilska društva, to je dejstvo. Jaz ne poznam nobene, ki tega ne bi
               izvajala. Seveda ima pa država tudi svoje obveznosti do tega. Verjamem, da vir, ki ga
               je Poslanska skupina SDS predlagala, oziroma od kod jemlje denar, najbrž ni za
               finance sprejemljiv v situaciji, v kakršni smo. Vendar bi Ministrstvo za finance,
               Vlada oziroma koalicija lahko pri snovanju sprememb tega proračuna našli bolj
               ustrezen vir, če menijo, da ta vir ni izvedljiv iz praktičnih razlogov, ker je
               servisiranje obresti iz naslova domačega dolga verjetno še bolj obremenjeno, kot
               sicer v proračunu piše.</p>
               <p>Samo eno stvar bom še omenil. Omenjeni so bili centri za obveščanje, ki so bili
               ukinjeni. Ne vem, ali so nekateri na novo postavljeni. Jaz predvidevam, da je ponekod
               bila mogoče res kakšna stvar na hitro narejena in da je potrebno, večkrat življenje
               pokaže, da je treba tudi pri kakšnem ukrepu kaj spremeniti. Življenje teče. Ko eno
               stvar narediš, se eventualno pokaže, da v praksi zadeva malo drugače igra, in takrat
               je treba spremeniti. Tako da pri tem jaz ne vidim kakšnega posebnega problema. Vidim
               pa problem v drugi zadevi, od katere je ravno tako ali pa še bolj odvisna vsakdanja
               skrb za varnost državljank in državljanov. Minister Virant je kmalu po nastopu
               svojega mandata ministra za notranje zadeve ukinil ali pa je to storila generalna
               policijska uprava – jaz ne vem, kdo je ukinil – v kar nekaterih policijskih postajah
               nočno dežurno, ali kako ji rečejo, nočno službo. Veste, kaj to pomeni? To v nekaterih
               predelih pomeni, da je policijska postaja odprta, dosegljiva samo v dnevnem času, od
               7. ure zjutraj do 7. zvečer. Ponoči, ko je pa mnogokrat največ dogodkov, ki
               vznemirjajo ali ogrožajo varnost na različnih področjih, od prometnih do drugih, pa
               so policijske postaje zaprte. Da ne bom v tri dni govoril, konkreten primer:
               Policijska postaja Mozirje, ki pokriva področje Zgornje Savinske doline, ki je dolga
               okoli 40 kilometrov, je od 7. zvečer do 7. zjutraj vezana na policijsko postajo
               Celje. In najbolj oddaljeni kraji so od Celja oddaljeni 75 kilometrov. Tam, kjer
               večina ljudi živi, je pa ta oddaljenost okoli 40 kilometrov. To je tisti problem
               varnost ali nevarnosti državljank in državljanov, ki jih imamo. Pa nisem prepričan,
               da smo na ta način na področju notranjih zadev oziroma policijskih postaj, policijske
               uprave prišparali ne vem koliko. Vprašanje pa je, kakšen bo učinek pri zagotavljanju
               varnosti državljank in državljanov. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp35">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Preden dam besedo naprej, moram opozoriti, da je bila težava z merjenjem časa. Preden
               bomo nadaljevali razpravo, bomo poskušali urediti vse, da bo pri vsakem novem
               prijavljenem čas tekel. Pri gospodu Presečniku pa ocenjujem, da je začel
               razpravljati, ko je bilo na razpolago časa 1 uro in 15 minut. Tako, da je v svoji
               razpravi porabil nekje 5 minut časa, ki ga ima Slovenska ljudska stranka. Lahko dam
               vmes besedo državnemu sekretarju, ali še počakam? Še počakam. Hvala, vse je ponovno
               pripravljeno. Težava je nastala zaradi merjenja časa, ki je nastal pri proceduralnem
               predlogu. Računalnik ni razumel natančno, za kaj gre pri tem prehitrem urejanju
               komunikacije.</p>
               <p>Mislim, da se je predstavnik vlade prej prijavil k besedi. Besedo dajem sekretarju
               gospodu Zoranu Klemenčiču, izvolite.</p>
            </sp>
            <sp xml:id="SDZ6-Izredna-47-2013-11-12.sp36">

               <speaker>ZORAN KLEMENČIČ:</speaker>

               <p>Hvala lepa. Glede ... / oglašanje iz dvorane/</p>
            </sp>
            <sp xml:id="SDZ6-Izredna-47-2013-11-12.sp37">

               <speaker>PREDSEDNIK JANKO VEBER:</speaker>

               <p>Besedo ima gospod Klemenčič. Izvolite. Ali lahko počakate, saj bodo že uredili.
               Gospod Klemenčič vam bo lahko kaj vmes povedal.</p>
            </sp>
            <sp xml:id="SDZ6-Izredna-47-2013-11-12.sp38">

               <speaker>ZORAN KLEMENČIČ:</speaker>

               <p>Glede vračila DDV. Uprava za zaščito in reševanje bo za leto 2013 do konca leta vse,
               kar je bilo podpisano, poravnala. Ker razpravljamo o proračunu za 2014, nisem hotel
               prej ekstra postaviti – za leto 2015 so v proračunu sredstva nekoliko višja, kot bo
               realizacija za ta namen v letu 2013. Mi smo imeli velike razprave znotraj ministrstva
               o Upravi za zaščito in reševanje. Jaz vem, da bo težko, ker poznam, ker sem dolga
               leta v tem sistemu. Skupaj smo prišli do ugotovitve, da lahko naredimo enoletni
               premor na tem področju. Ne bo enostavno, vendar v predlogu proračuna za leto 2015, se
               opravičujem, ker ne razpravljamo zdaj o tem, se sredstva vračajo na nekoliko višjo
               raven, kot bo realizacija v letu 2013.</p>
               <p>Hvala lepa.</p>
            </sp>
            <sp xml:id="SDZ6-Izredna-47-2013-11-12.sp39">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi še kdo razpravljati? Vabim vas k prijavi za razpravo.</p>
               <p>Gospod Franc Pukšič, izvolite, imate besedo.</p>
            </sp>
            <sp xml:id="SDZ6-Izredna-47-2013-11-12.sp40">

               <speaker>FRANC PUKŠIČ (PS SLS):</speaker>

               <p>Hvala lepa.</p>
               <p>Ker me je prej, pa nisem mogel v repliki povedati, kolegica Renata Brunskole
               omenjala, jaz sem sicer res že malo dalj časa v Državnem zboru, na smetišče politične
               zgodovine so že odšli Zares, LDS, ki je bila ena najmočnejših, največjih strank s 34
               poslanci, ampak to prav zaradi arogance. In ker je včeraj predsednica Vlade rekla,
               ...</p>
            </sp>
            <sp xml:id="SDZ6-Izredna-47-2013-11-12.sp41">

               <speaker>PREDSEDNIK JANKO VEBER:</speaker>

               <p>Gospod Pukšič, dovolite mi, da vas spomnim, ...</p>
            </sp>
            <sp xml:id="SDZ6-Izredna-47-2013-11-12.sp42">

               <speaker>FRANC PUKŠIČ (PS SLS):</speaker>

               <p>Ne bom vas poslušal.</p>
            </sp>
            <sp xml:id="SDZ6-Izredna-47-2013-11-12.sp43">

               <speaker>PREDSEDNIK JANKO VEBER:</speaker>

               <p>... da ste pri amandmaju,ki govori o zaščiti in reševanju.</p>
            </sp>
            <sp xml:id="SDZ6-Izredna-47-2013-11-12.sp44">

               <speaker>FRANC PUKŠIČ (PS SLS):</speaker>

               <p>... vaša odločitev je interno povezana z našo prihodnostjo, in jaz sem govoril o naši
               prihodnosti, govoril sem o zaščiti in reševanju, kako je to nekorektno prestavljati
               na 2014 in 2015, in seveda to delate zato, ker verjetno že veste, da s takšno
               aroganco vas na političnem zemljevidu ne bo več.</p>
            </sp>
            <sp xml:id="SDZ6-Izredna-47-2013-11-12.sp45">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Vabim vas k prijavi za razpravo. Prosim? Samo trenutek.</p>
               <p>Postopkovno ima gospod Kavtičnik, izvolite.</p>
            </sp>
            <sp xml:id="SDZ6-Izredna-47-2013-11-12.sp46">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Letos smo poslušali tudi Poročilo varuhinje človekovih pravic, kjer smo sprejeli
               določene sklepe, da se bomo tukaj obnašali moralno etično, da bomo upoštevali
               navodila predsednika Državnega zbora. In predsednik Državnega zbora je danes opozoril
               kolega Pukšiča, ga je želel opozoriti, vendar je le-ta vehementno in arogantno
               zamahnil, češ: Ne bom poslušal predsednika Državnega zbora. Mislim, da je takšno
               sporočilo za javnost neprimerno; glede na to, kakšno je obnašanje v Državnem
               zboru.</p>
               <p>Predsednik, prosim vas, da opozorite dotičnega poslanca in mu poveste, da se tako ne
               obnaša v Državnem zboru. Če pa je pripravljen, pa mu lahko ponudimo kakšno pomoč pri
               svetovanju glede obnašanja in kulturnega vedenja, predvsem tukaj v Državnem zboru in
               tudi sicer. Hvala.</p>
            </sp>
            <sp xml:id="SDZ6-Izredna-47-2013-11-12.sp47">

               <speaker>PREDSEDNIK JANKO VEBER:</speaker>

               <p>Hvala tudi vam in upam, da je bilo to slišano.</p>
               <p>Gospod Srečko Meh, izvolite, imate besedo.</p>
            </sp>
            <sp xml:id="SDZ6-Izredna-47-2013-11-12.sp48">

               <speaker>SREČKO MEH (PS SD):</speaker>

               <p>Hvala lepa.</p>
               <p>Skrbi to, gospe in gospodje, da odbor, ki je za to pristojen, o tem ni razpravljal.
               To skrbi. In namesto, da danes tukaj nagovarjamo volivke in volivce, državljanke in
               državljane – pa je problem na tej temi, je problem na zaščiti in reševanju – bi o tej
               temi morali govoriti na odboru, tam kjer je bil čas, prostor in priložnost, da
               govorimo. Jaz se zavedam, da to je problem, zavedamo se vsi tisti, ki smo kdajkoli
               potrebovali pomoč. Tako se pa ne dela, gospe in gospodje. Razprava, ki je bila, je
               bila vsaj v dobršni meri zelo v redu. Tisti, ki pa niste razpravljali tako, kot bi
               bilo primerno za poslanke in poslance, pa spremenite svoj način. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp49">

               <speaker>PREDSEDNIK JANKO VEBER:</speaker>

               <p>Hvala. Želi še kdo razpravljati k temu amandmaju?</p>
               <p>Gospod Pukšič.</p>
            </sp>
            <sp xml:id="SDZ6-Izredna-47-2013-11-12.sp50">

               <speaker>FRANC PUKŠIČ (PS SLS):</speaker>

               <p>Hvala lepa.</p>
               <p>Moralno in etično ter neprimerno govorjenje ali moralno neetično ter neprimerno,
               zraven tega, ko zmanjšaš gospodarstvo, kredite , ko mlade "nateraš" iz države v
               tujino, ko zapreš tuje investicije in na koncu, ko želiš uničiti tudi prostovoljno
               slovensko gasilstvo, na katerem temeljijo vse naloge – tako od neurij do poplav do
               pomoči ljudem, takrat ko so v najhujši stiski in prostovoljni gasilci "reskirajo"
               tudi svoja življenja. In vi jih želite s tem uničiti. In sedaj, kaj je bolj moralno,
               uničiti to ali pa na to opozoriti. Sploh pa, pomoči od takšnih, ki so že bili tam, ko
               sem že prej povedal, na smetišču politične zgodovine, res ne rabim.</p>
            </sp>
            <sp xml:id="SDZ6-Izredna-47-2013-11-12.sp51">

               <speaker>PREDSEDNIK JANKO VEBER:</speaker>

               <p>No, poglejte gospod Pukšič, že iz spoštovanja do tega amandmaja in vsebine tega
               amandmaja bi bilo resnično zelo korektno, da poskušamo v svojih razpravah upoštevati
               težo in pomen gasilstva. Zagotovo ne pripomoremo k temu na način, da poskušamo en
               drugemu govoriti teme, ki niso vključene neposredno v ta amandma. Predlagam, da to
               upoštevamo predvsem zaradi spoštovanja do gasilske službe, če že ne do tistih, ki
               vodimo sejo Državnega zbora.</p>
               <p>Želi še kdo besedo? Ugotavljam, da ne. Zato zaključujem razpravo.</p>
               <p>Prehajamo na proračunskega uporabnika 2330 - Ministrstvo za kmetijstvo in okolje in
               na razpravo o vloženem amandmaju pri tem proračunskem uporabniku. V razpravo dajem
               podprogram Odprava posledic naravnih nesreč in amandma Poslanske skupine Slovenske
               demokratske stranke. Želi kdo besedo? Vabim vas k prijavi za razpravo. Besedo ima
               gospod Danijel Krivec. Izvolite.</p>
            </sp>
            <sp xml:id="SDZ6-Izredna-47-2013-11-12.sp52">

               <speaker>DANIJEL KRIVEC (PS SDS):</speaker>

               <p>Hvala za besedo. Lep pozdrav še enkrat vsem!</p>
               <p>Gre za amandma, ki ne posega v izravnan proračun. Gre za amandma, ki prenaša sredstva
               znotraj Ministrstva za okolje. Ta amandma poskuša rešiti zadrego, ki je nastala s
               tem, da je ministrstvo znižalo postavko Odprava posledic naravnih nesreč iz
               predvidenih 21 milijonov na 16 milijonov. Mislim, da je ta to znižanje v višini
               skoraj 70 % neprimerno. Gre namreč za področje, kjer se vsi v zdajšnjem sklicu in
               tudi v prejšnjih sklicih zavzemamo za to, da se sredstva za odpravo posledic naravnih
               nesreč na nek način povečujejo, ne pa zmanjšujejo. Gre za to, da se nekateri ukrepi
               tako na vodotokih kot na odpravljanju drugih posledic čim prej uredijo in to z
               namenom, da so škode v naslednji fazi manjše. Zato predlagam vsem, da razmislite o
               tem amandmaju, tudi z vidika vsakodnevnih naravnih nesreč, ki nas doletijo. Postavka,
               ki je predlagana s tem amandmajem – gre za prenos iz postavke Trajnostna raba voda in
               opravljanje z vodami iz postavke Ravnanje z odpadnimi vodami, kjer se postavka
               povečuje za 16 milijonov glede na sprejeti proračun, prenese na postavko Odprava
               posledic naravnih nesreč. Gre za, po mojem, sprejemljivo rešitev, kajti v primeru
               ravnanja z odpadnimi vodami gre za projekte, ki se šele pripravljajo in ki bodo
               črpani sukcesivno do konca leta, v primeru odprave posledic naravnih nesreč pa gre že
               za podpisane pogodbe, gre za določena sredstva, ki so jih lokalne skupnosti v
               določenih primerih že namenile za odpravo. V primeru, da se delež, ki je namenjen s
               strani ministrstva, ne zagotovi, bodo nastajale na terenu velike težave. Gre za
               zaustavitev gradbišč, tako na področju odprave posledic poplav, odprave posledic
               velikega obsega. In tudi na področju popotresne obnove v Posočju, na kar je kolega
               Bevk že včeraj opozarjal. V primeru popotresne obnove gre za zmanjšanje iz 5
               milijonov 500 na 1 milijon 400, kar bi pomenilo, da se odprava posledic po potresu iz
               leta 2004 v tem trenutku oziroma v četrtek, ko sprejemamo proračun, ustavi. Enako
               velja tudi za druga gradbišča, ki so vezana na poplavne zadeve in tudi na zadeve, ki
               so vezane na odpravo posledic plazov večjega obsega. To bi pomenilo veliko zadrego v
               lokalnih skupnosti in tudi s strani prizadetih – na popotresnem območju je še vedno
               50 družin razseljenih. To bi pomenilo, da nastajajo veliki stroški z zaustavitvijo
               gradbišč, za zaščito teh gradbišč in v končni fazi bi se verjetno zgodilo, da ta
               sredstva ne bi bila prihranjena, kajti pogodbe, ki so podpisane, so iztožljive in
               ministrstvo bi moralo tudi te tožbe poplačati. Gre za amandma, za katerega mislim, da
               je za večino sprejemljiv. Mislim, da ima večina v lokalnih skupnostih kakšen problem,
               ki je vezan na odpravo posledic naravnih nesreč. Dejstvo, da se ta postavka znižuje
               za 16 milijonov in da se s tem ta ciklus odprave zaustavlja, je po mojem mnenju
               nesprejemljiv za večino poslancev.</p>
               <p>Še enkrat poudarjam, ne gre za generalno spremembo v proračunu, ampak gre za
               prerazporeditev znotraj Ministrstva za kmetijstvo in okolje. Če že govorimo o vodah,
               mislim, da je ravnanje z odpadnimi vodami vseeno na prioritetni listi lahko za
               postavko odpravljanje posledic naravnih nesreč, kajti če se neka čistilna naprava ali
               kanalizacija kasneje zgodi, je verjetno to manj pomembno, kot če ne rešimo neke
               urgentne zadeve, ki je nastala ob poplavi ali nekem drugem kriznem dogodku. Nič nam
               ne pomaga, če čistimo odpadne vode, na drugi strani pa dopuščamo, da nam vode
               povzročajo večjo škodo. Apeliram na vse, da v četrtek ta amandma vseeno podprete.
            </p>
            </sp>
            <sp xml:id="SDZ6-Izredna-47-2013-11-12.sp53">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Preden dam besedo naprej, samo obvestilo. Obveščam vas, da so službe uspele natančno
               odšteti čas, ki ga je gospod Presečnik imel na razpolago v svoji razpravi, tako da je
               evidenca glede porabljenega časa usklajena z realnim stanjem.</p>
               <p>Gospod Samo Bevk je naslednji, ki bo imel besedo. Izvolite.</p>
            </sp>
            <sp xml:id="SDZ6-Izredna-47-2013-11-12.sp54">

               <speaker>SAMO BEVK (PS SD):</speaker>

               <p>Hvala za besedo, gospod predsednik. Spoštovani zbor.</p>
               <p>Imam slabo minuto časa za obrazložitev. Vendar mislim, da tudi to zadostuje za jasno
               sporočilo. Mislim, da bi lahko ta amandma podprli, ker ne jemlje sredstev, recimo iz
               servisiranja javnega dolga ali kakšnih drugih finančnih postavk, ampak gre za
               prerazporeditev znotraj resorja. Bi bilo vseeno dobro slišati predstavnico
               ministrstva, ali je res mogoče postavko Trajnostna raba voda in upravljanje z vodami,
               v celoti počrpati v letu 2014. Postavka Popotresna, sanacija Posočja, gre za potres
               julija 2004, se je znižala za 72 %, to je nesorazmerno znižanje postavke, druge
               postavke so se nekako nižale med 15 in 20 %. Slabo sporočilo.../ znak za konec
               razprave/ …Na 10. obletnico potresa v Posočju postavko za odpravo posledic znižali za
               72%. Zato mislim, da bi lahko ta amandma podprli. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp55">

               <speaker>PREDSEDNIK JANKO VEBER:</speaker>

               <p>Hvala tudi vam. Besedo bom dal gospodu Mihaelu Prevcu, potem pa je izrazila interes
               za razpravo predstavnica Vlade.</p>
               <p>Izvolite, gospod Prevc.</p>
            </sp>
            <sp xml:id="SDZ6-Izredna-47-2013-11-12.sp56">

               <speaker>MIHAEL PREVC (PS SLS):</speaker>

               <p>Hvala lepa še enkrat za besedo.</p>
               <p>Z zanimanjem sem poslušal razpravo kolega Bevka. Oba prihajava iz tistih področij, ki
               so zelo podvržena naravnim nesrečam. Kolega Bevk je včeraj govoril o posledicah
               potresa, 10 let je od tega, in o tem, da so se sredstva zmanjšala. Kolega Bevk, vesel
               sem, da pravite, da bi bilo dobro, da se ta amandma podpre. Upam, da je vašo izjavo
               slišala tudi koalicija. Jaz pravim, ne samo dobro, nujno je, da se ta amandma podpre.
               Kajti, če se ta prerazporeditev sredstev ne bo zgodila, potem se bo zgodilo tisto, o
               čemer je pred menoj razpravljal kolega Krivic. Veliko pogodb bo treba prekiniti. Tudi
               na našem koncu, kjer so še vedno v postopku sanacije številni plazovi, ki so jih
               povzročile poplave daljnega leta 2007 in pozneje. Če do te sanacije ne bo prišlo ­–
               mislim, da vsi vemo – lahko to pomeni še bistveno večje posledice, ki bodo zahtevale
               dražjo sanacijo v nadaljevanju. Strinjam se s kolegom Krivcem, če presodimo, kaj je v
               tem trenutku bolj pomembno. Kot predlagajo v Slovenski demokratski stranki, da se
               denar prerazporedi s področja ravnanja z odpadnimi vodami, se mi zdi, da je za nekega
               občana, ki je ogrožen z nekim plazom, pa je v postopku sanacije, bistveno bolj
               pomembno, da se najprej sanira ta plaz. Postopki v zvezi z urejanjem odpadnih voda pa
               bodo mogoče še za kakšen čas počakali. Vesel sem in sem optimist v tem trenutku in
               računam, da če ne drug, bo pa verjetno ta amandma tisti, ki bo podprt tudi s strani
               koalicije. Hvala.</p>
            </sp>
            <sp xml:id="SDZ6-Izredna-47-2013-11-12.sp57">

               <speaker>PREDSEDNIK JANKO VEBER:</speaker>

               <p>Kot sem napovedal, dajem besedo v tem trenutku mag. Andreji Jerina, ki se je
               prijavila k besedi.</p>
            </sp>
            <sp xml:id="SDZ6-Izredna-47-2013-11-12.sp58">

               <speaker>MAG. ANDREJA JERINA:</speaker>

               <p>Hvala, predsedujoči. Spoštovane poslanke in poslanci!</p>
               <p>Dejstvo je, da je sredstev v Predlogu proračuna za področje naravnih nesreč bistveno
               manj, kot bi si jih v resnici želeli. Moram tudi reči v imenu Ministrstva za
               kmetijstvo in okolje, da bi bili zelo veseli, če bi lahko dodatnih 15 milijonov
               realucirali na intervencijske ukrepe za sanacijo nesreč. Vendar moramo ugotoviti, da
               predlog, ki ga navajate v amandmaju, da se sredstva prerazporedijo iz postavke, ki je
               vezana na ravnanje z odpadnimi vodami – to je v bistvu postavka, na kateri so
               sredstva za zagotavljanje lastne udeležbe za evropske projekte. Če ta sredstva na
               lastni udeležbi zmanjšamo, to pomeni, da približno 100 milijonov sredstev, ki naj bi
               priteklo iz evropskega proračuna, ne moremo zagotoviti. Žal je ta predlog
               neizvedljiv. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp59">

               <speaker>PREDSEDNIK JANKO VEBER:</speaker>

               <p>Hvala. Želi še kdo razpravljati?</p>
               <p>Replika. Izvolite, gospod Danijel Krivec.</p>
            </sp>
            <sp xml:id="SDZ6-Izredna-47-2013-11-12.sp60">

               <speaker>DANIJEL KRIVEC (PS SDS):</speaker>

               <p>Jaz razumem logiko ministrstva, vendar so to sredstva, ki bodo, če bodo realizirana –
               kajti določeni projekti, kot vidimo iz zdajšnje finančne perspektive, se niso
               realizirali. Vi boste verjetno v prihodnje še kakšen rebalans naredili. In zdaj imeti
               rezervirana sredstva in jih celo povečati za 16, 17 milijonov na postavki Čiščenje
               odpadnih voda, kjer gre za projekte, ki bodo realizirani ali pa ne bodo. Na drugi
               strani pa imamo postavko, ki zahteva takojšnje ukrepanje, kajti v nasprotnem primeru
               boste vi plačevali odškodnine za te pogodbe, ki so že podpisane. Tu gre za tehtanje
               nekih dejstev. Jaz vem, kaj mi želite povedati, vendar v tem primeru, če pride do
               realizacije nekih evropskih projektov, se vedno lahko z rebalansom določene stvari
               prerazporedi, ker ta sredstva še niso v celoti rezervirana s pogodbami. V nasprotju z
               odpravo posledic naravnih nesreč, kjer pa obstajajo podpisane pogodbe, izvajajo se
               dela na odpravi posledic naravnih nesreč in so sredstva že rezervirana. Zato vseeno v
               razmislek poslancem, ko bomo glasovali o tem amandmaju.</p>
            </sp>
            <sp xml:id="SDZ6-Izredna-47-2013-11-12.sp61">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Nadaljujemo razpravo, in sicer glede proračunskega uporabnika 2430 – Ministrstvo za
               infrastrukturo in prostor. Razpravljali bomo o vloženem amandmaju pri tem
               proračunskem uporabniku.</p>
               <p>V razpravo dajem podprogram Vzdrževanje javne železniške infrastrukture in amandma
               Poslanske skupine Slovenske demokratske stranke.</p>
               <p>Želi kdo razpravljati? Vabim vas k prijavi za razpravo.</p>
               <p>Besedo ima gospod Ljubo Žnidar.</p>
            </sp>
            <sp xml:id="SDZ6-Izredna-47-2013-11-12.sp62">

               <speaker>LJUBO ŽNIDAR (PS SDS):</speaker>

               <p>Spoštovani!</p>
               <p>Sam zelo dobro vem, da proračuna ni enostavno uravnotežiti med prihodki in odhodki.
               Ne razumem pa pripravljavca proračuna pri tistih postavkah, kjer z občutnim znižanjem
               posega tako rekoč v fiksni del proračuna oziroma ne posluša stroke. Govorim o
               vzdrževanju javne železniške infrastrukture. Govorim o izvajanju obvezne gospodarske
               javne službe za vzdrževanje javne železniške infrastrukture in vodenje železniškega
               prometa. Gre za javno gospodarsko službo. In če z drastičnim znižanjem posegamo v ta
               resor, potem sem resno zaskrbljen. Tudi na Odboru za infrastrukturo in prostor je
               bila zelo dobra, konstruktivna razprava, kjer je tudi stroka, kolegi s področja
               železnic, predstavila problematiko, kako bo ta zadeva dejansko izgledala ob tako
               drastičnem znižanju sredstev za ta namen. Rešitve so tri. To pomeni, da bo ob tako
               drastičnem znižanju sredstev treba določene proge v Sloveniji zapreti ali pa zaradi
               varnosti omejiti hitrost na počasno vožnjo, kar pomeni občutno zmanjšanje hitrosti,
               kar pomeni občutno manjšo pretočnost na slovenskih železnicah. Pomeni tudi prekinitev
               nekaterih že začetih investicijskih vzdrževanj. Eno takšnih je tudi obnova kočevske
               proge. Vemo, da določena investicija, ki jo prekinjamo, pomeni tudi povečanje
               stroškov na teh vzdrževalnih investicijskih delih. Da se obdrži varnostni nivo na
               železnicah, je treba letno vložiti 70 milijonov evrov v vzdrževanje zgornjega in
               spodnjega ustroja železniške proge. Rekel bi, da je minister, ki je sprejel kompromis
               v tem resorju za tako drastično znižanje, izjemno pogumen – da je prevzel breme na
               račun zmanjšanja obsega varnosti na železniškem področju. Zelo rad bi ga videl, ko bo
               posledica tega kakšna nesreča – seveda si tega ne želimo – kako se bo minister v tem
               segmentu zagovarjal. Naš predlog je, da se ta postavka za izvajanje obvezne
               gospodarske javne službe vzdrževanja javne železniške infrastrukture poveča za 50
               milijonov in da s temi sredstvi obdržimo nivo vzdrževanih prog na Slovenskih
               železnicah vsaj na takšnem nivoju, kot so bile do sedaj. Predlagam, kolegi in
               kolegice, podprimo ta sredstva, ki so pripravljena z amandmajem. Naj povem tudi, da
               je bil to tudi sklep na Odboru za infrastrukturo in prostor, kjer smo tako
               opozicijski kot koalicijski poslanci ta predlog tudi podprli. Hvala.</p>
            </sp>
            <sp xml:id="SDZ6-Izredna-47-2013-11-12.sp63">

               <speaker>PREDSEDNIK JANKO VEBER:</speaker>

               <p>Hvala. Želi še kdo razpravljati? Ugotavljam, da ne, zato zaključujem razpravo.</p>
               <p>Prehajamo na proračunskega uporabnika 2431 – Direkcija Republike Slovenije za ceste
               in na razpravo o vloženih amandmajih k dvema podprogramoma pri tem proračunskim
               uporabniku.</p>
               <p>Najprej dajem v razpravo podprogram Upravljanje in tekoče vzdrževanje državnih cest
               ter amandma Poslanske skupine Slovenske demokratske stranke in amandma Poslanske
               skupine Slovenske ljudske stranke.</p>
               <p>Želi kdo razpravljati? Besedo ima gospod Ljubo Žnidar.</p>
            </sp>
            <sp xml:id="SDZ6-Izredna-47-2013-11-12.sp64">

               <speaker>LJUBO ŽNIDAR (PS SDS):</speaker>

               <p>Spoštovani.</p>
               <p>Tudi na tej postavki gre za podoben primer, kot sem ga navedel prej. Tokrat le z
               razliko, da gre za investicijsko vzdrževanje in gradnjo državnih cest. Tu
               pripravljavca oziroma ministrstva res popolnoma ne razumem. Kajti tu znižuje sredstva
               iz 80 milijonov na borih 8 milijonov evrov. Kakšen je tu procent, si lahko zelo na
               hitro izračunate, ampak jaz se ne ubadam toliko s procentom. Zelo zaskrbljen sem,
               kako bo z vzdrževanjem in z investicijami na slovenskih cestah, na regionalkah in
               magistralnih cestah. Predvsem sem zaskrbljen še za tisti del gradbenega segmenta, ki
               imajo že podpisane pogodbe. Kar 52 projektov bo potrebno v naslednjem letu
               zaustaviti, ki ta čas že tečejo. Se pravi, da bo potrebno ustaviti veliko večino
               projektov, ki že tečejo in da se s tega naslova v naslednjem letu ne bo začel
               popolnoma noben nov projekt. Da ne rečem še hujše, da so lahko že ob sprejetju
               proračuna gradbeni izvajalci zaskrbljeni za plačilo tistega dela, ki ga bodo opravili
               v naslednjem letu. Novih pogodb v naslednjem letu sigurno ne bo. Zelo jasno in
               nazorno je bilo rečeno s strani Direkcije za ceste, da v primeru zime sredstev
               zmanjka že v sredini januarja. Vem, da danes ne bom dobil odgovora, od kod se bodo
               vzela osnovna sredstva za izvajanje osnovne gospodarske javne infrastrukture na
               cestnem področju, se pravi na regionalkah in magistralkah.</p>
               <p>Tu predlagamo, da povrnemo vsaj del sredstev, se pravi 50 milijonov evrov, da bodo
               vsaj interventno ali urgentno rešeni tisti najhujši primeri vzdrževanja slovenskih
               cest v naslednjem letu, tako da predlagamo za amandma 50 milijonov evrov za naslednje
               leto. Vemo, da je bilo v letošnjem letu 80 milijonov. Gre za drastično znižanje.</p>
            </sp>
            <sp xml:id="SDZ6-Izredna-47-2013-11-12.sp65">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Mihael Prevc.</p>
            </sp>
            <sp xml:id="SDZ6-Izredna-47-2013-11-12.sp66">

               <speaker>MIHAEL PREVC (PS SLS):</speaker>

               <p>Hvala lepa, gospod predsednik, še enkrat za besedo.</p>
               <p>Še vedno mi zvenijo v ušesih včerajšnje besede predsednice Vlade, gospe Bratušek, ko
               je rekla, da se na investicijah povečujejo sredstva za 80 %. Zaman smo želeli dobiti
               pojasnilo za to njeno trditev, ker iz primerjav proračuna tega ne moremo ugotoviti.
               Močno upam, da bomo ta odgovor dobili v toku današnjega dne, če ne drugače, pa pri
               razpravi o proračunu za leto 2015. Zagotovo to ne drži, da bi se sredstva povišala na
               področju upravljanja in tekočega vzdrževanja državnih cest, žal ravno nasprotno. Na
               področju proračunskega uporabnika Direkcije Republike Slovenije za ceste so se
               sredstva zmanjšala kar za 61 milijonov evrov. Če smo bolj konkretni, na postavki
               Upravljanje in vzdrževanje državnih cest se sredstva znižujejo z 80 milijonov evrov
               na 8 milijonov evrov, kar je pred mano povedal že kolega Žnidaršič. To v odstotkih
               pomeni 90 % manj sredstev.</p>
               <p>Vemo, v kakšnem stanju so naše ceste. Vemo, da so te ceste v zelo slabem stanju. Na
               to opozarjajo celo mednarodne institucije, ki so v svojih raziskavah tudi ugotovile,
               da so slovenske ceste v zelo slabem stanju in da so zaradi tega tudi nevarne. Na
               Odboru za infrastrukturo in prostor smo slišali od predstavnika Direkcije Republike
               Slovenije za ceste, da bo zaradi tega prekinjenih 50 že sklenjenih pogodb oziroma 50
               investicij na področju urejanja in vzdrževanja oziroma rekonstrukcij državnih cest.
               Lahko si samo predstavljamo, kaj to pomeni za izvajalce, ki so bili izbrani za to
               delo, ki so planirali svoje zmogljivosti, in bo zaradi tega, ker ne bodo dobili
               poplačila za že izvedena dela, ponovno ogrožena likvidnost njihovih podjetij. Sami pa
               vemo, kako zelo ranljiva so v zadnjem času naša gradbena podjetja, pravzaprav tista
               redka, ki so še ostala. Da ne govorimo o škodi, ki bo povzročena tudi državi. Dejstvo
               je, da bodo ti izvajalci zaradi prekinjenih pogodb zahtevali odškodnine. In država bo
               morala poskrbeti tudi za stroške zapiranja in zavarovanja gradbišč, ki se bodo zaradi
               pomanjkanja sredstev zapirala.</p>
               <p>Zaradi takšnih posegov, zaradi tako drastičnega zmanjšanja investicij se ponovno
               povzroča tudi veliko škodo gospodarstvu. Na veliko govorimo, kako je gospodarstvo
               tisto, ki rabi nek zagon. In ravno gradbena podjetja so v zadnjem času najbolj
               propadala. S tem pa povzročamo, da se ta trend težav, ki jih imajo gradbena podjetja,
               samo še nadaljuje. Zato resnično apeliram na poslanke in poslance, da je to tako
               pomemben amandma, zato da se bomo vozili po cestah, ki bodo zagotavljale osnovne
               norme varnosti. Kot je rekel pred menoj kolega in sem slišal tudi od vzdrževalcev, od
               upravljavcev cest, razpoložljivih sredstev je dovolj samo za uporabo soli v primeru
               takšne zime, kot je bila v lanskem letu. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp67">

               <speaker>PREDSEDNIK JANKO VEBER:</speaker>

               <p>Hvala tudi vam. Želi še kdo razpravljati? Še je interes, zato vas vabim k prijavi za
               razpravo.</p>
               <p>Besedo ima gospod Franc Pukšič. Izvolite.</p>
            </sp>
            <sp xml:id="SDZ6-Izredna-47-2013-11-12.sp68">

               <speaker>FRANC PUKŠIČ (PS SLS):</speaker>

               <p>Hvala lepa. Predsednica Vlade je včeraj rekla, vaša odločitev v tem tednu bo povezana
               z našo prihodnostjo. Vaša odločitev koalicije. Če bi tukaj lahko zraven dali tudi
               kakšno odločitev opozicije, potem bi amandma, ki ga predlagamo v Slovenski ljudski
               stranki ali v Slovenski demokratski stranki, podprli. Če bo, potem bo del naše
               odločitve sigurno povezan z našo prihodnostjo. Ampak seveda na zelo majhnem segmentu
               – segmentu vzdrževanja in upravljanja državnih cest. Zmanjšati postavko za 90 %, tega
               pravzaprav ne razume. Mogoče tudi ne, ker še ni dolgo od tega, ker je samo leto dni
               od tega, 5. decembra 2013 bo leto dni, ko je takratna vlada predlagala proračun in je
               bilo rečeno: Danes so pred vami in nami dejstva, in to je, da je Slovenija ponovno v
               recesiji. Tudi danes je to dejstvo, da ne samo, da je v recesiji, ampak globoki
               recesiji, da napovedi UMAR sploh ne držijo, ampak je trikrat slabše, kot je napovedal
               UMAR. Namesto, da bi se danes pogovarjali o tem, koliko novih delovnih mest je,
               koliko ste jih odprli v vašem mandatu, kako ljudje živijo, ali živijo bolje, ali
               živijo slabše. Če tega amandmaja ne bomo sprejeli, potem ne da bodo ljudje živeli
               bolje ali slabše, ljudje se tudi po državnih, regionalnih in magistralnih cestah
               očitno ne bodo mogli premikati. Tudi marsikatera prometna nesreča se bo zgodila, če
               ne bo vsaj minimalnega vzdrževanja. Tudi postavka, ki smo jo mi imeli v proračunu, 80
               milijonov, je bila prenizka, je bila premajhna. Direktor Direkcije za ceste mag.
               Ficko je nekajkrat opozarjal, javno bentil tudi po poslanskih skupinah. Ne vem, kaj
               je sedaj delal v vaši koaliciji, če je karkoli naredil na tem področju. Upam, da
               boste pri tem amandmaju lahko rekli, tudi s prstom na glasovalni napravi – torej
               malenkost – da so naše odločitve odgovorne za prihodnost. Ko prideš med ljudi, le_ti
               rečejo: poslanci so se tako odločili. Ko poveš, da ni drugega orodja kot to, da
               stopiš pred mikrofon in pred javnostjo poveš, kaj ni prav in kaj bi naredil. Jaz vam
               ne bom solil pameti, vam je včeraj kolega Starman iz koalicije veliko povedal, vendar
               ga verjetno niste poskušali, kaj bi on naredil. On ne bi dvigoval davkov, ampak bi
               jih znižal. Govoril je o tem, da bi za polovico zmanjšal zaposlene v bankah, da bi
               jim znižal plače na polovico. Ni potrebno, da poslušate opozicijo, ki na to opozarja,
               pa dajte znotraj koalicije kakšnega bolj pametnega poslušati, ki se nekaj na
               ekonomijo spozna, malo bolj kot tisti, ki zna deliti nauke, ker je pač bil v službi,
               kjer je vedno delil nauke.</p>
               <p>In da zaključim, kolikšna je moja odgovornost tukaj. Tako kot, spoštovane in
               spoštovani, mi v Pozitivni Sloveniji še vedno verjamemo, da je Slovenija država
               možnosti in priložnosti. Mi v Slovenski ljudski stranki verjamemo. Vendar jaz
               verjamem, da brez Pozitivne Slovenije za Slovenijo še vedno obstaja upanje, brez
               Pozitivne Slovenije, samo pravo pot je potrebno ubrati. Državljanke in državljani že
               kažejo, kaj je prava pot. Podprite ta amandma za to, da boste lahko s prstkom,
               mezincem pokazali, da je tudi Slovenska ljudska stranka, tudi opozicija, delno kriva
               za stanje, v kakršnem smo, da bomo ljudem omogočili, da bodo vsaj vozili po cestah.
            </p>
            </sp>
            <sp xml:id="SDZ6-Izredna-47-2013-11-12.sp69">

               <speaker>PREDSEDNIK JANKO VEBER:</speaker>

               <p>Hvala. Naslednji, ki ima razpravo oziroma besedo, je gospod Janez Ribič.</p>
            </sp>
            <sp xml:id="SDZ6-Izredna-47-2013-11-12.sp70">

               <speaker>JANEZ RIBIČ (PS SLS):</speaker>

               <p>Hvala za besedo, spoštovani prisotni.</p>
               <p>Potreba po vzdrževanju državnih cest je velika, že od časa gradnje avtocest naprej.
               Na veliko koncih naše države opozarjajo glede povečanja prometa, varnih poti v šolo,
               gradnje pločnikov itd. Na veliko koncih smo se tega lotili še pred lokalnimi
               skupnostmi. Ampak vedno smo naleteli na pomanjkanje sredstev. Kar delamo v tem
               predlaganem proračunu, je brez neke realnosti in smisla do tistih lokalnih skupnosti,
               ki imajo svoje programe, projekte in pogodbe. V nemalo kateri pogodbi in načrtovanju
               obnove cest se je zgodilo, da smo porušili objekte, odselili ljudi, zadeva pa še
               vedno čaka na gradnjo. Sam moram povedati eno grenko izkušnjo. V občini Duplek se
               cesta v dolžini 4 km obnavlja 18 let. Obnavlja se 18 let. Pred letom dni in pol smo
               tam porušili eno hišo, starejšo gospo smo izselili in čakamo, pogodba je sedaj
               podpisana, da bi pričeli z deli; v državnem proračunu pa ni sredstev, da bi lahko s
               tem nadaljevali. Jaz mislim, da je veliko stvari, ki so zelo potrebne. Ko se nekaj
               začne graditi, se prodaja material, podjetja imajo službe, delavci delajo. Tukaj
               vidim, da bi se kolo lahko začelo vrteti.</p>
               <p>Na takšnih področjih, na takšnih segmentih ne bi smeli jemati denarja iz proračuna in
               ga namenjati za krpanje drugih lukenj, kot so bančne in takšne, o katerih bomo danes
               še govorili, ampak bi morali ta sredstva pustiti. Zato smo mi tudi vložili ta
               amandma, ker se nam ne zdi pravično, da zmanjšujemo ta sredstva iz 80 milijonov na 8
               milijonov. S tem ne bomo privabili tujih investitorjev v našo državo, če ne bomo
               zagotovili tudi dobre infrastrukture. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp71">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Naslednja ima besedo gospa Jasmina Opec. Izvolite.</p>
            </sp>
            <sp xml:id="SDZ6-Izredna-47-2013-11-12.sp72">

               <speaker>JASMINA OPEC (PS SLS):</speaker>

               <p>Hvala lepa.</p>
               <p>Ko slovenske ceste vzamejo življenje, se vsakemu od nas postavi vprašanje, kaj bi
               lahko mi sami storili, da do tega ne bi prišlo. Pogosto se dogaja, da se v tem
               državnem zboru razpravlja o varnosti na cestah, predvsem ob sprejemanju Zakona o
               varnosti v cestnem prometu in se kot glavni ukrep navaja povišanje kazni. Sama nisem
               bila nikoli zagovornica tega, da varnost na slovenskih cestah izboljšujemo z visokimi
               kaznimi. Tudi znanstvene raziskave, ki so bile narejene na tem področju, jasno
               kažejo, da visoke kazni zgolj na kratki rok pozitivno vplivajo na izboljšanje
               varnosti, medtem ko je na dolgi rok ta vpliv zanemarljivo majhen. Na dolgi rok je
               najbolj uspešen ukrep za izboljšanje varnosti na slovenskih cestah ustrezna cestna
               infrastruktura. Raziskave kažejo, da število nesreč s smrtnim izidom, število hudih
               in lažjih telesnih poškodb pada sočasno z izboljšanjem cestne infrastrukture, kar ob
               stalni rasti prometnega dela oziroma prevoženih kilometrih ni podatek, ki bi ga kar
               spregledali. Dokončanje projekta avtocest in hitrih cest v letu 2008 je močno
               prispeval k izboljšanju varnosti, posledično so tudi določene državne ceste, ki so
               takrat veljale kot črne točke izboljšale svojo statistiko, vendar delo še ni
               dokončano.</p>
               <p>Slovenske državne ceste so nevarne, vsi vemo, v kakšnem stanju so, vsi se vsakodnevno
               vozimo po njih in vsi vemo, da so potrebne nujne obnove. Zato smo tudi v Poslanski
               skupini Slovenske ljudske stranke vložili ta amandma in apeliramo na vse vas, da ne
               znižujemo teh sredstev, ker se lahko zgodi, da bomo kmalu v parlamentu obravnavali
               krvavo statistiko naših cest, iskali krivce in ponovno sprejemali napačne ukrepe.
               Tokrat imamo priložnost, da sprejmemo prave.</p>
            </sp>
            <sp xml:id="SDZ6-Izredna-47-2013-11-12.sp73">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem predstavnici Vlade mag. Mateji Vraničar.</p>
            </sp>
            <sp xml:id="SDZ6-Izredna-47-2013-11-12.sp74">

               <speaker>MAG. MATEJA VRANIČAR:</speaker>

               <p>Hvala lepa za besedo.</p>
               <p>V skladu s Poslovnikom morajo biti amandmaji, ki so vloženi na predlog proračuna,
               uravnoteženi. Na eni strani se predlaga povečanje porabe na določeni postavki, hkrati
               predlaga znižanje porabe na drugih postavkah. In če pogledamo oba amandma s tega
               zornega kota, potem ugotovimo, da prvi amandma povečuje sredstva pri Direkciji
               Republike Slovenije za ceste za 50 milijonov in hkrati znižuje sredstva za
               servisiranje javnega dolga, in sicer za plačilo obresti iz naslova domačega dolga za
               50 milijonov. Sprejem takšnega predloga amandmaja bi pomenil popolnoma nerealno
               načrtovanje odhodkov državnega proračuna iz naslova servisiranja javnega dolga, saj
               gre pri postavki Servisiranje obresti iz naslova domačega dolga za že znane
               obveznosti, ki izvirajo iz različnih zakonskih podlag, že sprejetih, in je mogoče z
               veliko verjetnostjo oziroma gotovostjo ugotoviti, kakšni so odhodki, ki so za ta
               namen predvideni. Treba je pogledati ta amandma tudi v kontekstu vseh sredstev, ki so
               zagotovljena za delovanje Ministrstva za infrastrukturo in prostor v letu 2014. Kljub
               temu da se po predlogu sprememb proračuna sredstva znižujejo z 886 milijonov na 818
               milijonov in pol, to še vedno pomeni precej več, kot je predvideno po oceni
               realizacije v letošnjem letu – 691 milijonov in pol. Ko podrobneje pogledamo, kje se
               znižujejo ta integralna sredstva, ker le-ta so ključna sredstva za projekte, ki se
               lahko financirajo iz evropskih sredstev, so zagotovljena, in sicer v večjem obsegu,
               kot pa po sprejetem proračunu in še trenutno veljavnem proračunu 2014. Večina
               znižanja odpade na izdatke za blago in storitve, subvencije in določene transfere,
               povečujejo pa se sredstva za nakup in gradnjo osnovnih sredstev. Ministrstvo je
               porazdelilo ta sredstva, ki sem jih zdaj omenjala po posameznih postavkah, glede na
               predvidene programe in glede na predvidene prioritete znotraj posameznega
               ministrstva. Še vedno pa velja, da je za Ministrstvo za infrastrukturo in prostor
               zagotovljenih bistveno več sredstev, kot pa je ocenjena realizacija v letošnjem letu.
               V veliki meri gre to povišanje na račun povišanja namenskih sredstev in na račun
               povišanja možnega črpanja evropskih sredstev.</p>
               <p>Drugi amandma pri istem proračunskem uporabniku pa povečuje sredstva za upravljanje
               in tekoče vzdrževanje državnih cest in za enak znesek znižuje investicijsko dejavnost
               na železniški infrastrukturi. Naj spomnim, da se je prvi amandma na področju dela
               Ministrstva za infrastrukturo in prostor nanašal prav na povečanje odhodkov na
               področju železniškega prometa in infrastrukture, in sicer tam na vzdrževanje javne
               železniške infrastrukture. Tu znižujemo investicijsko dejavnost železniške
               infrastrukture, kar lahko pomeni nenadaljevanje oziroma neaktiviranje aktivnosti, ki
               se tičejo tudi drugega tira na progi Ljubljana–Divača, Divača–Trst. Glede na vse
               povedano, Vlada ne enega ne drugega amandmaja ne podpira. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp75">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Vabim vas k prijavi za razpravo.</p>
               <p>Gospod Franc Pukšič, imate besedo.</p>
            </sp>
            <sp xml:id="SDZ6-Izredna-47-2013-11-12.sp76">

               <speaker>FRANC PUKŠIČ (PS SLS):</speaker>

               <p>Jaz bi rad opozoril na to, kako je pripravljen proračun za 2014 in v razvojnih
               programih 2015 in 2016. Če pogledate za leti 2014 in 2015, so čiste nule; npr. za
               investicijo 2 milijona je v letih 2014 in 2015 nula, za leto 2016 nekaj deset tisoč,
               za leto 2017 50.000 in še kasneje, 700.000 in tako dalje. Takšne tabele tisti, ki smo
               večkrat že sprejemali državni proračun, poznamo. Iste ceste so bile v času Pahorjeve
               vlade napisane tudi takole, nekatere so v času njegove vlade izpadle, potem pa se bo
               seveda odprlo, denarja bo več kot preveč. Jasno se to ni zgodilo.</p>
               <p>Hočem povedati, kako nerealno je to narejeno, kako nepošteno je narejeno in kako je
               to strahovito zavajanje državljank in državljanov. Nekaj načrtovali za takrat, ko te
               več ne bo, je nekorektno. To je minimum od minimuma, kar smo predlagali v Slovenski
               ljudski stranki v tem amandmaju.</p>
            </sp>
            <sp xml:id="SDZ6-Izredna-47-2013-11-12.sp77">

               <speaker>PREDSEDNIK JANKO VEBER:</speaker>

               <p>Hvala. Želi še kdo razpravljati? Ugotavljam, da ne, zato zaključujem razpravo.</p>
               <p>V razpravo dajem še podprogram Investicijsko vzdrževanje in gradnja državnih cest ter
               amandma Poslanske skupine Nove Slovenije in dva amandmaja Poslanske skupine Slovenske
               demokratske stranke.</p>
               <p>Želi kdo razpravljati?</p>
               <p>Besedo ima gospa Janja Napast.</p>
            </sp>
            <sp xml:id="SDZ6-Izredna-47-2013-11-12.sp78">

               <speaker>JANJA NAPAST (PS SDS):</speaker>

               <p>Hvala lepa, predsednik, za besedo.</p>
               <p>Projekt obvoznice Luče ob Savinji je aktualen že vrsto let in je pomemben ravno
               zaradi dolgoročnega razvoja Luč. Projekt je bil skrbno načrtovan skladno z
               usmeritvami dolgoročnega načrta Republike Slovenije in sosednjih občin in je pomenil
               dober sporazum med državno in lokalno politiko ter stroko in občani. Zaradi
               pomembnosti projekta in časovnega siromašenja izvedbe obvoznice predlagamo, da se
               odpravi nepotrebna državljanska .../ izklop mikrofona/</p>
            </sp>
            <sp xml:id="SDZ6-Izredna-47-2013-11-12.sp79">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Napast. Očitno je čas poslanski skupini potekel. 
                   Sprašujem še, ali kdo želi razpravljati k temu podprogramu? Izvolite, gospod
                     Černač. Imate postopkovni predlog. 
               
            </p>
            </sp>
            <sp xml:id="SDZ6-Izredna-47-2013-11-12.sp80">

               <speaker>ZVONKO ČERNAČ (PS SDS):</speaker>

               <p>Hvala lepa.</p>
               <p>V tej dvorani nas je verjetno veliko, ki bi želeli še razpravljati, pa ne moremo, ker
               nam je odmerjen čas potekel. Zato bi bilo v bodoče s strani predsedujočega korektno,
               da bi se vprašalo, ali želi še kdo v sklopu odmerjenega časa razpravljati, ter
               povedalo, katerim poslanskim skupinam je pravica do razprave žal potekla oziroma je
               onemogočena, ker jim je čas potekel. Kajti v tej razpravi bi tisti, ki tega ne
               moremo, pa bi želeli, lahko povedali še veliko. Glede tega proračuna bi povedali, da
               bi z amandmaji, ki naj bi zagotavljali sredstva, ki ste jih enormno porezali na
               Infrastrukturi – kljub temu da predsednica Vlade primerja neprimerljive stvari –
               morali sredstva iskati tam, kjer bi jih lahko vzeli. Zato so amandmaji namenjali
               sredstva za infrastrukturo pri servisiranju javnega dolga. Zakaj? Zaradi tega, ker se
               Slovenija pod to vlado zadolžuje po 6– 7 % obrestni meri. Očitno namerava to početi
               še naprej. V prihodnjem letu bo tega zadolževanja 5 milijard evrov. In samo pri
               milijardi teh nenormalnih obresti – v primerjavi z denarjem, ki bi si ga lahko
               izposodili pri Evropski centralni banki – pomeni to okrog 70 milijonov evrov. Samo
               pri eni milijardi! Pri 5 milijardah to znaša 350 milijonov evrov. In denarja za vse
               infrastrukturne potrebe – ki ga primanjkuje za zaščito in reševanje, za gasilce, za
               vse tisto, kar vi sedaj režete, rekoč, da ni denarja, ob tem pa namenjate dvema
               tajkunskima bankama 400 milijonov evrov v tem istem proračunu – je torej več kot
               dovolj.</p>
               <p>So argumenti, ki govorijo v prid temu, da bi bilo mogoče proračunske prihodke in
               odhodke v letu 2014 zastaviti povsem drugače, če bi bila volja za to. Marsikateri v
               tej dvorani bi želel to povedati, pa tega več ne more, ker je čas nekaterim
               poslanskim skupinam potekel. Bilo bi prav, tako pri tej točki kot pri naslednji, če
               se bo to zgodilo, da predsedujoči vpraša, kdo želi še razpravljati, in hkrati v
               skladu s Poslovnikom pove, kdo od tistih, ki lahko še razpravljajo, želi še
               razpravljati, kajti čas za razpravo je nekaterim poslanskim skupinam potekel. Mislim,
               da bi bilo to zaradi javnosti prav in bilo bi tudi verodostojno, ker je žal tak
               Poslovnik, da v okviru časa, ki je odmerjen, lahko razpravljaš, sicer pa ne. Tako
               nisem v ničemer zlorabil Poslovnika, ker vidim, da se nekatere roke dvigujejo. V
               skladu s Poslovnikom je ta proceduralni predlog podan in verjamem, da ga bo
               predsedujoča upoštevala. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp81">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Samo trenutek, vidim vse želje za nadaljnje postopkovne predloge. Hvala za vaš
               predlog, gospod Černač, ampak tudi vaš predlog ni bil ravno v skladu s Poslovnikom.
               Poslanske skupine same sledijo, kdaj jim čas poteče oziroma ga ni več na voljo za
               razpravo. Jaz lahko samo sproti ugotavljam. Dejansko je čas Slovenski demokratski
               stranki pri tej točki potekel in razprava ni več možna. Vsi ostali, ki imate čas še
               na voljo, pa se lahko prijavite.</p>
               <p>Želi kdo podati postopkovni predlog?</p>
               <p>Izvolite, gospa Žgajner Tavš.</p>
            </sp>
            <sp xml:id="SDZ6-Izredna-47-2013-11-12.sp82">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa, predsedujoča.</p>
               <p>Vseeno bi vas prosila, in to je tudi moj proceduralni predlog, da res natančno
               upoštevate kot predsedujoča predloge, ki so proceduralne narave, in te spustite
               naprej. Saj se lahko zelo hitro ugotovi, kateri predlog ni proceduralen in gre za
               vsebino oziroma trošenje časa po nepotrebnem, po tistem, ko poslanski skupini poteče
               reden čas, ki ga je prijavila za razpravo. Mislim, da je to čista zloraba, zato vas
               prosim, da skladno s Poslovnikom poslanca oziroma poslanko pravočasno opozorite. Tudi
               zato, ker so se včeraj vlekle te proceduralne razprave po več minut, celo v urah bi
               lahko sešteli, koliko časa smo porabili v Državnem zboru za neutemeljene in mimo
               Poslovnika podane proceduralne predloge. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp83">

               <speaker>PODPREDSEDNICA ROMANA TOMC:</speaker>

               <p>Hvala lepa tudi vam.</p>
               <p>Enako bi veljalo za vse, tudi za vas, to ni bil proceduralni predlog.</p>
               <p>Željo ima še gospod Meh. Izvolite.</p>
            </sp>
            <sp xml:id="SDZ6-Izredna-47-2013-11-12.sp84">

               <speaker>BORUT MEH (PS SD):</speaker>

               <p>Pravzaprav ne želje, gospa podpredsednica ...</p>
            </sp>
            <sp xml:id="SDZ6-Izredna-47-2013-11-12.sp85">

               <speaker>PODPREDSEDNICA ROMANA TOMC:</speaker>

               <p>Zahtevo in pravico po Poslovniku.</p>
            </sp>
            <sp xml:id="SDZ6-Izredna-47-2013-11-12.sp86">

               <speaker>BORUT MEH (PS SD):</speaker>

               <p>Hvala lepa.</p>
               <p>Ne bom razpravljal, se mi zdi pa podcenjujoče tako govoriti o tem, da morate vi
               spremljati, kdaj čas komu poteče. Jaz vem, da je Socialnim demokratom čas potekel,
               zato se zahvaljujem za besedo. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp87">

               <speaker>PODPREDSEDNICA ROMANA TOMC:</speaker>

               <p>Kaj naj ugotovim? Da tudi to ni bil postopkovni predlog. Mislim, da je ravnanje
               poslancev iz različnih poslanskih skupin, ne izključuje nobeno poslansko skupino,
               zelo podobno. Predlagam, da se vsi držimo Poslovnika, tudi tisti, ki opozarjate na
               to, da se ga moram jaz prva držati.</p>
               <p>Prehajamo na proračunskega uporabnika 2611 - Ministrstvo za delo, družino, socialne
               zadeve in enake možnosti ter razpravo o vloženih amandmajih k dvema podprogramoma pri
               tem proračunskem uporabniku. Najprej dajem v razpravo podprogram Denarna nadomestila
               brezposelnim in amandma Poslanske skupine SDS, ki nima več časa, da zagovarja svoj
               amandma. Želi kdo od ostalih razpravljati? Ne želi nihče razpravljati.</p>
               <p>Zato dajem v razpravo še podprogram Štipendije in amandma Poslanske skupine NSi. Želi
               kdo razpravljati? Ne želi nihče razpravljati. Zato zaključujem razpravo k temu
               podprogramu in tudi k temu proračunskemu uporabniku.</p>
               <p>Prehajamo na proračunskega uporabnika 3330 – to je Ministrstvo za izobraževanje,
               znanost in šport ter razpravo o vloženem amandmaju pri tem proračunskem uporabniku,
               ki ga je vložila Poslanska skupina SDS na podprogram Mediji in avdiovizualna kultura.
               Želi kdo razpravljati. Ne želi. Zaključujem razpravo.</p>
               <p>Prehajamo na proračunskega uporabnik 3340 – Ministrstvo za kulturo in razpravo o
               vloženih amandmajih na tem proračunskem uporabniku. V razpravo dajem podprogram
               Mediji in avdiovizualna kultura ter amandma Poslanske skupine NSi in amandma
               Poslanske skupine SLS.</p>
               <p>Vidim, da želi razpravljati gospa Opec. Izvolite.</p>
            </sp>
            <sp xml:id="SDZ6-Izredna-47-2013-11-12.sp88">

               <speaker>JASMINA OPEC (PS SLS):</speaker>

               <p>Hvala lepa.</p>
               <p>Najbolj pristne in najbolj močne občutke povezanosti in pripadnosti ljudje gojimo do
               okolja, iz katerega prihajamo, v katerem živimo in kjer imamo ljudi, ki bogatijo naše
               življenje. Te občutke povezanosti in pripadnosti določenemu okolju vzpostavljamo in
               gojimo tudi preko medijev lokalnega in regionalnega pomena, ki nas obveščajo o
               dogajanju v našem okolju in na različnih področjih, ohranjajo jezik, kulturno
               dediščino, posebnosti določenega lokalnega in regionalnega okolja in skrbijo za
               enakomernejši in skladnejši razvoj Slovenije. Zaradi navedenega smo v Slovenski
               ljudski strani pripravili amandma, s katerimi zvišujemo sredstva lokalnim in
               regionalnim programom posebnega pomena, kar je tudi skladno s 4.a členom Zakona o
               medijih. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp89">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Opec.</p>
               <p>Želi še kdo razpravljati? Ne želi. Zato zaključujem razpravo.</p>
               <p>Glasovanje o amandmajih in o posebnem delu Predloga sprememb proračuna bomo v skladu
               s časovnim potekom seje zbora opravili v četrtek, 14. 11. 2013, v okviru
               glasovanj.</p>
               <p>Prehajamo na obravnavo Načrta razvojnih programov. Želi kdo razpravljati o načrtu
               razvojnih programov? Ne vidim želje za razpravo. Zato zaključujem to točko.</p>
               <p>Glasovanje o Načrtu razvojnih programov bomo v skladu s časovnim potekom seje zbora
               opravili, v četrtek v okviru glasovanj.</p>
               <p>S tem prekinjam to točko dnevnega reda.</p>
               <p>Nadaljujemo z <title>2. TOČKO, TO JE OBRAVNAVA DOPOLNJENEGA PREDLOGA PRORAČUNA REPUBLIKE
                  SLOVENIJE ZA LETO 2015. </title>
               </p>
               <p>Prehajamo na razpravo in obveščam vas, da bomo razpravljali o posameznih delih
               dopolnjenega predloga proračuna in vloženih amandmajih. Kot posamezni del je šteti
               Splošni del, Posebni del in Načrt razvojnih programov.</p>
               <p>Torej prehajamo na prvi sklop, to je na obravnavo Splošnega dela dopolnjenega
               predloga proračuna. Sprašujem, ali želi kdo razpravljati? Želi še kdo?</p>
               <p>Imate besedo, gospod Černač, izvolite.</p>
            </sp>
            <sp xml:id="SDZ6-Izredna-47-2013-11-12.sp90">

               <speaker>ZVONKO ČERNAČ (PS SDS):</speaker>

               <p>Hvala lepa.</p>
               <p>Vesel sem, da smo prišli do točke, kjer lahko ponovno razpravljamo. Mislim, da se
               Državni zbor preveč zapira v formalizme in mnogo preveč časa in energije usmerja v
               to, ali kdo kakšno besedo reče v okviru procedure ali ne. Mislim, da so ljudje siti
               tega. Siti so poslušanja, da, če želi nekdo nekaj povedati in ima tisto, kar želi
               povedati, rep in glavo, zaradi nekih procedur tega ni mogoče povedati. Ljudje
               pričakujejo, da bo Državni zbor v okviru razprave – ker se bodo izkresala mnenja, ne
               glede na to, kdo sedi v opoziciji in kdo v poziciji – sprejel neke pametne in
               učinkovite rešitve, na podlagi katerih bodo lahko potem normalno funkcionirali,
               normalno živeli, bodo imeli delo, zaposlitev, otroci se bodo lahko šolali in
               gospodarstvo bo lahko delalo s čim manj administrativnimi zapleti in težavami.
               Mislim, da se odslikava tega, kako funkcionira ta hiša znotraj, ta Državni zbor, je
               tudi preslikava v realnost. Na podoben način funkcionira tudi birokracija na vladni
               ravni, na ministrski ravni in to se potem vse posledično prenaša tudi na nižje
               nivoje. Zdaj imamo že primere, da so se tega virusa navzele posamezne lokalne
               skupnosti, ki so bile do tega kar dolgo let dokaj imune. Na nivoju lokalnih skupnosti
               je bilo tega virusa doslej še najmanj. Tam so se vse stvari še najbolj operativno
               obravnavale in delovale. Škoda bi bila, da še ta del, kjer stvari dobro tečejo,
               onemogočimo z neustreznimi odločitvami, ki jih imamo v proračunih za leto 2014 in
               2015. In točno to se dogaja. Proračuna za leto 2014, o tem smo veliko govorili pri
               prejšnji točki, in tudi proračun za leto 2015 sta slaba. Sta za to državo uničujoča.
               Na eni so strani javne razprave tudi tistih, ki podpirate to vlado, o tem, kako
               podpirate vse, od gasilcev, do reševanja do popotresne obnove, do investicij, ne vem
               še česa – z besedami seveda –; in na drugi strani realnost, ko govorite, da boste
               podprli proračune, tudi proračun za leto 2015, ki vsega tega ne vsebujejo. Se pravi,
               dvoličnost. O tej dvoličnosti smo veliko poslušali in brali v zadnjih mesecih, ko smo
               imeli ministra za gospodarstvo Stepišnika, ki je včeraj sedel tukaj z nami, ki nam je
               na vseh odborih, kjer je imel to priložnost, povedal: strinjam se z davkom na
               nepremičnine, vendar samo v primeru, da obremenitve ne bodo bistveno višje, kot so
               sedaj. Sedaj te obremenitve, sešteto skupaj, znašajo nekaj manj kot 200 milijonov
               evrov na letni ravni za prebivalstvo in gospodarstvo, po novem bodo znašale preko 400
               milijonov evrov, 440 na letni ravni za prebivalstvo in gospodarstvo. In minister še
               vedno sedi na stolu, ni protestno odstopil, ni zagovarjal interesov gospodarstva – še
               več, poskrbel je za neko najmanj načelno dejanje, ki bi si ga lahko privoščil v danem
               trenutku. Poskrbel za svoje podjetje preko proračunskih sredstev s subvencijo, ki si
               jo je dodelil oziroma so jo dodelili njemu podrejeni.</p>
               <p>In na drugi strani imamo ministra Židana, velikega zagovornika kmetijstva v besedah,
               ki je še pred nekaj meseci v enem javnem mediju – mislim, da je bila to televizija –
               javno dejal, takega davka ne bo. Takega davka, ki bi bil drugačen, kot ga poznajo v
               evropskih državah, ki podpirajo kmetijstvo, tukaj pri nas ne bo. In ta isti minister
               Židan je bil eden tistih, ki je dejal pred vrati vladne palače, ko se je odločalo o
               tem davku, danes moramo to sprejeti; če ne – te vlade ni. Se pravi, interesi lastnega
               fotelja pred interesi panoge, ki jo zastopa kot minister. In nekaj podobnega je s
               celotno vladno ekipo. Interesi zadržanja pozicij, tudi če ta država "skrahira". Kako
               bi sicer drugače tolmačili stalno ponavljanje, mi bomo zmogli, mi pomoči ne
               potrebujemo, hvala lepa za tako pomoč, ki bi bila 6-krat cenejša, kar se kreditov
               tiče, kot jo najemamo na mednarodnih trgih, pa tudi če bosta potem dve generaciji
               mladih zaradi teh naših, vaših seveda, ne naših odločitev, zavoženi., Kdo bo
               plačeval, vas vprašam, vse te silne obresti, ki so predvidene v proračunu za 2014 v
               celoti, za 2015 pa fiktivno prenesene naprej v prihodnja leta 2016 in naslednja, ker
               ste pač ocenili, da se je možno dogovoriti za te kredite oziroma se jih da najeti na
               način, da bo breme obresti padalo v prihodnja leta in bremenilo neke druge vlade.
               Ampak dolg, ki se bo ustvaril v letih 2014, 2015, ostaja. Ta ne bo nikamor izpuhtel.
               Ta država se bo na podlagi proračuna, ki ga boste očitno sprejeli za leto 2014,
               zadolžila za 4 milijarde 800 milijonov evrov dodatno samo v enem letu, kar pomeni, da
               bomo konec 2014 presegli nekje 25 milijard evrov zadolženosti, obresti bodo znašale
               okoli milijarde evrov. Pri proračunu, ki ga fiktivno ali nefiktivno ne morete
               napihniti nad 8 milijard in pol, oziroma za 2014 ga napihujete na 8 milijard 600, ki
               so popolnoma nerealni. Ampak tudi če zanemarimo to številko, recimo 8 milijard 600 je
               realna številka. Milijardo evrov samo za obresti. Zakaj milijardo evrov za obresti,
               če tega ne bi bilo potrebno početi? Če bi lahko dobili cenejši denar, se odgovorno
               soočili s tem, kje Slovenija je. Žal ne moremo očitno sami, nimate recepta za rešitev
               iz te krize. Potrebno je sprejeli ustrezne odločitve glede cenejše zadolžitve in
               vsega ostalega, kar bo potrebno v vsakem primeru narediti. Temu, da bo potrebno
               racionalizirati javno porabo, se ne bo mogoče v nobenem primeru izogniti, tudi če se
               sedaj zadolžujemo po tako visoki obrestni meri ali pa ravno zaradi tega. Tako in tako
               bo potrebno enkrat to narediti. Prej ko bi se tega procesa lotili, manj bi nas
               bolelo, manj bi stalo, predvsem pa bi manj obremenjevali bodoče generacije. In tega
               ni ne v proračunu, o katerem smo razpravljali pri prejšnji točki, ne v proračunu za
               leto 2015, o katerem razpravljamo sedaj. Se pravi, ni denarja za gasilce, ni denarja
               za zaščito in reševanje, tu ne gre za velike zneske, gledano na celoten proračun. Ni
               denarja za investicijske potrebe, tam, kjer so nujno potrebni in kjer se bo s tem, ko
               se bo prekinilo 52 pogodb, delala velika škoda, še dodatna škoda. Ni denarja za
               zagotavljanje normalnega delovanja Slovenskih železnic in krepitve javnega potniškega
               prometa preko tega.</p>
               <p>Mimogrede, vlada Janeza Janše, druga vlada, je v letu 2012 – ko je bilo najbolj
               zaostreno leto, ko je bilo potrebno nenormalen primanjkljaj, ki ga je načrtovala
               Pahorjeva vlada, iz 2 milijard 300 spraviti na milijardo, milijardo 100 – uvedla
               skoraj gratis vozovnice za dijake in študente v najbolj zaostrenih razmerah. Zakaj?
               Prvič zaradi tega, da je omogočila vsem približno enake pogoje za šolanje, da niso
               bili privilegirani otroci, ki živijo v velikih mestnih središčih. In drugič zaradi
               tega, da je vzpostavila pričetek procesa krepitve javnega potniškega prometa, ki se
               je izkazal kot zelo dober in ustrezen. Podatki kažejo, da se je javni potniški promet
               tudi zaradi tega ukrepa začel bistveno krepiti. In to pot bi bilo potrebno
               nadaljevati, javni potniški promet bi bilo treba krepiti, tako tistega na kolesih,
               predvsem pa tistega na tirih. Ukrepi, ki so sedaj predvideni v proračunu za leto
               2015, ne gredo v tej smeri, ampak gredo v nasprotni smeri. Zgodila se bo izguba v
               državnem podjetju, ki jo bo konec koncev pokrila država, ker je državno podjetje še
               vedno v 100 % državni lasti. Namesto da bi poslovalo z dobičkom, tako kot je
               poslovalo v letu 2012 in bo verjetno tudi v letošnjem letu, bo to podjetje poslovalo
               z izgubo, ki jo bo na koncu spet kril proračun oziroma davkoplačevalci. Za te namene,
               ki so dobri, ki pomenijo krepitev na eni strani tudi gospodarske aktivnosti, predvsem
               pa omogočajo neko dodano vrednost ljudem, ni denarja. Je pa denar, recimo 400
               milijonov, za Factor banko in Probanko, ker vemo, kdo je najemal posojila, ki mu jih
               ne bo potrebno nikoli vrniti. Številna podjetja v lasti t. i. Foruma 21, jaz rečem
               temu leva politična provenienca, takjunska leva politična provenienca, ki ima ta
               narod za norca, ko ga futra z nekimi simboli in obujanjem nekih zlaganih zgodb, na
               drugi strani pa mu jemlje iz levega in desnega žepa še tisto, kar ima. To ste počeli
               leta nazaj v bivšem režimu, to vam je uspelo tudi v tem režimu. Eden izmed teh, sem
               zadnjič bral v časopisu, je kupil Javor v Pivki, to je okolje, iz katerega jaz
               izhajam. 4 milijonov evrov je baje dobil kredita za nakup teh delnic. Mimogrede,
               takrat je bil nekdo drug interesent, da bi kupil Javor, pa mu ni bilo dovoljeno. Jaz
               sem prepričan, če bi kupil tisti, ki mu ni bilo dovoljeno in ki je zdaj lastnik
               podjetja, ki upravlja Postojnsko jamo, bi danes Javor še živel in ljudje bi imeli
               delo, tako pa ga nimajo. Nimajo ne dela, ne prihodnosti. In teh 4 milijonov evrov, ki
               jih je ta gospod za nakup Javorja dobil, tudi ne bo nikoli vrnjenih – mislim da v
               Factor banko. In kaj je naredila ta država? Namesto da bi 6. septembra policija z
               odredbami potrkala na domove vseh teh, da gredo za nekaj časa v neke druge prostore,
               in z odredbami o začasni zaplembi premoženja, je nagradila vse te rabote s tem, da je
               rekla: Factor banka in Probanka ne bosta šli v stečaj, ampak bosta t. i. prisilno
               likvidirani. Za to pa je denar v proračunu. Zato pa je denar. Več kot 400 milijonov
               evrov, več kot 400 milijonov evrov samo za ta delček. Milijardo 200 milijonov evrov
               je denarja v proračunih samo v letu 2014 za dokapitalizacijo, verjetno okoli 3
               milijarde po potrebno v 2015 za dokapitalizacijo, ko se bo sprejemal rebalans, ki ga
               več kot očitno ta vlada ne bo sprejemala, ne zaradi opozicije, ampak zaradi drugih
               okoliščin. Se pravi, za to je denar. Za 200 milijonov evrov dokapitalizirati
               podjetja, kjer je po besedah ministra Stepišnika 5 milijard evrov premalo kapitala,
               je denar v proračunu. Zdaj pa vas vprašam, 5 milijard evrov premalo kapitala imajo ta
               podjetja in ta vlada jih bo rešila z 200 milijoni. Ali kdo res verjame tej
               pravljici?! Ne vem, ali je minister čarovnik, ima kakšno čarobno paličico, kot včasih
               nekdo, ki je z nekaj kilogrami rib nahranil nekaj tisoč ljudi, da bo zdaj on z 200
               milijonov ne nahranil teh 5 milijard evrov, ki jih manjka. Ne bo, ne. Se bo pa
               zgodilo nekaj drugega. Jaz sem trdno prepričan, da se že približno ve, v katera
               podjetja bodo ta sredstva locirana in kateri interesi se skrivajo za tem. Vsaj
               praktična ravnanja aktualnega ministra govorijo o tem, da obvlada svoj posel, ne kot
               minister, kot zasebnik. Odločen je. In ni edini v tej ekipi.</p>
               <p>Zelo težko je podpirati neke proračune, tudi proračun za leto 2015, kljub temu da je
               navzven bolj ugoden kot tisti za leto 2014, ki govori o tem, da bo Slovenija v
               prihodnjih letih glede na to proračunsko načrtovanje, ki ga imamo na mizi, drsela še
               globlje, kot je danes, in da bo največje breme tega drsenja padlo na pleča ljudi,
               davkoplačevalcev. Žal, največje breme bo padlo vedno na pleča tistih, ki imajo
               najmanj, kajti pri tistih je najlažje vzeti. In to znate, po tej čudoviti formuli, ki
               smo jo poslušali iz ust premierke Alenke Bratušek včeraj, povprečna stanovanjska
               površina v tej državi je 68 kvadratnih metrov, povprečna vrednost je 78 tisoč evrov,
               na tej osnovi bo povprečen lastnik takšne povprečne virtualne nepremičnine plačal 3
               evre in pol ali 3 evre več davka na mesec, se pravi 40 evrov na leto. To je nekaj
               podobnega, kot če bi vse tiste, ki imajo na Cipru silne milijone, dali v isti kotel s
               tistimi, ki imajo 400 ali 500 evrov pokojnine, in bi dobili ven povprečen dohodek
               Slovenca, skupaj s temi njihovimi silnimi milijardami v višini nekaj tisoč evrov. Ne
               gre tako. In te primerjave so za zdravo slovensko pamet podcenjujoče, ljudje niso
               tako naivni in zelo dobro vedo, kaj se predvideva, in vedo tudi, za kaj bo treba te
               denarje plačevati. Tega denarja ne bo treba plačevati za naš razvoj, za investicije,
               za to, da bomo imeli jutri več delovnih mest.</p>
               <p>Mimogrede, Gospodarska zbornica nas seznanja s tem, da je bilo od leta 2008 v realnem
               sektorju ukinjenih 90 tisoč. Koliko v javnem? 9 tisoč ali 900? Mogoče 900. 90 tisoč v
               realnem sektorju! Pa saj vendar ta realni sektor zagotavlja hrbtenico za vse ostalo.
               In tudi proračun za leto 2015 – da ne govorim o tistem za 2014 – ne govori o enem
               izmed ukrepov, ki bo omogočal, da bi se te številke začele obračati v drugačno smer.
               Nasprotno, govori o tem, da ne samo ta generacija, ta mlada, ki sedaj nekako postaja
               aktivna, vsaj še naslednja ali dve bosta obremenjeni z odplačevanjem posojil v
               prihodnjih letih, ki bodo po nenormalnih obrestnih merah, zato da bi lahko nekdo
               izrazil svoj ego, kako zmore sam. Nemogoče je tak proračun podpreti. In odgovorna
               oblast, odgovorna koalicija bi tak proračun v Državnem zboru ustavila.</p>
            </sp>
            <sp xml:id="SDZ6-Izredna-47-2013-11-12.sp91">

               <speaker>PODPREDSEDNICA ROMANA TOMC:</speaker>

               <p>Hvala lepa. 
                   Kdo še želi razpravljati o splošnem delu proračuna za leto 2015? Izvolite,
                     gospod Pojbič. 
               
            </p>
            </sp>
            <sp xml:id="SDZ6-Izredna-47-2013-11-12.sp92">

               <speaker>MARIJAN POJBIČ (PS SDS):</speaker>

               <p>Hvala lepa, spoštovana predsedujoča.</p>
               <p>Uvodoma moram povedati, da takšnega predloga proračuna nikakor ne mislim podpreti,
               ker je po moji oceni slab, nerealen in nikakor razvojno naravnan. Seveda bom v
               nadaljevanju obrazložil, zakaj tako mislim.</p>
               <p>Osebno sem prepričan, da je edina prava pot, če želimo iz sedanje krize, po moji
               oceni in oceni Poslanske skupine Slovenske demokratske stranke, predlog proračuna, ki
               bo odseval ustrezne podlage za nastajanje novih delovnih mest in zmanjševanje državne
               ter javne porabe. Prepričan sem, da je to edina pot, če želimo slovensko državo
               izkopati iz sedanje krize. Vse ostalo, kar slišimo in kar govori pozicija, torej
               vlada, nima popolnoma ničesar s sedanjo realnostjo in situacijo, v kateri se nahaja
               naša država Republika Slovenija. Morda samo za ilustracijo, razmerje med zaposlenimi.
               606 tisoč ljudi dela v gospodarstvu in med njimi so tudi tisti, ki imajo minimalne
               plače. Na drugi strani pa le-ti delajo za 750 tisoč ljudi, ki so plačani iz javnih
               sredstev. Ali je kdo v tem Državnem zboru, v tem parlamentu, ki lahko reče, da takšno
               razmerje lahko vzdrži? Prepričan sem, da ni nikogar. Niti minister za finance ne more
               tega reči. Če bi trdil, da je to vzdržno na dolgi rok, potem ne pozna dovolj javnih
               financ, in je žalostno, da zaseda ta stolček. In sem prepričan, da si minister česa
               takega ne bi upal oziroma dovolil trditi.</p>
               <p>Preden bom začel utemeljevati, zakaj sem rekel, da je predlog proračuna slab,
               nerealen in ni razvojno naravnan, moram povedati še naslednje. Včeraj sem bil izjemno
               razočaran nad tem, kar je povedala gospa Bratušek. Govorila je o vsem drugem, samo o
               tistem ne, kar je ključno. Ko je govorila o predlogih proračunov, ni govorila o
               vsebini le-teh, pač pa je navajala floskule in vse tisto, od česar ni možno živeti.
               Kogarkoli na tej zemeljski obli boste vprašali, bo znal povedati, da se od besed ne
               da živeti. Da se pa živeti od dela, od tistega, kar se ustvari, in od tistega, kar
               imaš v žepu, kar je posledica dela. In da v parlamentu poslušamo floskule predsednice
               Vlade, ki nimajo ničesar skupnega z vsebinsko razpravo o proračunih, potem je pa res
               žalostno, kakšna gospa vodi slovensko oblast. Sedaj bom poskušal utemeljiti razloge,
               zakaj je proračun slab, nerealen in nikakor razvojno naravnan.</p>
               <p>Včeraj je gospa Bratušek govorila, da moramo stopiti skupaj. Dejstvo je, da ni
               nikogar v tem Državnem zboru, ki se ne bi s tem strinjal. Jaz sem prepričan, da ni
               nikogar, ne v nobeni poslanski skupini ne v slovenskem parlamentu in ne v vladi. Jaz
               sem prepričan in v Slovenski demokratski stranki smo prepričani, da moramo stopiti
               skupaj. Vendar ne na takšen način. Ne na takšen način, da se znova in znova
               obremenjuje upokojence, delavce, brezposelne, torej najšibkejše, najrevnejše,
               podeželje. A na drugi strani pa ostajajo nedotakljivi privilegiranci, lopovi,
               tajkuni, bankirji in privilegirana območja, kot je na primer Ljubljana. In ta
               proračun je sestavljen tako, da ni skoraj nič narejenega na odhodkovni strani, razen
               zmanjšanja investicij. Naštejem naj samo nekatera področja, kot so državne ceste,
               železnice, sanacija plazov, jemanje sredstev zaščiti in reševanju, torej
               prostovoljnim gasilskim društvom. Prepričan sem, da v tem državnem zboru ne sedi
               nihče, ki ne ve tega dejstva, da manj, kot je investicij, manj je tudi delovnih mest,
               manj je denarja v proračunu, manj je denarja v pokojninski blagajni in je manj
               denarja v zdravstveni blagajni. Najmanj, kar bi v tem proračunu človek pričakoval, da
               se bodo investicije maksimalno povečale, kolikor je pač to mogoče, kolikor je v danih
               okoliščinah to mogoče. In s tem bi delali podlago, da bi se odpirala nova delovna
               mesta in bi imeli za posledico to, o čemer sem govoril prej. Je pa zelo veliko
               narejenega na prihodkovni strani in to so novi davki. To so novi davki. Imamo
               intervencijski Zakon v zdravstvu, Zakon o bančništvu, Zakon o dohodnini, kjer se
               dvojno obdavčuje tiste, ki so zaposleni izven slovenskih meja, ki so se sami izjemno
               maksimalno potrudili za to, da ne visijo na slovenski sociali. Ves denar, ki ga
               zaslužijo izven slovenskih meja, prenašajo v Slovenijo in ga tukaj zapravijo. Takšne
               ljudi je ta vlada in ta koalicija dvojno obdavčila. Da ne govorimo o nepremičninskem
               davku. Ponovno bodo najbolj na udaru najšibkejši, najrevnejši, tisti s socialnimi
               podporami, tisti s pokojninami 200, 300, 400 in ne vem koliko evrov, potem tisti, ki
               imajo minimalno plačo, kmetje. Potem imamo povišanje cene vinjet, potem imamo
               povišanje vozovnic za dijake itn. Ko govorim, da je predlog proračuna nerealen,
               hkrati sprašujem, ali je v proračunu zajeto plačilo odškodnine izbrisanim, ki je iz
               dneva v dan višja in lahko doseže višino celo do milijarde evrov. Na drugi strani pa
               ljudi, tiste, ki najtežje živijo v tej državi, pribijemo na križ z novimi
               davki.Sprašujem vas, ali je to socialna pravičnost, o kateri je včeraj govorila
               predsednica vlade Alenka Bratušek. Je to socialna pravičnost? Če jo ta vlada in ta
               koalicija na takšen način razume, potem je res žalostno, da je slovenski narod dal
               možnost, da imamo na poziciji takšne ljudi, ki niti približno ne razumejo, kaj pomeni
               socialna pravičnost.</p>
               <p>Sprašujem se, ali je v proračunu zajeto tudi izplačilo drugega dela plačnih
               nesorazmerij, kar je spet blizu 200 milijonov evrov? Ali so v proračunu zajeta
               sredstva za plačilo bančnih lukenj v višini nekaj milijard evrov. Da ne govorimo o
               zasebni banki, Factor banki in Probanki, in o vseh tistih, ki so povzročili strašne
               bolečine, si upam to trditi, slovenskim državljankam in državljanom, ki so praktično
               pokradli kompletno slovensko premoženje. In sedaj s tem proračunom, tudi s tem
               proračunom rešujemo to peklensko mafijo. Mislim, da si slovenski človek, slovenski
               narod kaj takšnega absolutno ne zasluži. Ali lahko potem kdo trdi, da je ta proračun
               realen? Jaz mislim, da ga ni. Da ne obstaja v slovenski državi tisti, ki bi lahko to
               trdil. Jaz sem prepričan, da bo slovensko ljudstvo to tudi prepoznalo. To so torej
               razlogi, zakaj ocenjujem, da je ta proračun nerealen, ni razvojno naravnan, je
               popolno nasprotje tistemu, kar sedaj potrebuje Slovenija. Je proračun, kjer
               privilegiji ostajajo, ljudstvo pa propada. Žalostna resnica te vlade in te koalicije.
            </p>
            </sp>
            <sp xml:id="SDZ6-Izredna-47-2013-11-12.sp93">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Pojbič.</p>
               <p>Gospod Jožef Horvat, izvolite.</p>
            </sp>
            <sp xml:id="SDZ6-Izredna-47-2013-11-12.sp94">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Spoštovane kolegice, spoštovani kolegi!</p>
               <p>Prav vesel sem, da se nam je pridružil minister za finance dr. Čufer, s katerim želim
               izmenjati na področju gospodarstva nekaj pogledov oziroma vprašanj. Gotovo je dr.
               Čufer bolj kredibilen za področje slovenskega gospodarstva kot gospod Stepišnik. Z
               vsem spoštovanjem, kot sem včeraj večkrat ponovil, mislim, da je gospodarstvo ključni
               segment, ki ga v Sloveniji moramo aktivirati, če želimo, da bomo imeli penzije, da
               bomo imeli zastonj zdravstveni sistem. In da bodo normalno delovali tudi drugi
               podsistemi. Včeraj je gospa predsednica povedala, da smo uspeli obrniti gospodarsko
               aktivnost v pravo smer. Seveda pa iz minus 4 in pol ne moreš kar skočiti v pozitivno
               rast. Zaenkrat smo uspeli priti do, na žalost še vedno, negativne minus 1,7 padca
               gospodarske aktivnosti. Ta minus 1,7 je bil gotovo lapsus, ker minus padec je rast.
               ,Napovedi za naslednje obdobje so boljše, ampak v enem tromesečju iz minus 4,5 na
               minus 1,7. OK. Recimo, da so to ljudje kupili in zdaj sprašujem, ali je vlada
               identificirala ukrepe, ki so pripomogli k znatnemu – po oceni predsednice vlade –
               povečanju gospodarske aktivnosti. Če je odgovor pozitiven, potem bi bilo logično, da
               bi vlada s temi ukrepi nadaljevala, jih celo pospešila in intenzivirala. Kje se to
               vidi v proračunskih dokumentih? Moje pričakovanje včeraj je bilo, da bi se gospa
               predsednica vlade ob predstavitvi proračunskih dokumentov, ki so izjemno pomembni,
               kot je tudi sama povedala, držala dobrih praks, ki jo prakticirajo državniki.
               Pričakoval sem, da bo predsednica vlade imela nagovor ljudstva, da bo nagovorila
               državljane. Šlo pa je na momente, da je včasih "ad personam" izvajala napad na
               opozicijo, kar kaže na deficit razumevanja demokratičnih mehanizmov, ki so
               vzpostavljeni v tej državi, v slovenski ustavi; ali pa za razumevanje izvršilne veje
               oblasti kot absolutne oblasti v tej državi.</p>
               <p>Gospe in gospodje, na terenu, na podeželju je razočaranje veliko. Stiska še večja.
               Novi davki in ukrepi resnično, verjemite, preveč stiskajo in bodo še bolj stiskali
               slovensko periferijo, slovensko podeželje. Občutek je, da se vse nekako centralizira.
               Občine ta vlada de facto ukinja, ignorira načelo subsidiarnosti in občinam, beri
               občanom, jemlje denar. A ne vsem. Privilegiranci so na seznamu A. Žalosti me, zelo
               žalosti, kolegice in kolegi, da smo še vedno dežela dveh seznamov državljanov. Na
               enem so privilegirani, na drugem pa tisti, ki v nekem strahospoštovanju do države
               redno plačujejo davke. In sedaj prihaja še nov davek, za katerega eden od
               predsednikov koalicijskih strank pravi, da bo pobral še zadnji drobiž od nekaterih iz
               velike mase ljudi. Ampak ta predsednik je dal zeleno luč, da se ta drobiž tudi
               pobere.</p>
               <p>Privatizacija. V proračunskih dokumentih je nekako ni zaznati. Naj spomnim, da je
               julija letos Državni zbor sprejel sklep o prodaji 15 državnih podjetij, vendar
               proračunski dokumenti o tem v številkah, v evrih ne govorijo. Prosil bi vas, gospod
               minister, da nam tu morda nekoliko več razkrijete. Res je, da nam, opozicijskem
               poslancem vse informacije gotovo niso na voljo, ampak kar se tiče Poslanske skupine
               Nove Slovenije, je privatizacija izjemnega pomena. In če lahko poveste v imenu Vlade,
               ali je resnično vlada potegnila, kar zadeva privatizacijo in izvajanja tega sklepa
               Državnega zbora, ročno zavoro, ker očitno ena od koalicijskih strank ni naklonjena
               privatizaciji.</p>
               <p>Jaz sem razočaran, lahko rečem tudi ogorčen, saj smo na kar nekaj odborih Državnega
               zbora sprejeli sklepe, in da tem odborom predsedujejo tako koalicijski kot
               opozicijski poslanci. Ti sklepi so bili dobronamerni in se vlada pravzaprav do njih
               ni opredelila. Res je, da na zainteresiranih delovnih telesih pravzaprav amandmajev
               ne moreš sprejemati oziroma sprejem amandmaja za proračun pravzaprav nič ne pomeni.
               Jaz se bom tukaj osredotočil samo na sklep, ki je bil potrjen na skupni seji Odbora
               za zunanjo politiko in Odbora za zadeve Evropske unije, kjer smo predlagali in šli na
               roko enemu od predsednikov koalicijskih strank, ki sedi na Ministrstvu za zunanje
               zadeve. In šli smo na roko, da bi se postavka Članarine mednarodnim organizacijam
               prenesle na Ministrstvo za finance, ker to resnično ne sodi v ožji delokrog Ministra
               za zunanje zadeve. Članarine so stvar celotne države oziroma Vlade. Odgovora niti od
               tega ministra niti od Vlade ta dva odbora, vsaj po mojih informacijah, nista dobila.
               Kako naj temu rečem? Saj veste, na kaj mislim. Ignoranca. Ignoranca do Državnega
               zbora. Tukaj sedimo ljudje, ki smo predstavniki slovenskega ljudstva.</p>
               <p>Pa še glede včeraj napovedane zaupnice. Predsednica je rekla, proračun je
               najpomembnejši akt vsake vlade, je izraz politike vlade na vseh področjih in ravno
               zato sem se odločila, da zaupnico – kot sem jo obljubila že na začetku mojega mandata
               – vežem na sprejem proračuna. Mislim, da je treba ljudem, državljankam in državljanom
               te države pojasniti, ali bo torej meseca marca še ena nezaupnica ali zaupnica, kako
               bo sedaj s tem. Ne moremo se kar igrati s tako pomembnimi mehanizmi, napovedmi in
               tako dalje.</p>
               <p>Kar zadeva zakon o dohodnini, o katerem bomo na tej seji ponovno odločali, ker je
               dobili veto v Državnem svetu. Bom že sedaj napovedal, da ga bomo poslanci Nove
               Slovenije zavrnili. Predvsem in tudi zato, ker vlada ni naredila nič, da bi se v
               okviru mednarodne konvencije dogovorila s sosednjo Avstrijo – če je seveda to možno,
               ampak treba je vložiti napor –, da ne bi bili dnevni migranti iz Pomurja, iz
               Štajerske, iz Koroške in tudi drugi, ki hodijo delati v Avstrijo, kar naenkrat v šoku
               in bili približno ob eno četrtino dohodka, kar sami govorijo. Jaz bom zadovoljen, če
               bo vlada prišla z neko informacijo, da se na tem področju nekaj dela. In še nekaj,
               kar bi tudi moralo biti izraženo v proračunskih dokumentih, pravna država. Ljudje na
               terenu nam pravijo: vzemite tistim, ki so vzeli nam. Res je, veliko je govora o sivi
               ekonomiji, ta vlada veliko dela na tem, to pravi vlada, mi tega ne čutimo in tudi v
               proračunskih dokumentih se ne čuti, da bo boj proti sivi ekonomiji prinesel kakšen
               evro. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp95">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Horvat.</p>
               <p>Želi še kdo razpravljati k Splošnemu delu proračuna? Ker je več želja po razpravi,
               bomo kar odprli možnost za prijavo. Izvolite se prijaviti. Štirje prijavljeni.</p>
               <p>Prva je na vrsti gospa Sonja Ramšak. Izvolite.</p>
            </sp>
            <sp xml:id="SDZ6-Izredna-47-2013-11-12.sp96">

               <speaker>SONJA RAMŠAK (PS SDS):</speaker>

               <p>Hvala za besedo.</p>
               <p>Mislim, da je prav, da se kot ženska in kot poslanska oglasim, predvsem bi želela
               opozoriti na nekatere stvari, ki sem jih včeraj pričakovala od predsednice vlade,
               gospe Alenke Bratušek. Ko je stopila pred ta častni zbor, sem mislila, da bo njen
               nagovor nam poslankam in poslancem v duhu pozitivne naravnanosti, da bo nagovarjala
               tako koalicijske kot opozicijske poslanke in poslance, glede na to, da veže svojo
               zaupnico tudi na potrditev proračuna in da bo iskala podporo tudi na strani poslank
               in poslancev opozicije. Žal temu ni tako. Moram reči, da je v svojem govoru navedla
               kar nekaj neresnic, o katerih so govorili že tudi moji poslanski kolegi.</p>
               <p>Res je, lahko stopimo skupaj, vendar ne na način, da z aroganco nastopate proti
               opoziciji. Pa ne samo predsednica Vlade, tudi gospod Möderndorfer je včeraj v svojem
               nastopu mahal v dvorani in nas žalil vsepovprek. Spoštovane gospe in gospodje, res
               je, potrebno je zagotoviti kulturo dialoga v Državnem zboru in razpravljati glede na
               strokovnost. Jaz mislim, da so bile vse razprave poslank in poslancev Slovenske
               demokratske stranke in opozicije v tej smeri, da opozarjamo na tiste stvari, za
               katere menimo, da ta proračun ni niti razvojno naravnan, da ni niti socialno pravičen
               in da vedno znova in znova ugotavljamo, da višate samo davke, da znate na račun
               davkov večati prihodke, medtem ko državljani praktično že dihajo na škrge. Glede
               proračuna za leto 2015 naj dodam samo še to, ko govorite, da je proračun razvojno
               naravnan, tudi na Odboru za finance smo prosili predstavnike Vlade in ministra, da
               odgovori na nekatera vprašanja, pa nismo dobili odgovorov. In isto smo včeraj počeli
               v tej dvorani. Jaz mislim, da je ta dvorana namenjena za razpravo. Ampak kdo
               razpravlja? Razpravlja opozicija, ker želi Sloveniji, da izide iz krize. Saj
               opozicija si ne želi, da Slovenija potone še globlje, kot je. Nekaterim ostaja čas za
               razpravo, drugi pa nimamo možnosti razpravljati v tej dvorani. Verjamem, da si
               državljanke in državljani želijo razprave, ampak kvalitetnih in strokovnih razprav,
               ne obtoževanj. Predsednica Vlade in koalicija pa kar naprej krivite za svojo
               nesposobnost vlado Janeza Janše in opozicijo. Dajte se enkrat spraviti k sebi in
               začnite delati. Vlada Janeza Janše je znala delati in znali smo delati tudi poslanke
               in poslanci. In ko očitate v tej dvorani, da nismo želeli razprave na Odboru za
               obrambo – kdo pa je izglasoval proceduralni predlog, opozicija ima manjšino.
               Izglasovali ste jo koalicija, oprostite.</p>
               <p>Govorimo o socialni pravičnosti in o tem, kako ste se socialni. Jaz mislim, da s tem
               proračunom dokazujete ravno nasprotno. Opozicija je bila pripravljena stopiti skupaj
               z vami, vendar ni bila povabljena. In to, kar je včeraj rekla predsednica Vlade, ne
               drži. Dialog pomeni to, da povabiš nekoga k dialogu takrat, ko načrtuješ določene
               dokumente ali reforme, ne pa takrat, ko z golimi dejstvi in brez možnosti vplivanja
               na nekatere stvari rečeš: "No, zdaj bom pa opozicijo seznanila s tem in tem". To ni
               dialog. In to ni iskanje konsenzov, iskanje konsenzov je takrat, ko lahko opozicija
               tudi vpliva na vsebino določenih dokumentov. Tukaj bom zaključila razpravo. Absolutno
               ne bom podprla proračuna za 2015, ker menim, da ni naravnan razvojno, ni naravnan
               socialno in še poglablja stisko ljudi, za tiste, za katere govorite, da vam je tako
               mar.</p>
            </sp>
            <sp xml:id="SDZ6-Izredna-47-2013-11-12.sp97">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Ramšak.</p>
               <p>Naslednji je na vrsti gospod Grill.</p>
            </sp>
            <sp xml:id="SDZ6-Izredna-47-2013-11-12.sp98">

               <speaker>IVAN GRILL (PS SDS):</speaker>

               <p>Najlepša hvala za besedo.</p>
               <p>Prav zanimivo bi bilo poslušati razpravo sedanje koalicije, če bi takšen predlog
               pripravila bivša vlada Janeza Janše in bi imeli tukaj takšno tematiko v obravnavi.
               Prepričan sem, da bi bila retorika povsem drugačna, bistveno bolj ostra, arogantna,
               cinična, kot jo zdaj v opoziciji izrekamo temu proračunu, ko je ta retorika predvsem
               argumentirana. Verjamem, da to, kar v koaliciji zdaj v zagovor temu proračunu
               posredujete oziroma dajete, da niti sami v to ne verjamete, ker ne morete verjeti.
               Razen mogoče tisti, ki niste uspeli teh številk prebrati ali se niste poglabljali in
               verjamete tistim floskulam, ki jih je včeraj tukaj izrekla predsednica Vlade gospa
               Bratušek. Včeraj je ena izmed razpravljavk s strani koalicije, iz Pozitivne
               Slovenije, razpravljala oziroma zatrjevala, da je največji poznavalec tega proračuna
               zagotovo – oziroma proračuna sploh – gospa Bratušek, kajti vedno v preteklih letih je
               bila ona pripravljavka proračunov in seveda zadeve zelo dobro pozna. Po drugi strani
               pa je ta ista razpravljavka skušala krivdo za situacijo v Sloveniji pripisovati
               predvsem vladi Janeza Janša za čas v lanskem letu in v mandatu 2004–2008. Zadeve
               nekako niso verodostojne, če gledamo na to, da je bila ravno ta gospa ves čas na
               Ministrstvu za finance ključni akter pri pripravah proračunov v Pahorjevi vladi in
               tudi še v času ministrovanja gospoda Bajuka. Ona je pripravljala proračune ali bila
               najbolj odgovorna, zdaj pa ona ne bi bila pri vseh teh zadevah popolnoma nič
               odgovorna. Ampak resnica je povsem drugačna. Tiste včerajšnje floskule gospe
               Bratušek, kako je ta proračun razvojno naravnan, kako je socialen, kako odpravlja
               številne pomanjkljivosti preteklih vlad, to so krilatice, v katere sama ne verjame.Če
               se malo poglobimo, vidimo, da to ne drži. Sam bi želel, da bi bile številke v tem
               proračunu kolikor toliko objektivne, da bi kolikor toliko vlivale nek optimizem, da
               se bo pa mogoče Slovenija le skušala v gabaritih teh številk odmikati iz krize ali
               pomikati v svetlejšo prihodnost. Vendar zadeve niso takšne. Tega si ne želim, ampak
               žal vsi ti ukrepi, ki so bili povezani tudi s pripravo teh proračunov, predvsem pa
               tistih zakonov, ki ste jih že sprejeli ali pa jih še načrtujete, bodo povzročili
               negativno spiralo navzdol, predvsem v povečevanju brezposelnosti in upadanju
               gospodarske aktivnosti. Tudi socialna država, ki jo tu tako opevate, da se ohranja,
               zagotovo ne bo mogla biti več na takem nivoju, kot je sedaj. Ravno tako zdravstvo in
               ostale stvari, ki so zelo občutljive, se bodo začele drastično zmanjševati. Ampak
               zakaj? Zato, ker je vedno bil in bo, danes in jutri, ključ, da se zadevo uspe
               reševati iz krize samo v oživljanju gospodarstva in s tem novih delovnih mest. Da
               bodo ljudje, ki danes prejemajo socialno podporo – in sem prepričan, da bi velika
               večina teh ljudi raje delalo, kot pa čakalo na socialno podporo –, delali in bi se na
               ta način polnili pokojninska in zdravstvena blagajna ter tudi proračun države
               Slovenije. Temu žal ni tako. Ravno obratni cikel, negativna spirala je. In to je
               tisto, kar je največji problem – da so številke v tem proračunskem dokumentu
               neobjektivne in nerealne. V tem je naša kritika, naš dvom, da se na prihodkovni
               strani teh številk še zdaleč ne bo moglo uresničiti. Vsa ta predvidevanja, koliko bo
               davek, ki ste ga dvignili, prispeval k povečanju proračuna, pa drugi in tretji, tudi
               ta nepremičninski, tega se, žal, ne bo moglo uresničiti. Zadeve bodo vedno bolj v
               upadanju, kar pomeni, da na prihodkovni strani teh stvari ne bo moč doseči. Na
               odhodkovni strani, če bi vlada nadaljevala s trendom prejšnje vlade, z ZUJF in morda
               še z nekaterimi ukrepi, tudi z boljšimi pogajanji, bi se pa verjetno marsikaj dalo
               narediti. In kaj bi bilo za vas še najbolj ugodno – imeli bi sogovornika, partnerja
               in tudi podporo v opozicijskih strankah, kajti tudi sami smo ves čas tak način
               reševanja zagovarjali. Imeli bi nek konsenz. Ne bi bilo treba tega "prepucavanja" in
               očitanja na eni in drugi strani. Ampak ne, tu se je šlo v kupovanje nekega, kot vi
               temu rečete, socialnega miru, verjetno tudi glasov na predčasnih volitvah, in za
               talca postaviti državo. Država ravno zaradi tega popuščanja na področju plač v javnem
               sektorju, zaradi slabih pogajanj, ki jim ne bi niti mogli reči, da so pogajanja –
               minister Virant gre s svojim mnenjem na pogajanja, s teh pogajanj pa odide z mnenjem
               sindikalistov. Če so to pogajanja ... Niso! Na ta način se pogajati in se potem na
               tiskovnih konferencah hvaliti, kako je bil dosežen dogovor, to ne bo pripeljalo
               Slovenijo drugam kot v pogubo.</p>
               <p>Verjetno bi lahko veliko več naredili tudi pri odprodaji državnega premoženja, če bi
               bilo dovolj resnosti in pripravljenosti, predvsem s strani vsaj ene stranke v
               koaliciji, da bi želeli in verjeli, da je treba določena podjetja odprodati in s
               kupnino zmanjšati dolg, ki v Sloveniji skokovito narašča, vedno dražje obresti. In da
               bi se tega projekta lotili z vso odgovornostjo in tudi resnostjo. Kot mi je znano, se
               je zdaj prodalo edino podjetje Helios, od katerega država nima nič. Ampak tista
               podjetja, ki pa bi znatno prispevala k odplačevanju dolgov, pa so še vedno v neki
               megli. Ne se ve, ali se bo prodalo ali se ne bo prodalo. Zadeva je v bistvu v nekem
               stand-up stanju. Tudi s strani opozicije – že takrat, ko smo imeli vlado, smo veliko
               delali na tem, da bi se ta privatizacija pospešeno začela odvijati, tudi skozi
               ustanavljanje holdinga, tudi z ustanavljanjem slabe banke – bi se ta proces verjetno
               že krepko izvajal. Tudi sanacija bank bi bila boljša, verjetno ne v celoti še rešena,
               to bo verjetno proces, ki bo trajal nekaj let in seveda tudi veliko denarja, ampak ta
               voz bi se začel gibati v pozitivno smer. Sedaj pa se zadeve dejansko vedno bolj
               slabšajo in zato je ta proračun za 2015 slab. In samo še nekaj bi tukaj izpostavil,
               kar mislim, da je lahko velik problem za našo državo in je potrebno, da se vlada nad
               tem zamisli – odhajanje naših mladih v tujino. Nedavno tega smo imeli v poslanski
               skupini obisk predstavnikov študentske organizacije in so nam skozi razgovor povedali
               zanimivo dejstvo, da je na fakultetah, kjer se organizira predavanje, kako se
               zaposliti v tujini, udeležba mladih nepričakovano visoka. Na nobenem predavanju, pa
               je lahko še tako zanimiv predmet, ni toliko mladih kot na tistih predavanjih oziroma
               seminarjih, kjer skušajo mlade seznaniti, kakšne so možnosti zaposlovanja v tujini.
               To je rdeča luč, velik alarm za celo družbo, predvsem za Vlado. Namesto da bi se
               zagotovilo, da imajo mladi in perspektivni doma neko perspektivo, nek optimizem in
               zaposlitev, da bodo oni lahko te težave prevzeli na svoja pleča, bodo oni pač šli. In
               kdo bo potem reševal Slovenijo? Brezposelni in upokojenci. Vsak mlad, ki bo odšel, bo
               tudi svojo kupno moč izrabljal v tujini, namesto Sloveniji. Tukaj bo tudi tisti efekt
               pričakovanih davčnih prilivov bistveno manjši kot sicer.</p>
               <p>In zato so te naše kritike in pomisleki, da je proračun zdaleč nereaelen, da bo
               potrebno prej ko slej imeti rebalans, tukaj so tisti argumenti. Ne neko nagajanje,
               nek cinizem, neko nergaštvo naše stranke, pa tudi ostalih opozicijskih strank. To je
               več kot upravičeno. Tudi sam tega proračuna ne bom podprl. Pa ne zato, ker ga ne bi
               želel, ampak zato, ker ga ne morem, ker je to, lahko rečemo, znanstvena fantastika.
               Hvala lepa.</p>
            </sp>
            <sp xml:id="SDZ6-Izredna-47-2013-11-12.sp99">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Grill.</p>
               <p>Izvolite, gospod Franc Pukšič.</p>
            </sp>
            <sp xml:id="SDZ6-Izredna-47-2013-11-12.sp100">

               <speaker>FRANC PUKŠIČ (PS SLS):</speaker>

               <p>Hvala lepa. Kolegice in kolegi!</p>
               <p>Med tem časom je gospod minister že odšel. Škoda, ker sem mu hotel postaviti nekaj
               vprašanj. Sicer sem tudi včeraj poslušal, da se je državna sekretarka trudila in
               odgovarjala, pa vendarle je včasih prav, tudi če minister na kakšno temo odgovori. V
               proračunu za 2015 je nekaj manj denarja tudi z odplačevanjem obresti.</p>
               <p>Sprašujem vas, kako to, s čim boste pokrili razliko v obrestih? Približno 3 milijarde
               moramo vrniti pa se ponovno zadolžiti, 1,5 milijardo imate planirano v proračunu za
               sanacijo banke in približno 0,8 za primanjkljaj proračuna, to pomeni 4,2 milijardi.
               Kako to, da za leto 2015 predvidevate manj denarja za obresti, čeprav je že
               katastrofalno. V letu 2014 je 900 in nekaj milijonov, v letu 2015 920, to pomeni za
               nekaj milijonov manj. Ob nekaterih priložnostih se je to povedalo na odborih, da se
               bodo neki finančni instrumenti vklopili zraven. Povejte, kako bodo vklopljeni ti
               instrumenti, tako da bi to razumel z navadno kmečko logiko oziroma tudi gospodinja.
               Če nima več, potem pač nabavi toliko, kolikor ima; oziroma se zadolži v nekem
               trenutku, potem pa mora to odplačevati v naslednjih letih. Tu pa očitno bazira na ta
               način, da boste verjetno – to jaz predpostavljam – najeli kredite, za katere bo rok
               odplačevanja – tudi obresti – zamaknjen in predstavljen na naslednja leta, ko več ne
               boste na teh pozicijah. In takrat, ko ne boste in bo zadolževanje treba odplačevati,
               je bilo predstavljeno ljudem kot nek finančni instrument, bi se temu reklo zavajanje
               širše slovenske javnosti. Na vse te finte ekonomistov in pravnikov mi tehniki pač
               težko – ne da razumemo – težko pristanemo, ker to so instrumenti, s katerimi se da
               manipulirati. Pri tehniki je 2+2=4. In nič več in nič manj. Pri ekonomistu je
               odvisno, ali prodaja ali kupuje: pri pravniku pa kolikor ga plačaš, toliko je vsota
               2+2. To ni korektno. Korektno ni tudi zato, ker je pri prejšnjem proračunu za 2014 –
               in za 2015 so na isti način narejeni razvojni programi, da tam ni skoraj nobenih
               investicij, ni vzdrževanja – je pa vse premaknjeno v 2016, 2017 ter naprej. To je eno
               vprašanje.</p>
               <p>Drugo, včeraj je predsednica Vlade pri predstavitvi obeh proračunov rekla, ali znamo
               vsi delati za iste cilje. Če so to cilji, da bomo od leta 2011, ko je Pahor zapuščal
               vlado iz 8.000 evrov dolga na prebivalca prišli na 14.000 v letu 2015, ker govorimo o
               proračunu 2015. V letu 2014 je nekoliko manj kot 12.000 evrov dolga na prebivalca,
               potem jaz nisem tu zraven. Potem jaz za te cilje ne delam in teh ciljev ne podpiram.
               Če govorimo o javnem dolgu v bruto domačem produktu. Spomnim se proračuna izpred leta
               dni, ki smo ga še mi predstavljali, ko smo bili nekaj nad 50 % BDP, in ste s te
               strani, ki ste bili takrat v opoziciji, sedaj v koaliciji, govorili, saj ni problem,
               saj imamo v BDP še veliko rezerve. To rezervo hudičevo hitro kurite. V 2015 bo
               zadolževanja več kot 70 % in ne vem, kam greš lahko čez to. Seveda lahko, ampak
               notranji dolg v Japonski ali Združenih državah Amerike je popolnoma nekaj drugega,
               kot pri nas. Ali pa dolg države v absolutnih številkah, od 18 milijard, ki ste ga v
               letu 2012 prevzeli, pa do 25 milijard, ki sedaj načrtujete. Se spomnite radijske
               oddaje na Radiu Slovenija v nedeljo zjutraj, je bila običajno od 9. do 10. Ure.
               Takrat smo se otroci umivali v lavorju, oblačili in se pripravljali – tisti, ki nismo
               imeli daleč –, da smo šli k maši. Mimogrede se je pa poslušala še oddaja "Še pomnite,
               tovariši". In še pomnite, tovariši, Jugoslavija je razletela pri 20 milijardah
               dolarjev. Pa 45 let je držala. Hudičevo uspešni so bili očitno tisti, ki so
               nasprotovali ustanovitvi te države, teh je bilo okrog 12 %, če se spomnimo
               referendumov za samostojno suvereno Slovenijo. Bilo nas je nekaj čez 88 % "za".
               Hudičevo uspešni so bili, da jim je uspelo to državo čez 20 milijard zadolževanja
               pripeljati že v letošnjem letu. Odgovor na to, kaj to sledi, si lahko da vsak
               posamezno. Predsednica Vlade je rekla: "Vsaka pot se začne s prvim korakom". Jaz pa
               bom tukaj nadaljeval, "in napaka je, če te poti ne dokončaš." Predsednica Vlade in
               sedanja koalicija, ki predstavlja proračun tudi za leto 2015, je napovedovala
               državljankam in državljanom, da je treba prejšnjo vlado zamenjati, ker imate vi
               boljši program, da boste boljši, da boste boljše delali. Eden od razpravljavcev, ki
               je danes v koaliciji eden od vidnejših mož, je rekel, do danes opozicija, torej mi,
               ni poslušala niti enega našega predloga ali pri skoraj niti enem našem predlogu nismo
               mogli sodelovati in se ga ni upoštevalo. Delate sami. Prav. Tudi tokrat je enako. Nas
               ne poslušate, ko opozarjamo na nekatere zadeve, delate sami. Prav. Na prihodkovni
               strani niste naredili nič, razen izredno uspešni ste bili v zadnjih osmih mesecih, od
               kar vodite Vlado, na prihodkovni strani davkov od povišanja DDV. Bom samo spomnil
               državljanke in državljane, kako so ženske skakale v luft, ko smo mi takrat samo
               razmišljali o tem, da bi frizerske storitve nekoliko dvignili oziroma spremenili
               davčno stopnjo. Pa fantje so v luft skakali, ko smo rekli, da bomo za rožice
               spremenili davčno stopnjo. In je bilo pred parlamentom 20 tisoč ljudi in še več. Ko
               ste vi spremenili obe stopnji, ni bilo nič. Očitno ste pogruntali sistem, kako
               obubožati tistih 88 % ljudi, ki so bili za samostojno Slovenijo, in iti na roke
               tistim, ki so bili proti tej državi. S to potjo peljete Slovenijo stran od tega, kar
               zadnjih dvajset let imamo. Zviševanje davkov za zdravstveno zavarovanje tako
               obrtnikov kot študentov smo pred kratkim obravnavali. Na naslednji redni seji drugi
               teden bomo ponovno obravnavali Zakon o dohodnini in o bančništvu, ker je dal Državni
               svet veto. In poglejte, s tem se ne strinja ne gospodarstvo, ne ljudje, ne Državni
               svet, ampak jaz sem prepričan, da boste z lahkoto oba davka potrdili. S tem pa boste
               zaradi neusklajevanja olajšav in usklajevalne lestvice najbolj prizadeli prav tiste,
               ki imajo najmanj. Z Zakonom o bančništvu pa zopet tiste, ki so začeli ali varčujejo
               za starost. Kaj ste naredili z vinjetami, je vsem jasno. Podjetnike, prav malo
               gospodarstvo ste s tem najbolj prizadeli. Kar se kmetijstva tiče, mislim, da smo
               edina država na svetu, ko bo celotne subvencije dala v dohodnino. Pa še sprememba KD,
               ki naj bi se zgodila s 1. 1. 2015.</p>
               <p>S takšno politiko in s tako predstavljenim proračunom za 2015 je popolnoma brez veze,
               res škoda časa in boljše bi bilo, če ga sploh ne bi predstavili, ker vas tako ali
               tako čakajo rebalansi na 2014, verjetno že februarja ali marca in potem vsake tri
               mesece, ker ne boste mogli flikati vsega tistega, česar ne bo. Ker ne bo zaradi
               upadanja gospodarstva, zaradi tega, kar ste naredili v letu 2013 – torej 35 % več
               stečajev kot v letu 2012, 600 % višji dnevni znesek neporavnanih obveznosti kot v
               letu 2008. 90 tisoč dodatno brezposelnih v nasproti z letom 2008. V državah evropske
               monetarne unije pa smo vendarle v Sloveniji na prvem mestu. Torej eno, zdaj pa smo
               prvi. To je obremenitev deleža stroška dela v BDP. Ampak to ne pomaga gospodarstvu,
               to nam prinaša 85 pad tujih naložb. Na drugi strani pa si državljanke in državljani
               te države si zaslužijo, da bi se gospodarstvo pobralo, tako kot gospodarstveniki
               predlagajo, bistveno več denarja od sive ekonomije. Ampak ne mislite si, da boste pri
               cvetličarjih in v bifeju, ki proda 40 kavic na dan, pobrali 200 milijonov evrov. Pri
               tajkunih, ki pa so odpeljali milijarde ven, se pa ne naredi nič. Jaz imam tu papir, v
               katerem je razvidno, da bi lahko že zdavnaj od ene osebe pobrali milijon evrov, pa
               jih nočete pobrati, ker pač ni prava, ki bi se ji to zgodilo.</p>
               <p>Kje in kdaj bodo prišli časi vlaganja tujih naložb. Kdaj bo prišel čas, ko bo 250
               milijonov evrov več črpanih iz evropskih sredstev. Opozarjali smo, kako je slabo to
               črpanje. V teh dneh vam je bilo že nekajkrat povedano. Tudi programa za leta
               2014–2020 nimate pripravljenega. Dobili ste katastrofalno oceno s strani Bruslja in
               nič se na tem ne dela. Tudi v skladu s sprejeto zakonodajo, kjer bi morali biti obe
               regiji vključeni, tega niste naredili. Tudi vaš poslanski kolega Starman – pa ne samo
               da je poslanski kolega, ampak predsednik Odbora za finance, pa se nekaj spozna na te
               zadeve – pravi: Davke je treba, dragi moji, znižati, ne pa zviševati. In seveda nič
               od tega. Predsednica je rekla, da smo naredili vse, kar je v njeni moči. Mlade smo
               izselili, davke smo dvignili in to je vse, kar se dogaja. Cilj vaše vlade je uspešna,
               socialna in pravična država. To bi res moral biti cilj vseh nas, ki se ukvarjamo s
               politiko. Zato bi bilo dobro, če predsednica Vlade veže sprejetje proračuna na
               zaupnico in bi si rekla, da mora vsaj enega opozicijskega poslanca prepričati s tem,
               drugače odstopi. Če bo to naredila, potem se bom strinjal s tistim, da je tudi
               odločitev v tem tednu povezana z našo prihodnostjo. V nasprotnem primeru, kolegice in
               kolegi, vodenje na ta način vodi našo državo v bankrot. Žal mi je, da moram temu
               prisostvovati, pa nič ne morem narediti razen to, da opozorim.</p>
               <p>Takšnega Predloga proračuna za leto 2015, ki je popolnoma nerealen – in v letu 2015
               bo marsikdo marsikje drugje, samo tu notri več ne – ne bom podprl.</p>
            </sp>
            <sp xml:id="SDZ6-Izredna-47-2013-11-12.sp101">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Pukšič.</p>
               <p>Gospod Franc Breznik, izvolite.</p>
            </sp>
            <sp xml:id="SDZ6-Izredna-47-2013-11-12.sp102">

               <speaker>FRANC BREZNIK (PS SDS):</speaker>

               <p> Hvala za besedo, gospa predsedujoča.</p>
               <p>Proračun 2015, spoštovane kolegice in kolege, dva dni sem analiziral stanje zadnjega
               leta in pol, predvsem na tujih trgih glede donosnosti slovenskih desetletnih
               obveznic. Zaznamoval sem si nekaj tipičnih izsekov, zelo zanimivih, kako je trg
               reagiral na Slovenijo, kako so tuji vlagatelji reagirali na politične razmere v
               Sloveniji, na tiste smernice, ki jih daje ena ali druga vlada, ki v neki
               makroekonomski politiki vsake države daje neke signale na trg, kako ti trgi nekako
               reagirajo. Predvsem tisti trgi, ki kupujejo desetletne obveznice. Kot veste, kupujejo
               predvsem na tujih trgih, največkrat Angleži, Irci in tako naprej.</p>
               <p>Zanimivo je, da predno je prišlo do sklica tega državnega zbora, zasledimo konec leta
               2011 donosnost – torej ko je prišlo do samorazklica prejšnje sestave, ko se je
               računalo, da bo nekako desna opcija dobila – da so biti ti pribitki 4,82 %. V obdobju
               konstituirane vlade, januarja 2012, so bile te obveznice 6,68 % pribitek, torej nekaj
               takšnega, kot je trenutno stanje ali trend zadnjega meseca na tujih trgih. Zanimivo
               je, potem ko je Janševa vlada začela prevzemati, da je ta trend nekoliko upadel.
               Trend se je nekoliko povečal v poletnih mesecih, ko niste hoteli sodelovati pri
               Slovenskem državnem holdingu, pri sanaciji bank, preko slabe banke, preko
               zakonov.</p>
               <p>Zanimivo je, ko je Ustavno sodišče prepovedalo referendume, ko se je videlo, da bo
               šla Slovenija po poti resnih strukturnih reform, da so te zadeve padale proti koncu
               leta na 4,79 %. Zanimivo je, da februarja 2013, ko je sedanji predsedujoči parlamenta
               govoril v vsakem stavku, "vlada v odhodu ali vlada brez pooblastil", so bili ti
               pribitki še vedno pod 5 %, 4,79 % v januarju, v februarju 4,93 %. Ko se je ta vlada
               nekako postavila svoje smernice, svojo makroekonomsko politiko, po katerih bo šla, so
               se začele po aprilu in maju te cene pribitka in desetletne obveznice začele dvigati:
               5,84 % v aprilu, maja 5,52 %, v poletnih mesecih pa 6,4 %, 6,58 %, v jesenskih celo
               presegle kritično mejo 7 %. Tako reagira tržna ekonomija, tako reagira zdrava tržna
               ekonomija, kjer traja v državah desetletja, lahko rečem stoletja in tako pač
               poteka.</p>
               <p>Torej slovenska makroekonomska politika vsaj v zadnjem obdobju deluje mimo tržne
               logike. Deluje po nekem principu, ki smo ga v Sloveniji poznali. Poznali smo ga vsaj
               tisti, ki smo z neke srednje strukture prebivalstva ali tiste starejše –poznate ga iz
               bivšega socialističnega sistema, poznate kriterije velikih davkov, nobene racionalne
               politike, kar se tiče javnih financ, predvsem zmanjševanja stroškov uprave bivše
               države. Mislim, da so vam te zadeve jasne. Vemo, kam smo zdrsnili, v kakšni državi
               smo živeli. Spomnimo se samo nakupov preko meje, spomnimo se vsake cene kave in
               banan, ki je bila nekajkratnik. Mislim, da vam teh stvari ne rabim pojasnjevati, ker
               je vsakemu, ki je danes star nad 40 let, ekonomska politika znana.</p>
               <p>Na žalost se ta ekonomska politika vrača tako, kot se tudi nekatere druge zadeve
               vračajo z neko nostalgijo. Jaz ne morem drugače reči tudi temu osnutku ali predlogu
               proračuna, ki ga danes obravnavamo. Sam sem prepričan, da dvig davkov ni tisti,
               mislim, da sem opozarjal že pred tistim dvigom DDV, spodnje in zgornje meje, da se bo
               zgodila, ker obstajajo cele ekonomske teorije za takšne države, kot je Slovenija, da
               se bo zgodila t. i. točka prevoja. Ta točka prevoja se dogaja zato, ker se je vlada
               pohvalila, da je v poletnih mesecih z zgornjo stopnjo DDV dobila nekoliko več v
               proračun. To je res, kar ji ne smemo očitati, ampak to je šlo zaradi sezonskosti, je
               šlo zaradi turistične sezone. In vse te reakcije, na hitro dvigovanje davkov,
               postopoma pripeljejo do neke izravnave in padca samih prihodkov. To se v tem trenutku
               že dogaja in se bo dogajalo še naprej. Problem je drugi, problem je tipična anamneza,
               predvsem Poslanske skupine SDS, to je tudi anamneza resnih makroekonomistov izven
               Slovenije, pa tudi nekaterih Slovencev, slovenskih makroekonomistov. Osnovna anamneza
               je, da smo mi postali izredno nekonkurenčna država, in sicer iz več različnih
               vidikov. En, ki je mogoče naravni, je staranje prebivalstva, nanj vplivamo težko,
               morda ga lahko z neko resno socialno ali družinsko politiko nekako omilimo. Žal je
               to, da je tudi resnica v državah Evropske unije.</p>
               <p>Druga zadeva, ki je vsaj po mojem mnenju določilna, je totalno napačna šolska
               politika. Mi imamo razmerja porušena, kot večkrat poudarjam, imamo porušena razmerja
               med družboslovjem, naravoslovjem, tudi v srednješolskem izobraževanju. Ne sledimo
               ciljem na trgu, ne sledimo povpraševanju zaposlovalcev, resnih zaposlovalcev v
               Sloveniji in tudi izven. Jaz sam ne vidim problema, če imamo dnevne migrante, ker
               danes smo na 500 milijonskem trgu. Če nekdo dnevno prihaja v Avstrijo, ne vidim še v
               tem velikega problema. Problem pa vidim, ko neka država sprejme neko ekonomsko
               politiko, ko zmanjša olajšave za tiste tuje delavce. Spoštujem mnenje Ustavnega
               sodišča, tudi mi bi ga razumeli, rešitev je bila morda neposrečena, ampak Ustavno
               sodišče je dalo navodilo, da je treba najti boljšo rešitev. Ta vlada ni poiskala
               nobene rešitve, torej nikoli ni šla v nobeno pogajanje, noben ni dvignil zadnjo plat,
               se odpeljal na Dunaj in v razgovoru sprejel nov sklep z avstrijsko vlado, da bi za te
               delavce našli kompromisno rešitev. Pred kratkim sem se pogovarjal z nekaterimi od
               njih, povedali so, da so pripravljeni še kar nekaj plačati v Sloveniji za vse tisto,
               kar prejemajo v socialni politiki in kar prejemajo v nekem okviru občinske
               infrastrukture, da se tega zavedajo. Ampak kaj je sledilo? Ta država teh ljudi ne
               obravnava, sploh jih ne obravnava, kljub temu da so reševali svojo resno socialno
               politiko. To je zaskrbljujoče zaradi kazalcev, ki jih kaže makroekonomska politika.
               Kaže na kazalce, da tisti, ki poskrbi za sebe, ki ni na plečih države, tisti so
               dodatno kaznovani v tej državi. To so kazalci, na podlagi katerih deluje kompletna
               ekonomija ene države. Ljudje se vsak dan racionalno ali neracionalno odločajo, vsak
               dan sklepajo določene pakte, ali so to pisni ali so ustni, in na podlagi tega deluje
               tudi kompletna gospodarska politika. To je odhod iz normalne ekonomije, to je odhod v
               plansko gospodarstvo in ta proračun je dokument, ki ga ne morem imenovati proračun,
               je dokument, ki bi ga lahko imenoval pot v prepad. To je pot v propad. To je prvi
               dokument, ki resno privablja veliko krizo v Slovenijo, ki bo prišla v naslednjem
               letu. Jaz sam napovedujem proračunski primanjkljaj, ne 2,9 % ali pod 3%, drugo leto
               napovedujem med 5,5 % in 6 % proračunskega primanjkljaja, pri tem seveda ne morem
               sodelovati, tega proračuna ne morem podpreti. Bom argumentiral, še kar nekaj je teh
               zadev. Ljudje ne bodo plačevali več davkov, stalno več bo sive ekonomije, stalno več
               bo dela na črno. Tej državi nikoli ni bila kultura plačevanje davkov. Ko je bil še
               komunistični sistem, je s teh ljudi naredil švercarje, preprodajalce, tiste vse, ki
               so delali na črno, ker je bil nepravičen. Ljudje so čutili nepravičnost. Ljudje, vsak
               posameznik, lahko je tudi neizobražen, ima občutek za nepravičnost države.</p>
               <p>Vse tisto, kar smo mi začeli pod Janševo vlado, so bili tisti resni ukrepi. Prvi
               resni ukrep je racionalizacija te države. Država – preden zahteva od ljudi resno
               plačevanje davkov, zmanjševanje sive ekonomije, dela na črno – mora poskrbeti
               predvsem za to, da postane gibka država, da postane gibka javna uprava, da je ljudem
               prijazna. In vse to, vsa ta makroekonomska politika, kot sem naštel v prvem delu
               svojih zadev, so trgi odgovorili z vsem tistim, kar sem prej povedal. Z donosi na
               slovenske obveznice, ki so padle, ki so bile skoraj blizu meje 4 %. Po taki ceni se
               je tudi Janševa vlada zadolževala. Razlika med 4 % in 6,5 % je 2,5 % –, dragi moji
               poslanski prijatelji, razlika 2,5 % pri eni milijardi znaša 25 milijonov v enem letu,
               v desetih letih je 250 milijonov, pri petih milijardah več kot milijardo razlike samo
               v obrestni meri. Mi se drugo leto ne moremo več zadolževati pri petih milijardah, če
               bodo trgi pokazali takšno orientiranost. Torej nad 6 % za desetletne obveznice. To je
               kolaps sistema in kolaps prihaja. Mi se moramo resno lotiti globokih strukturnih
               reform te družbe. Res, da mogoče nekateri politiki niso jasni, ampak to mora
               prihajati. Nam tudi resno sledi novi problem, kar se tiče pokojninske reforme, ki smo
               jo tukaj sprejeli, ki jo je pripravila Janševa vlada. Po vsej verjetnosti se nam
               lahko naslednje leto zgodi, da bo potreboval pokojninski sistem novo novelacijo ravno
               zaradi tega, ker se ne znamo lotiti neke resne makroekonomije. In sam moram povedati,
               da kot odgovorni poslanec tega proračuna ne morem podpreti. To je pot v propad, pot v
               kolaps, pot k uničenju totalno socialne države. In drugo leto sledi račun.
               Predsednica Vlade – kljub temu, da se lahko danes govori, da bo vezala svojo zaupnico
               – naj danes pove, ali bo vezala tudi svojo besedo, da se bo naslednje leto opravičila
               slovenskim državljanom in državljanom, ko bo znova prišlo do tega. Zaradi tega, kar
               je naredila skupaj z vami. In to je zelo resna zadeva, jaz ne vem, če se nekateri
               zavedate, to ne vzdrži nobene resne ekonomske teorije. In vsak, ki misli, da se bomo
               s tem proračunom iz tega izkopali, spoštovani kolegi, je neresno, mislim, da tudi
               zavajajoče do ljudi in državljanov te države. Najlepša hvala.</p>
            </sp>
            <sp xml:id="SDZ6-Izredna-47-2013-11-12.sp103">

               <speaker>PODPREDSEDNICA ROMANA TOMC:</speaker>

               <p>Hvala lepa. Za besedo je prosila tudi državna sekretarka.</p>
               <p>Izvolite, gospa Vraničar.</p>
            </sp>
            <sp xml:id="SDZ6-Izredna-47-2013-11-12.sp104">

               <speaker>MAG. MATEJA VRANIČAR:</speaker>

               <p>Hvala lepa za besedo.</p>
               <p>Kaj naj rečem? Zadnje razprave kažejo, da je mogoče vsako številko po svoje
               interpretirati. Za enimi številkami stojijo ocene, za drugimi številkami stoji
               prepričanje oziroma vera. Verjamete v eno zadevo, ne verjamete v drugo zadevo. Zoper
               vero se ni mogoče postaviti z nobenim argumentom. Zaradi tega, ker je treba enostavno
               povedati, pod kakšnimi pogoji, pod kakšnimi predpostavkami in s kakšnimi ocenami
               pridemo do primanjkljaja 2,4 % BDP v letu 2015. In pod kakšnimi pogoji na
               primanjkljaj med 5,5 % in 6 %. Samo sklepam, da ste mogoče primerjali med seboj
               državni proračun in proračune sektorja države, ki zajema še marsikaj drugega, razen
               državnega proračuna. Naj se omejim v nadaljevanju na konkretna vprašanja, ki so bila
               postavljena.</p>
               <p>Prvič, dve vprašanji gospoda Horvata v zvezi s prihodki od privatizacije v
               proračunskih dokumentih in drugo vprašanje glede prenosa plačil mednarodnih članarin
               na Ministrstvu za finance. Kar se tiče privatizacije, sem že večkrat pojasnjevala, da
               postopki privatizacije za 15 podjetij tečejo, za druga podjetja se postopki
               pripravljajo. Negotovo je, kdaj in kako se bodo postopki privatizacije zaključili, in
               negotovo je napovedovati, kakšni zneski oziroma kakšne kupnine bodo dosežene. Glede
               na to je vlada nihala med možnostjo, da se v predlogu proračuna za leti 2014 in 2015
               predvidijo določene okvirne številke ali da se enostavno ne špekulira, kakšni
               prihodki se iz tega naslova pričakujejo, in se s tem pridobi večjo možnost oziroma
               okrepi možnost nižjega zadolževanja v prihodnjih letih. Če bi predvideli v proračunu
               za leto 2015 že prihodke iz naslova privatizacije, bi si s tem skrčili manevrski
               prostor upravljanja s prihodki in izdatki državnega proračuna, in sicer pod pogojem,
               da ti prihodki ne bi bili realizirani. Zato se je vlada odločila za drug pristop. V
               vsakem primeru pa je prihodke iz naslova privatizacije mogoče porabiti v skladu z
               Zakonom o javnih financah za odplačilo dolga oziroma za nove naložbe v kapitalske
               deleže. Na vsak način bodo prihodki, ki bodo doseženi iz naslova privatizacije,
               pozitivno vplivali na konsolidacijo javnih financ na srednji oziroma nekoliko daljši
               rok. Nikakor pa ta pristop, ki ga je vlada ubrala pri pripravi proračuna za leti 2014
               in 2015, ne pomeni, da postopki odprodaje državnih deležev v 15 podjetjih ne tečejo
               ali da so kakorkoli zaustavljeni.</p>
               <p>Drugo vprašanje je bilo glede prenosa postavk, ki se nanašajo na plačilo mednarodnih
               članarin, na Ministrstvo za finance. Članstvo v mednarodnih organizacijah je v načelu
               povezano s politiko, ki jo posamezno ministrstvo vodi na posameznem področju. Lahko
               se strinjamo, da obstajajo določene mednarodne organizacije, ki so širšega pomena in
               presegajo pristojnosti posameznega ministrstva, kot so na primer OECD, OZN in
               podobne. In v tem segmentu Ministrstvo za finance vedno aktivno sodeluje z
               Ministrstvom za zunanje zadeve, ki je resorno pristojno za ta vprašanja, da se poišče
               oziroma da so na razpolago oziroma da se zagotovijo sredstva za plačilo teh članarin.
               Uvedba enotnega pristopa, da se vse mednarodne članarine združijo in plačujejo z ene
               postavke pri Ministrstvu za finance, pa bi pomenila izločanje enega dela izvajanja
               politike resorno pristojnih ministrstev in prenašanje neke odgovornosti na
               Ministrstvo za finance, kar po našem mnenju ne bi bilo primerno.</p>
               <p>Še eno konkretno vprašanje je bilo postavljeno v zvezi z odplačevanjem obresti
               oziroma višino odhodkov, ki so predvideni za obresti v letu 2015. Tu ne gre za
               nikakršno mahinacijo, zlorabo ali fiktivno prenašanje odhodkov v leto 2016 in naprej,
               ampak gre za preprosto presojo, kateri instrumenti za zadolževanje države glede na
               trenutno situacijo na mednarodnih finančnih trgih so za Slovenijo najprimernejši.
               Govora je bilo o 10-letnih obveznicah. To je samo referenca, to ni edini instrument,
               s katerim se država lahko na domačem ali mednarodnih denarnih trgih zadolži.
               Obstajajo obveznice s krajšo ročnostjo, z daljšo ročnostjo, obstajajo zakladne
               menice, obstajajo drugi dolžniški instrumenti, ki jih lahko uporabimo za to, da
               zagotovimo čim bolj optimalno zadolžitev, s čim nižjimi stroški. Če se zadolžujemo na
               mednarodnih finančnih trgih, moramo preprosto vzeti v obzir, da je način poplačila
               obresti na različnih trgih različen. Če se zadolžimo na evropskem trgu, je pristop
               pri poplačilu dolga in obresti pripravljen na en način; če se zadolžimo na ameriškem
               ali na katerem drugem trgu, je pristop pri plačilu obresti drugačen. Glede na
               obresti, ki jih moramo glede na obstoječi dolg že poplačati v letu 2014 in letu 2015,
               so pripravljene projekcije odhodkov iz tega naslova. In glede na to, kako
               predvidevamo, da se bo država zadolževala v obdobju prihodnjega leta, to kar je
               predvideno v predlogu proračuna za leto 2014, so tudi ocenjeni odhodki za leto 2015.
               Za leto 2015 predvidevamo, da bo možna zadolžitev na evropskem, na evrskem
               mednarodnem finančnem trgu in zaradi tega tudi stroškov servisiranja novo nastalega
               dolga v letu 2015 ne bo toliko, kot bi ga bilo, če bi se zadolžili na katerem od
               drugih trgov. Iz tega razloga se pozna padec odhodkov iz naslova obresti za
               zadolževanje na domačem oziroma tujem trgu. Kot sem že povedala na eni od obravnav na
               delovnih telesih Državnega zbora, ta nižji odhodek v letu 2015 ne pomeni, da se je
               trend obsega stroškov za servisiranje javnega dolga že obrnil navzdol, ampak gre v
               bistvu za odziv na trenutno situacijo, ki bo nastala v letu 2015.</p>
               <p>Hvala lepa.</p>
            </sp>
            <sp xml:id="SDZ6-Izredna-47-2013-11-12.sp105">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Vraničar.</p>
               <p>Še imamo čas za razpravo. Želi še kdo razpravljati k Splošnemu delu proračuna? Pet
               razpravljavcev je prijavljenih.</p>
               <p>Gospod Ribič, imate besedo.</p>
            </sp>
            <sp xml:id="SDZ6-Izredna-47-2013-11-12.sp106">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovani prisotni!</p>
               <p>Ko sprejemamo ali ko imamo v razpravi proračun za leto 2015, bi rad tudi sam podal
               nekaj razmišljanj, mogoče tudi kakšno vprašanje. Vidimo, da imate namen prihodkovno
               stran proračuna polniti s povečevanjem davkov, kot tudi v letu 2014, kar je v tem
               trenutku meni nerazumljivo, če želimo pomagati gospodarstvu, od katerega vsi živimo
               in bi nam moralo biti vedno v prvem planu.</p>
               <p>Nadaljeval bom z razmišljanjem, kaj bi naredil na odhodkovni strani. Menim, da niso
               izkoriščene vse rezerve za zmanjšanje tekočih izdatkov proračuna, a bi jih bilo
               mogoče uvesti na kratek rok. In sicer, zmanjšanje stroškov svetovalnih storitev na
               uradih in ministrstvih ter povečanje učinkovitosti javnih uslužbencev. Nedopustno je,
               da zaposlujemo visoko izobražene kadre v javni upravi, izšolane na račun javne porabe
               in hkrati naročamo storitve raznih zunanjih izvajalcev, odvetnikov in drugih
               strokovnjakov. Ta podatek bi bil zanimiv in zato sprašujem: Koliko po posameznih
               ministrstvih smo v letošnjem letu plačali za zunanja svetovanja in koliko sredstev
               smo namenili za izobraževanje tistih kadrov, ki jih na ministrstvih imamo. Vemo iz
               prakse, da je v letih samostojne Slovenije vsaka vlada, ali je to bila leva ali
               desna, prišla s svojimi kadri, češ, z ljudmi, ki jim lahko zaupamo, s tistimi lahko
               uspešno delamo. Naša zakonodaja pa je takšna, da tistih, ki so bili prej tam, ne
               moremo odpustiti. Potem jih damo v sosednjo pisarno in tam delujejo naprej in se
               borijo, da imajo službo. Zato je vse tisto, kar delajo, za njih zelo pomembno. Niso
               sami krivi. In zato je tudi birokratska pot do posameznega razreševanja na posameznem
               ministrstvu dolga. In to nam pomaga, da se ne razvijamo tako, kot bi si želeli.</p>
               <p>Povečanje skrbi pri določanju normativov za prostorsko in materialno opremljanje šol
               in vrtcev. Že lep čas ugotavljamo, da so kadrovski in materialni normativi v tem
               sektorju preohlapni in bi jih bilo možno prilagoditi s proračunskimi možnostmi, ne da
               bi bila ogrožena kvaliteta storitev.</p>
               <p>Na področju socialne politike bo potrebno z določenimi spodbudami, subvencijami,
               nižjimi davki in nižjimi socialnimi prispevki zagotoviti možnost zaposlovanja
               generacij – ali generacije med 30 in 45 letom starosti – in jim omogočiti, da družbi
               povrnejo vložek, ki ga je zagotovila za njihovo izobrazbo. To je generacija, ki ima
               največ energije in inovativnih idej, nima pa priložnosti, da bi jo razvijala in
               vzpostavila v praksi, zlasti v gospodarstvu. Zaradi socialne stiske ta generacija
               tudi nima veselja do rojevanja, saj si ne morejo urediti pogojev za normalno bivanje
               ali delo neke družine.</p>
               <p>Potem bi izpostavil slabo črpanje evropskih sredstev. Mislim, da imajo posamezne
               lokalne skupnosti, občine največ projektov, tudi gradbenih dovoljenj. In tukaj bi
               morala ministrstva ali birokracija ali strokovnjaki na teh ministrstvih pristopiti k
               lokalnim skupnostim, jim pomagati pri izdelavi ustrezne dokumentacije, da bi do teh
               sredstev lahko prišli – potem tudi pri spremljanju izvedbe takšnih projektov. To bi
               bilo v državi dobro za vse: imeli bi delo, obrtniki bi lahko delali, prodajal bi se
               material, dobival bi se zopet davek nazaj v proračun. In kolo bi se nekako zavrtelo.
               Ampak kot da mi tega ne slišimo.</p>
               <p>Potem področje zdravstva, se ga nihče niti ne upa dotakniti. Ko se pogovarjamo o
               sanaciji bank, kar nas nekako najbolj skrbi, in čakamo kakšne bodo ocene, po drugi
               strani pa ste tajkunskima bankama namenili kar 400 milijonov. S temi sredstvi bi
               lahko razrešili marsikatero težavo in potrebo, kar sedaj krčite v tem proračunu. Po
               drugi strani pa bi rad dejal sam, da bi bilo potrebno reprogramirati nekatere
               kredite, ki jih imajo večja in manjša podjetja. Če ima neko podjetje kredit, da bomo
               lažje razumeli, v višini 100 milijonov na mesec, ta sredstva težko spravi skupaj, da
               jih poravna, kajti vemo, da je pridobivanje dela na trgu, cen na trgu, zelo
               konkurenčno, tudi zaradi drugih evropskih držav, ki se imajo možnosti prijavljati na
               naše razpise. In če bi reprogramirali te kredite na takšen način, da bi morda
               podaljšali rok odplačevanja, pa bi se obrok zmanjšal iz 100 na 50 tisoč evrov, bi
               podjetje to lažje plačevalo. Ostala bi zaposlitev, ljudje bi imeli delo. Če tega ne
               naredimo, pa podjetja propadajo, gredo v stečaj, ljudje gredo na borzo, mi jih moramo
               plačevati. To bi se mi zdel pravi korak. Da ne rečem, koliko je tistih manjših
               podjetij, ki nimajo po sto tisoč evrov ali sto evrov na mesec, pa imajo po štiri,
               pet. Niti si ne morete misliti, koliko bi lahko pri tem pomagali. Na takšen način bi
               tudi krpali ali polnili bančno luknjo. Ampak danes za to banke nimajo posluha.
               Pogovarjamo se o sivi ekonomiji in kako bi jo odpravili. Velikokrat se mi zdi, da
               ljudje pač iščejo vse možnosti za preživetje in se poslužujejo tudi takšnih in
               drugačnih del, naj so to dela v garažah, ki niso prijavljena. Po drugi strani se mi
               zdi boljše, da delajo to, kot da so pred parlamentom ali na borzi oziroma samo čakajo
               na državno pomoč. Že nekajkrat sem predlagal, pa tudi ni bilo posluha, da bi lokalom,
               manjšim objektom, podjetjem določili pavšal in bi že na začetku leta vedeli, koliko
               denarja bomo dobili skupaj, s koliko denarja lahko v proračunu računamo in bi tako
               lažje in bolj realno sestavljali proračune.</p>
               <p>Spoštovani, bilo bi koristno, da bi vključili tudi kakšno idejo in rešitev katerega
               opozicijskega poslanca, saj mislim, da ni več čas za izločevanje, ampak je skrajni
               čas, da se poslušamo in upoštevamo. Hvala.</p>
            </sp>
            <sp xml:id="SDZ6-Izredna-47-2013-11-12.sp107">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Ribič.</p>
               <p>Na vrsti je gospod Jožef Horvat..</p>
            </sp>
            <sp xml:id="SDZ6-Izredna-47-2013-11-12.sp108">

               <speaker>JOŽEF HORVAT (PS NSi):</speaker>

               <p>Hvala lepa.</p>
               <p>Saj bom čisto kratek, gospa podpredsednica. Najprej pa iskrena hvala gospe državni
               sekretarki mag. Mateji Vraničar za odgovore.</p>
               <p>Soglašam, da je težko na prihodkovni strani natančne številke napisati iz naslova
               privatizacije, ampak mene je, gospa državna sekretarka, bolj zanimalo, kako teče ta
               proces. Gotovo na Ministrstvu za finance natančno spremljate proces, namreč mi beremo
               v dnevnem časopisju, da ena od močnejših koalicijskih strank redno vleče ročno
               zavoro. Kako je zdaj s tem? Ali so kakšne turbulence, se čutijo turbulence v procesu
               ali ne? In drugo, kar se tiče dohodnine, ker najbrž vlada ne bo imela možnosti, da bi
               razložila, ko bomo ponovno odločali o tem Zakonu o dohodnini. Ali vlada ali konkretno
               vaše ministrstvo in morda še Ministrstvo za zunanje zadeve dela kaj na meddržavnem
               sporazumu s sosednjo Avstrijo glede obdavčitve. Normalno je, da spoštujem odločbo
               Ustavnega sodišča. Gotovo pa so lahko rešitve različne za ljudi, ki iz Pomurja, s
               Štajerske, s Koroške in tudi drugih delov Slovenije dnevno hodijo po svoj kruh v
               sosednjo Avstrijo. Ker za njih je ta odločitev velik šok, sami pravijo, velikokrat se
               srečujem s predstavniki civilne iniciative, z Dušanom Cvetkom, ki vodi to civilno
               iniciativo. Veliko sestankov sem imel z njimi. Hkrati tudi povem, da je treba odločbo
               Ustavnega sodišča spoštovati, lahko pa poskušamo vsi skupaj poiskati rešitve, ki ne
               bi bile tako krute, kot jih ta novela dohodninske zakonodaje sedaj prinaša. Hvala
               vnaprej za vaše odgovore.</p>
            </sp>
            <sp xml:id="SDZ6-Izredna-47-2013-11-12.sp109">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Vraničar je že ponovila, da bo odgovarjala. Izvolite.</p>
            </sp>
            <sp xml:id="SDZ6-Izredna-47-2013-11-12.sp110">

               <speaker>MAG. MATEJA VRANIČAR:</speaker>

               <p>Hvala lepa.</p>
               <p>Kako teče proces privatizacije? Nemoteno. Proces privatizacije vodi družba Sod,
               sproti obvešča, v kateri fazi postopka je posamezna naložba, in nisem seznanjena, da
               bi bili ti postopki ovirani s kakršnimikoli nepredvidenimi dogodki.</p>
               <p>Kar se tiče Zakona o dohodnini. Ministrstvo za finance je že v preteklosti ponudilo
               in vodilo pogajanja z Ministrstvom za finance Avstrije o možnih spremembah sporazuma
               o izogibanju dvojnega obdavčevanja. Vendar pogovori niso pripeljali do nobenega
               dobrega rezultata. Zato je bilo v letu 2009 predlagano, da se dopolni Zakon o davčnem
               postopku in Zakon o dohodnini tako, kot sta bila dopolnjena. V obdobju, preden je bil
               Predlog zakona o dohodnini, o katerem bo te dni teklo ponovno odločanje, predložen
               vladi v zakonodajni postopek in kasneje še Državnemu zboru, smo opravili pogovore
               tudi s civilno iniciativo Apače. Ugotovili smo, kakšna je odločitev Ustavnega
               sodišča, in izrecno poudarili tudi, da se za leto 2013 dohodninske odločbe, ki jih
               bodo zavezanci dobili v letu 2014, ne spreminjajo. Sprememba zakona začne učinkovati
               šele v letu 2014, torej za davčne odločbe, ki jih bodo dobili v letu 2015.</p>
               <p>Po obravnavi predloga zakona na Odboru za finance in monetarno politiko pa smo se
               skupaj s predstavniki civilne iniciative dogovorili, da bomo pogovore nadaljevali.
               Opravili smo tudi že prvi pogovor in se dogovorili, da v drugi polovici novembra
               oziroma v decembru nadaljujemo in poskušamo poiskati ustrezno rešitev, ki jo bo
               mogoče uveljaviti za oddajo dohodninskih napovedi za leto 2014. Težko je v tem
               trenutku povedati, v katero smer bodo rešitve šle, saj je potrebno pri kakršnikoli
               novi rešitvi upoštevati tudi ugotovitve računskega sodišča. Treba je povedati, da že
               veljavni zakon o dohodnini brez te posebne dodatne osebne olajšave priznava tem
               ljudem poseben status, in sicer v povezavi s stroški prevoza na delo in v povezavi s
               prehrano med delom, ki jo imajo v Avstriji urejeno drugače kot pri nas; ampak jim
               priznavamo znižanje dohodkov tudi za te stroške. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp111">

               <speaker>PODPREDSEDNICA ROMANA TOMC:</speaker>

               <p>Hvala lepa državni sekretarki za podrobne odgovore.</p>
               <p>Na vrsti je mag. Vogrin.</p>
            </sp>
            <sp xml:id="SDZ6-Izredna-47-2013-11-12.sp112">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča, za besedo. Spoštovana gospa državna sekretarka,
               kolegice in kolegi.</p>
               <p>V teh dneh poslušamo predstavnike Vlade, ko utemeljujejo strukturo proračuna. Veste,
               kaj sem opazil? Da je najpogostejša utemeljitev naslednja, citiram: "se bo mogoče
               zadolžiti, se bo mogoče." To je zdaj postala naša narodnogospodarska aktivnost. Ali
               ne bi to zamenjali za izraz "bomo ustvarili"? Časopis Finance je napisal, citiram:
               "Dvigniti davke in se zadolžiti – to zna vsako tele." Ustvarjati pa znajo redki. In
               mi nismo država, ki bi znala ustvarjati; ali vsaj država ne naredi nič, da bi tisti,
               ki ustvarjajo, imeli vsaj primerljivo podobne pogoje, kot jih imajo naši sosedje,
               recimo Avstrijci.</p>
               <p>To, kar bom v nadaljevanju govoril, izvira iz mojih izkušenj in velja prisluhniti
               geniju Einsteinu, ki je navedel naslednje: Edini vir znanja so izkušnje. In ta
               proračun je takšen, kot je, tudi zaradi tega, ker niti en sestavljavec proračuna in
               tisti, ki so sodelovali pri sestavi – to jaz domnevam, če je drugače, me popravite
               tisti, ki veste, kdo so sestavljali proračun –, ni niti eno leto vodil gostilno z
               dvema zaposlenima. In potem človek nima izkušenj, kaj pomeni nekaj ustvariti,
               poskrbeti, da so izplačane plače. Vsi se globoko strinjamo, da ne moreš na dolgi rok
               več porabiti kot ustvariti in da je javnofinančni primanjkljaj potrebno nekako
               zakrpati, vendar sta dva modela. Dvigneš davke in zmanjšaš plače, pokojnine, socialne
               transferje in tako dalje. Ali pa pustiš na enaki ravni in poskrbiš, da se več ustvari
               in na drugi strani narediš strukturne reforme. Strukturne reforme pa so med drugim
               naslednje.</p>
               <p>Nerazumljivo je, da imajo nekateri v javnem sektorju plačo 600, 700 evrov, drugi pa
               tudi 7, 8, 9 tisoč evrov plačo oziroma prihodke. Če kdo dvomi, da govorim resnico,
               naj pride k meni, mu pokažem podatke. Plače v javnem sektorju bi morali v času krize
               in tudi sicer uravnotežiti na razmerje 1 proti 5. Vlada je pripravila zelo kvalitetne
               proračunske dokumente, iz katerih sledi, da je za stabiliziranje javnih financ
               uporabila samo en način, to je dvig davkov. In je škoda. Javnofinančni dolg, to sledi
               iz vladnih dokumentov, se je iz leta 2008 do 2013 iz 22 % povzpel na 63 % do
               trenutka, ko so dokumenti se sestavljali. Mislim, da je zdaj že 70 %. Primanjkljaj
               sektorja države že v tem trenutku ni takšen, kot je tukaj v dokumentih, tako da bo ob
               koncu leta bistveno višji. Dolg državnega proračuna pa je iz leta 1997 do danes
               narasel iz 26 % na približno 60 %. Veste, ni treba biti zelo brihten, da ugotoviš, da
               če imaš takšno strukturo kazalnikov – pa je vseeno, ali je to podjetje ali država –
               je to točka tik pred totalnim bankrotom. Dajmo ustvariti pogoje za ustvarjanje, ne za
               dvig … / znak za konec razprave/ Hvala.</p>
            </sp>
            <sp xml:id="SDZ6-Izredna-47-2013-11-12.sp113">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Mag. Andrej Vizjak ima besedo. Izvolite.</p>
            </sp>
            <sp xml:id="SDZ6-Izredna-47-2013-11-12.sp114">

               <speaker>MAG. ANDREJ VIZJAK (PS SDS):</speaker>

               <p>Hvala lepa.</p>
               <p>Naj mi moj predhodnik ne zameri, da se bom malo na njega navezal. Mislim, da bi ga
               vlada morala bolj poslušati, kajti sam je že osebno izkusil pot navzdol in dno. Vlada
               pa očitno še ni izkusila oziroma se ne zaveda poti navzdol, da je lahko dno še kar
               nižje in da bo pristanek na dno boleč. Zato bi mu veljalo nekoliko bolj
               prisluhniti.</p>
               <p>Proračunski dokument za leto 2015 odseva politiko te vlade, tudi na nekoliko oddaljen
               rok, kajti zajema tudi vse tisto, kar lahko vlada postori v prihodnjem letu in bo
               učinkovalo v finančnem delu na leto 2015. Proračun za leto 2015 je ogledalo politike
               namer reformnih ambicij te vlade. In če ga gledamo skozi to prizmo, smo pravzaprav
               lahko precej razočarani, kajti iz tega proračuna ne odseva pripravljenost
               izpolnjevanja priporočil OECD. Vlada ne kaže resno z namerami po uresničevanju zavez
               iz programa stabilnosti in reformnega programa. Tudi osebno sem videl že kar nekaj
               proračunov in vem, kje se lahko prepozna oziroma vidi namera oziroma neka politika.
               Zato ne nasprotujem temu predlogu zaradi svoje opozicijske vloge, ampak zaradi tega,
               ker imam nasprotno mnenje o tem, kako bi peljali javne finance skozi leto 2014 in v
               leto 2015. To bom poskusil tudi obrazložiti. Vlada v proračunskem dokumentu za leto
               2015 relativno optimistično ocenjuje vse vrste davčnih in nedavčnih prihodkov.
               Ocenjuje, kot da bodo davčni zavezanci zaradi stopnjevanja krize neprizadeti ali v
               tolikšni meri prizadeti kot danes in da bodo davke plačevali, zato predvideva
               pravzaprav na vseh strukturah pobranega več davka kot v letu 2014 in kot v letu 2013
               tako pri dohodnini, tako pri davku od dohodka pravnih oseb, tako pri DDV ter tudi pri
               trošarinah.</p>
               <p>Skratka, država ima namen pobirati davke verjetno bolj intenzivno in tudi vprašanje,
               po katerih stopnjah še po novem. Zaradi upada potrošnje, ki jo napovedujejo prav vsi
               napovedovalci, tako domači kot tuji, zaradi upada gospodarske aktivnosti, ki jo tudi
               vsi napovedujejo, bo zagotovo osnova za pobiranje teh davkov bolj prizadeta, ampak
               država predvideva več pobranih davkov. To je izjemno pomemben signal, da davčni
               primež v prihodnje ne bo popustil, temveč se bo stopnjeval. Na strani odhodkov je
               zelo pomembno tudi dejstvo, da se na tekočih odhodkih ali odhodkih države ne
               spreminja praktično nič. Vlada nima ambicije narediti kakšne resne reforme na
               področju delovanja javnega sektorja, pa ne v tem smislu, da bi spet kar počez ob
               nespremenjenih nalogah in delovnih področjih delovanje države zniževali število
               uslužbencev, temveč da bi krizo izkoristili kot priložnost za resno reformo javnega
               sektorja, tudi državne uprave in teh tekočih odhodkov. Tu imamo primerno priložnost,
               ki jo narekuje kriza in zaostrene finančne razmere, pa je skozi te politike ni
               videti, kajti stroški na teh področjih so praktično identični. Vlada se je tu
               odločila v nasprotju z mojimi pogledi in pričakovanji za to, da bo tu in tam vsem
               malo porezala, da ne bo usklajevanja pokojnin, ne bo usklajevanja socialnih
               transferjev. Bo nek pritisk po zniževanju plač v javnem sektorju v neznatni meri 1 %
               odhodkov oziroma zmanjševanja zaposlenih, namesto da bi resno reformirala oziroma
               tudi racionalizirala javni sektor in ukinila kakšno institucijo, ki je po moji oceni
               povsem nepotrebna; ali v takšnih institucijah prepolovila število zaposlenih na
               način, da bi praktično razpolovila pristojnost in opravila, ki praviloma birokratsko
               bremenijo državo in gospodarstvo. Tega ni opaziti, zato mislim, da je to napačna
               pot.</p>
               <p>Hkrati v proračunu za leto 2015, kjer bi se že morali odsevati kakšnih finančni
               učinki kakšne reforme, o tem ni ne duha in sluha. Dva primera bom povedal. Prvi
               primer je sanacija bančnega sistema. Je ni institucije v svetu in Sloveniji, ki ne bi
               trdila, da bomo za sanacijo bančnega sistema porabili med 5 in 10 milijard evrov, ga
               ni. Ampak v tem proračunu za leto 2015 ni omembe vrednih evrov za dokapitalizacijo
               bank ali česarkoli. Pri čemer je zelo skromna številka glede na vse te napovedi –
               Fitch nam med drugim napoveduje potrebo po približno 10 milijardah evrov, če govorimo
               o sanaciji in potrebah gospodarstva. Potrebo gospodarstva po svežem kapitalu pa lahko
               zagotavljajo le banke. In če preganjamo slovenske investitorje v teh bankah, verjetno
               bo morala država zagotoviti ta denar. 1,2 milijarde dokapitalizacije leta 2014 in nič
               v letu 2015 ter hkrati s tem neka ambicija, da se zgodi prva reforma, to je sanacija
               bančnega sistema – oprostite, jaz v to enostavno ne morem verjeti in to se ne bo
               zgodilo.</p>
               <p>Druga pomembna reforma in priporočilo je to, da moramo narediti upravljanje državnih
               premoženj bolj učinkovito, in seveda privatizacija. O tem smo že nekaj slišali s
               strani državne sekretarke. In "izkazuje vero". Res je, spoštovana državna sekretarka.
               Del proračuna je na podlagi nekaterih izračunov, predpostavk in ocen, drugi del pa je
               vera. Del pa je to, kaj mislimo, da se bo zgodilo, ker želimo, da se bo to zgodilo.
               Mislim, da so te številke – nič prihodkov iz naslova privatizacije­ – pravzaprav
               vera, da se ne bo nič zgodilo. Pa bom povedal, zakaj ti moji strahovi. Ker si želim,
               da se na tem področju kaj zgodi, ker mislim, da je to prav. Zaradi tega, ker lahko
               slišimo, da se je prebudil resorni minister za privatizacijo oziroma resorni minister
               za eno podjetje, ki je na seznamu 15 podjetij za privatizacijo in je finančno tudi
               najtežje podjetje, in je začel postavljati njegovo videnje in njegove pogoje, pod
               katerimi se bo zgodila ta privatizacija. Postavil je takšen pogoj, ki ga ni možno
               narediti, ni ga možno izvesti. To je že napoved nekih zapletov na tem področju.
               Žalosten sem, da vlada te vere ne izkazuje s številkami. Saj to gre za bilanco B, od
               tega niso odvisni izdatki k bilanci A. Zadeva ni tako problematična, če je notri, kot
               je lahko problematična, če je ni notri, ker pač ni sporočila in ni vere.</p>
               <p>Spoštovani, naj zaključim samo s tem, da ta proračun odslikuje nadaljevanje
               prepoznavne politike v tem smislu, da se bo s privijanjem davčnega vijaka, čedalje
               večjimi davčnimi obremenitvami in neko socializacijo težav funkcioniranja države
               želelo krpati proračunski primanjkljaj in ga celo zmanjševati. Prepričan sem, da to
               enostavno ne bo uspelo, ker ta socializacija zniževanja stroškov ne bo uspela, ker se
               bodo problemi povečevali in bodo tekoči transferji večji. Hkrati pa davkov za
               pokrivanje vsega tega ne bo dovolj pobranih, kljub temu da mislimo, da so Slovenci
               toliko nori, da bodo plačevali davke kljub že tako pretiranemu davčnemu bremenu.</p>
            </sp>
            <sp xml:id="SDZ6-Izredna-47-2013-11-12.sp115">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Še mag. Katarina Hočevar, izvolite.</p>
            </sp>
            <sp xml:id="SDZ6-Izredna-47-2013-11-12.sp116">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Spoštovana državna sekretarka, kolegice in kolegi, en lep
               pozdrav!</p>
               <p>Tudi za proračun za leto 2015 trdim, da je boleče realen, da jemlje na mnogih
               področjih in daje na redkih. Vrača pa nazaj gasilcem tisto, kar jim jemljemo v letu
               2013, in tudi zato bom ta proračun podprla. Na koncu vedno pride račun, zapitek je
               treba plačati in s tem proračunom – tako za 2014 kot za 2015 – plačujemo nacionalni
               interes, ki so ga nekateri tako vneto zagovarjali. Kdaj bo prišel čas za tuje
               naložbe, se je pred mano spraševal nekdo izmed poslancev. Dobro bi bilo oziroma
               najbrž sploh ne bi bili v takšni krizi, če se nekatere stranke ne bi oklepale
               nacionalnega interesa pred dobrim desetletjem. Plačujemo račun za neizvedene
               strukturne reforme, ki bi jih prav tako morali izvesti pred desetletjem, in bi v to
               krizo vstopili veliko bolj pripravljeni, kot smo. Proračun je pač davek za nedelo
               tistih, ki so imeli ali pa ste imeli možnost sodelovati v vladah zadnjih dveh
               desetletij.</p>
               <p>Veliko je bilo govora o teh dveh proračunih na račun nepremičninskega davka. Sama
               trdim, da to sploh ni nov davek. Nepremičninski davek poznamo v obliki nadomestila za
               uporabo stavbnega zemljišča, samo pot pobiranja tega davka bo drugačna. Za nekatera
               podjetja bo to pomenilo tudi razbremenitev. Danes zjutraj sem bila v stiku z
               direktorjem Farme Ihan. To podjetje ima svoje nepremičnine v treh različnih občinah.
               V Domžalah bodo plačali enako višino davka, kot so ga z uporabo stavbnega zemljišča;
               v Kamniku ga bodo plačevali pol manj; v Krškem pa celo več kot pol manj. Gre za to,
               da so občine zelo različno pobirale nadomestilo za uporabo stavbnega zemljišča, in s
               tem davkom se želi poenotiti prakso na območju celotne države, ker na nekaterih
               predelih naše države se to nadomestilo sploh ni pobiralo.</p>
               <p>Trdim tudi, da v naši državi med mlajšo in starejšo generacijo vlada stanovanjski
               prepad. Mladi, ki plačujejo visoke najemnine in lahko o lastnem stanovanju pogosto le
               sanjajo, živijo pogosto slabše od nas, ki nam najemnine ni treba plačevati. In do
               njih ni pravično, da je plača edino merilo obdavčevanja. Tega vam ne govorim zato,
               ker bi trdila, da je nepremičninski davek pravičen, vendar je bistveno bolj
               nepravično, če bi želeli breme znova prevaliti na mlade in delovno aktivne, ki so
               danes, če primerjamo z drugimi državami, med najbolj obdavčeni in "obprispevčenimi"
               na svetu. Ne moremo nepravičnosti obdavčiti z novo nepravičnostjo. V Državljanski
               listi trdimo, da imamo v Sloveniji preveč obdavčeno delo in premalo obdavčeno
               premoženje, zato bi si želeli, da bi ta nepremičninski davek uvajali v tistih časih,
               ko bi lahko nižali davke na področju plač in prispevkov. In zato nas veseli oziroma
               upamo, da bomo zmogli tiste potrebne strukturne reforme, da bo prišel čas tudi za
               nižanje davkov. Hvala.</p>
            </sp>
            <sp xml:id="SDZ6-Izredna-47-2013-11-12.sp117">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Imamo repliko.</p>
               <p>Gospod Pojbič, izvolite.</p>
            </sp>
            <sp xml:id="SDZ6-Izredna-47-2013-11-12.sp118">

               <speaker>MARIJAN POJBIČ (PS SDS):</speaker>

               <p>Torej, jaz imam razpravo.</p>
            </sp>
            <sp xml:id="SDZ6-Izredna-47-2013-11-12.sp119">

               <speaker>PODPREDSEDNICA POLONCA KOMAR:</speaker>

               <p>Razpravo? Bom odprla še en krog. Ali obstaja še kakšna želja po razpravi?</p>
               <p>Gospod Pojbič, imate besedo. Izvolite.</p>
            </sp>
            <sp xml:id="SDZ6-Izredna-47-2013-11-12.sp120">

               <speaker>MARIJAN POJBIČ (PS SDS):</speaker>

               <p>Bom čisto kratek, bi bila lahko v nekem delu to tudi replika.</p>
               <p>Malo pred tem je državna sekretarka govorila nekaj povsem drugega, kar sem sedaj
               slišal od te koalicijske poslanke. Prvič, da nepremičninski davek ni novi davek. To
               prvič slišim. Ali ne beremo vsi iste stvari, ali ne sedimo vsi na istih stolih, ali
               ne sedimo vsi v tem parlamentu. Tega pa res ne razumem.</p>
               <p>Prosim, da gospa Vraničar še enkrat pove, ali je to novi davek ali to ni novi davek.
               In ali je bilo gasilcem res vrnjeno tisto, kar je bilo vzeto, tako je povedala
               koalicijska poslanka. Prosim, gospa Vraničar, da na ti dve vprašanji odgovorite.
               Prosim, zelo jasno.</p>
            </sp>
            <sp xml:id="SDZ6-Izredna-47-2013-11-12.sp121">

               <speaker>PODPREDSEDNICA POLONCA KOMAR:</speaker>

               <p>Gospa Vraničar se je prijavila k besedi, izvolite.</p>
            </sp>
            <sp xml:id="SDZ6-Izredna-47-2013-11-12.sp122">

               <speaker>MAG. MATEJA VRANIČAR:</speaker>

               <p>Nekoliko širše bi rada odgovorila, še na druge razprave v tem krogu razprav.</p>
               <p>Kar se tiče optimističnosti napovedi prihodkovne strani za proračun 2015. Vlada je v
               obrazložitvi proračuna napovedala, da za leto 2015 ne načrtuje novih ukrepov na
               področju prihodkov, predvsem ne na področju davčnih prihodkov. Smo pa pri načrtovanju
               posameznih prihodkov od posameznih davkov upoštevali podatke makroekonomskega okvirja
               iz jesenske napovedi Urada za makroekonomske analize in razvoj, ki napoveduje za leto
               2015 rahlo rast, pozitivno rast BDP – 0,4 odstotka. Nadalje napoveduje realno rast
               končne potrošnje in realno rast zasebne potrošnje / nerazumljivo/ v višini 0,5 % BDP.
               Vsi ti podatki plus vsi ostali indikatorji glede povprečne mesečne bruto plače, glede
               rasti prispevne osnove za plače so bili upoštevani pri načrtovanju prihodkov za leto
               2015. To skupaj nas privede do tega, da so davčni prihodki v letu 2015 načrtovani v
               višini slabih 90, 87 milijonov več kot v letu 2014. V letu 2015 se upoštevajo tudi
               tisti davčni ukrepi, o katerih razpravljamo še v letošnjem letu.</p>
               <p>Kar se tiče odhodkov za državno upravo – politika, ki jo namerava Vlada voditi na tem
               področju, je najbolj razvidna iz obsega sredstev, ki jih namenjamo za plače in druge
               izdatke zaposlenim ter za prispevke delodajalcev za socialno varnost, kjer ohranjamo
               negativen trend. Seveda je v začetnem obdobju mogoče zagovarjati večje reze oziroma
               večje prihranke na tem področju. Bolj ko se kopičijo tovrstni ukrepi, težje je
               uveljavljati dodatna krčenja.</p>
               <p>Tudi trend izdatkov za blago in storitve za delo proračunskih uporabnikov ima
               negativen trend. V letu 2015 je sicer predvideno določeno povečanje, vendar na račun
               evropskih sredstev, kjer je treba na poseben način evidentirati odhodke iz naslova t.
               i. tehnične pomoči v povezavi z izvajanjem nove finančne perspektive.</p>
               <p>Omenjeno je bilo, da proračun za leto 2015 ne predvideva v B bilanci odhodkov za
               dokapitalizacijo bank. Naše pričakovanje je, da bodo postopki saniranja bančnega
               sistema v smislu dokapitalizacije zaključeni v letu 2014 in ne načrtujemo dodatnih
               potreb po dokapitalizacijah v letu 2015.</p>
               <p>Kar se tiče privatizacije, mislim, da sem dovolj podrobno obrazložila in ne bi še
               enkrat ponavljala.</p>
               <p>Kar se tiče konkretnih vprašanj z vidika davka na nepremičnine: na nek način je nov
               davek, pa ni nov davek. Gre za novo davčno obliko, vendar ta ne nastaja povsem na
               novo, ampak nadomešča štiri obstoječe davčne oblike na področju obremenjevanja
               nepremičnega premoženja. Prepričana sem, da bomo o tem lahko v nadaljevanju še
               podrobno govorili, saj imamo predvidenih kar nekaj ur razprav ob Zakonu o davku na
               nepremičnine.</p>
               <p>Moram pa priznati, da vprašanja v zvezi z gasilci ne razumem in ne morem odgovoriti
               nanj. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp123">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sprašujem, ali še obstaja želja po razpravi? Če ne obstaja, potem zaključujem ta del
               razprave.</p>
               <p>Glasovanje o Splošnem delu dopolnjenega predloga proračuna bomo v skladu s časovnim
               potekom seje zbora opravili v četrtek 14. novembra v okviru glasovanj.</p>
               <p>Sedaj prehajamo na obravnavo Posebnega dela dopolnjenega predloga proračuna.
               Sprašujem, če želi kdo razpravljati? Ne vidim nobene želje po razpravi, kar pomeni,
               da zaključujem razpravo.</p>
               <p>Prehajamo na razpravo o vloženih amandmajih, ki jo bomo opravili na podlagi pregleda
               vloženih amandmajev z dne 9. novembra 2013.</p>
               <p>Prehajamo na proračunskega uporabnika 1711 – Ministrstvo za notranje zadeve in
               razpravo o vloženem amandmaju pri tem proračunskem uporabniku.</p>
               <p>V razpravo dajem podprogram Podpora lokalni samoupravi ter koordinacija državne in
               lokalne ravni ter amandma Poslanske skupine Nove Slovenije. Sprašujem, ali obstaja
               želja po razpravi?</p>
               <p>Izvolite, gospod Jožef Horvat.</p>
            </sp>
            <sp xml:id="SDZ6-Izredna-47-2013-11-12.sp124">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica.</p>
               <p>Kolegice in kolegi! Poslanska skupina Nove Slovenije med izvajanjem svojih terenskih
               obiskov po Sloveniji – mislim, da jih je do sedaj bilo približno 15 – srečuje tudi
               župane, srečuje se z lokalno problematiko oziroma problematiko v zvezi z lokalno
               samoupravo. Srečujemo se tudi z Združenjem občin Slovenije, Skupnostjo občin
               Slovenije in vidimo, da imajo samoupravne lokalne skupnosti na podlagi veljavne
               zakonodaje številne pristojnosti in zakonske obveznosti, ki jih morajo izvrševati.
               Poleg tega bodo z zakonodajo, ki je v postopku sprejemanja in bo najbrž sprejeta,
               dobile še dodatne obveznosti, zlasti iz naslova obveznosti plačila davka na
               nepremičnine. Za normalno delovanje in izpolnjevanje obveznosti morajo občine
               zadržati vsaj dosedanji obseg sredstev, da bodo lahko redno izvajale svoje zakonsko
               določene pristojnosti in redno poravnavale svoje obveznosti. Zaradi tega predlagamo
               in prosimo za podporo pri amandmaju. Ne gre za visoka sredstva, gre za 800 tisoč
               evrov. Verjamem, da bo vlada oporekala našemu predlogu, kje ta denar vzeti, da
               denarja ni na pretek, ampak nekje ga je pač treba vzeti. In mislim, da se ravno na
               postavki "servisiranje javnega dolga" 800 tisoč evrov ne bi smelo poznati. Prosim za
               podporo. Ne gre za samo en subjekt, gre za slovensko lokalno samoupravo. To je
               pravzaprav edini sistem, ki nam dobro deluje,, in mislim, da bi bilo dobro ta amandma
               podpreti in da tudi na splošno podpiramo razvoj slovenske lokalne samouprave. Hvala
               lepa.</p>
            </sp>
            <sp xml:id="SDZ6-Izredna-47-2013-11-12.sp125">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Ali še obstaja želja po razpravi? Če ne, zaključujem razpravo.</p>
               <p>Prehajamo na proračunskega uporabnika 1714 – Policija in na razpravo o vloženem
               amandmaju pri tem proračunskem uporabniku. V razpravo dajem podprogram
               Kriminalistična dejavnost in amandma Poslanske skupine SDS. Odpiram prijave za
               razpravo.</p>
               <p>Gospod Jerovšek je že prijavljen. Izvolite.</p>
            </sp>
            <sp xml:id="SDZ6-Izredna-47-2013-11-12.sp126">

               <speaker>JOŽEF JEROVŠEK (PS SDS):</speaker>

               <p>Hvala lepa. Spoštovani!</p>
               <p>Prej je kolegica iz koalicije dejala, da je proračun boleče realen. Jaz pa
               ugotavljam, da je boleče nerealen in da vladna koalicija ni znala ali pa ni hotela
               locirati področij, ki jih je treba nadgraditi, ki jih je treba izboljšati, kamor je
               treba tudi nekaj vložiti. Pošastno je dejstvo, da v proračunih za leti 2014 in 2015
               Vlada zmanjšuje sredstva za kriminalistično dejavnost, za raziskave organiziranega
               kriminala. Tu je stanje na vseh področjih katastrofalno. Kriminalistično policijo
               moramo spodbujati, nadgraditi, da bo nekaj teh milijard – ki so jih tajkuni in centri
               moči, finančna oligarhija, bivši oblastniki preselili v davčne oaze, izropali naše
               banke – pripeljanih nazaj, in bo to najbolje poplačan denar v proračunu. Prof.
               Tajnikar je rekel, da gre za 11 milijard – morda se bo zdaj po stresnih testih
               izkazalo še več. Ampak če vsaj 3 milijarde pripeljejo nazaj, ker ta denar še vedno je
               nekje, ti ga še imajo, naropanega. Seveda pa ta koalicija, ta vlada dela drugače;
               dela tako, da bo ta denar trajno izgubljen za Slovenijo, in zmanjšuje sredstva za
               kriminalistično policijo. To je nezaslišano, je grozljivo in je odobravanje zločina
               na tem področju, kar se je Slovencem zgodilo. Kolegice in kolegi, upam, da ste vsaj
               vi toliko pri zavesti in da ste toliko odgovorni pred slovenskim ljudstvom, da bomo
               vsaj na simbolni ravni dali nekaj podpore kriminalistični policiji, ki se v zadnjem
               letu ali pa v zadnjih letih trudi, to jim moram priznati. Seveda je pod pritiskom
               oligarhij in centrov moči, da naj dela samo na enih primerih, da naj preganja samo
               določene osebe, ki jim politično niso po godu. Jaz pa pravim, treba je preganjati
               slehernega zadnjega, ne glede, s katere stranke je imel podporo. Res je, če bodo
               raziskali, bo padlo po levici, to morate priznati, ker je vsaj 80, 90 % tega
               naropanega denarja je šlo na tisto stran in se iz tiste strani tudi koristi za vse,
               kar ni dovoljeno, za politično propagando, za ne vem kaj vse. Ker to je poceni,
               zastonj denar in se lahko daruje. In gospe gospodje, jaz bom zelo pozoren, kateri
               poslanec in poslanka bo tukaj rekel, da je proti temu, da ni dober namen, da ni to
               odlično naložen denar, ki obubožanim Slovencem vrača nekaj upanja. Kajti če boste
               zavrnili to, potem pomeni, da ste spečani s temi, ki so ropali. Upam, da bo prevladal
               razum, da bo prevladala poštenost, da bo prevladala odgovornost do Slovencev. Če ne
               bomo na slehernem koraku, tudi v tej situaciji, ko smo finančno v zelo težki
               situaciji, ampak, zagrabili vola za rogove, potem je brez veze, brezupno. Potem se
               podpira v tej državi ropanje. Potem boste vse naredili, da bo vse to zastaralo.
               Omogočimo, da bodo naši kriminalisti lahko raziskali in da bomo na ta način prišli do
               dela naropanega denarja, ki gre v milijarde, ga pripeljali nazaj. To bo oplemenitenje
               tega denarja in tega amandmaja tisočkratno. In s tem boste lahko ponosni pred svojimi
               volivci, da ste nekaj omogočili, da smo kretnico na vlaku, na katerem drvi naša
               država, premaknili s tem amandmajem tudi na simbolni ravni, da ne bo zgrmel v prepad.
               Ampak da se bo ujel in da bomo začeli spet rasti in vsaj obljubljali bodočnost našim
               otrokom in drugim generacijam. S to politiko, ki jo trenutno vodite, ne morete
               obljubiti, ampak jo pomagate odpravljati. Signalizirate mladim ljudem, da naj gredo v
               tujino, ker tukaj trajno ne bo možnosti, ker tukaj bodo še tajkunske strukture
               vladale še naprej, kot trenutno vladajo v sedanji vladi. Hvala.</p>
            </sp>
            <sp xml:id="SDZ6-Izredna-47-2013-11-12.sp127">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Še obstaja želja po razpravi? Bom odprla razpravo, če kdo želi razpravljati?. Prosim
               za prijavo. Imamo enega prijavljenega.</p>
               <p>Gospod Jakob Presečnik. Izvolite.</p>
            </sp>
            <sp xml:id="SDZ6-Izredna-47-2013-11-12.sp128">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospa podpredsednica. Spoštovani vsi prisotni.</p>
               <p>Uvodoma naj rečem to, da v Poslanski skupini SLS za proračun za leto 2015 nismo
               vložili nobenega amandmaja, ker nam je bilo jasno, da s tem ne bomo dosegli nič, ker
               bo koalicija gladko zavrnila vse amandmaje. To se bo točno pokazalo za 2014, sicer na
               Odboru za finance se je to že pokazalo, kjer smo amandmaje vložili. Zato sem se tudi
               zdaj oglasil, ker smo vložili podoben amandma, kot je ta zdaj, ki ga je vložila
               Poslanska skupina Slovenske demokratske stranke. Dejstvo je, da moramo zagotoviti
               učinkovito vodenje preiskav nezakonitih finančnih transakcij. V primeru, da bomo
               zmanjševali sredstva za kriminalistično policijo, kot to obravnava predloženi
               proračun in poskuša ta amandma popraviti, potem na tem področju ne bomo storili nič.
               Naropan denar bo – tako ali drugače, v tem ali onem žepu, v tej ali oni banki, v
               Sloveniji ali daleč v tujini – ostal tam, kjer je, na tistem računu, in nihče ne bo
               zaradi tega kaznovan.</p>
               <p>Da se ne bom pozneje oglašal. Podoben amandma smo vložili za leto 2014 – govorimo o
               Policiji, na eni strani kriminalistični policiji, na drugi strani o delovanju
               policije – ampak to ni problem samo sedanjega proračuna, to je problem večih
               proračunov za nazaj. Policija ima nemogoč vozni park. Vsi imamo zagotovo boljše
               avtomobile, vse inštitucije v državi imajo boljše avtomobile, tako da si ne
               predstavljam, ko opazujem policijo, na kakšen način sploh lahko opravlja svoje delo
               ob takem voznem parku. Kar poglejmo si enkrat na cestah.</p>
               <p>In že pri prejšnji točki sem razpravljal, da še bolj onemogočimo delo policije na
               terenu, namesto da povečujemo varnost prebivalstva in imetja na terenu. Policija
               oziroma notranje ministrstvo je v letošnjem letu ukinilo nočno službo po mnogih
               policijskih postajah v Sloveniji, kar je nevzdržno stanje in povečuje zmanjšanje
               varnostnih razmer na mnogih področjih v Sloveniji.</p>
               <p>Torej ta amandma in še mnoge druge, ki so sicer vloženi z željo, da se popravijo
               nekatere zadeve, bom sicer podprl brez kakršnega koli upanja na uspeh. Hvala
               lepa.</p>
            </sp>
            <sp xml:id="SDZ6-Izredna-47-2013-11-12.sp129">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Obstaja še želja po razpravi. Dr. Gorenak, izvolite.</p>
            </sp>
            <sp xml:id="SDZ6-Izredna-47-2013-11-12.sp130">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Mislim, da govorimo o kompletu teh amandmajev.</p>
            </sp>
            <sp xml:id="SDZ6-Izredna-47-2013-11-12.sp131">

               <speaker>PODPREDSEDNICA POLONCA KOMAR:</speaker>

               <p>Govorimo o proračunskem uporabniku 1714 – o Policiji.</p>
            </sp>
            <sp xml:id="SDZ6-Izredna-47-2013-11-12.sp132">

               <speaker>DR. VINKO GORENAK (PS SDS):</speaker>

               <p>Prav.</p>
               <p>Glede na to, da sta še dva v nadaljevanju. Moram poudariti, 80 in več odstotkov
               proračuna, ki ga notranje ministrstvo ima, ki ga Policija ima, gospa Vraničar to
               dobro ve, gre za stroške dela. Notranje ministrstvo s Policijo vred je eno tistih, ki
               ima na postavki Stroški dela največji odstotek denarja. Za materialne stroške in
               investicije praktično ni nič.</p>
               <p>Mi damo za policijo na letni ravni manj kot 48 milijonov evrov za materialne stroške,
               gre pa za delovanje službe, ki šteje 8500 ljudi po celi Sloveniji in zagotavlja eno
               temeljnih stvari, ki se ji reče varnost.</p>
               <p>Pri investicijah so sklatene stvari praktično na čisto nulo, tako da je tu zelo
               veliko vprašanje. Pridružujem se temu, kar je govoril gospod Presečnik, oprema je na
               nuli. Mi si ne bomo več dovolili – in mislim, da tudi finančno ministrstvo ne bo več
               moglo, niti vlada – tiščati glavo v pesek, pri tem da imajo vozila prevoženih v
               povprečju 200 tisoč kilometrov. Kdo od nas ima avto, ki je naredil 200 tisoč
               kilometrov? Tudi vozila, ki prevažajo varovane osebe, da smo si zelo na jasnem, imajo
               nad 200 tisoč kilometrov. Ne vem, kako bomo gledali, ko bo na sredi Celovške ali pri
               Vodicah ostal kak avto s tujim predsednikom in se bo na pol razletel. Verjetno nas bo
               sram kot državo.</p>
               <p>To ni več vzdržno in je nujno potrebno podpreti. Gospa državna sekretarka, upam, da
               me poslušate in vas tudi prosim, če poveste, da je to resnica, kar govorim; in
               skušate v koaliciji najti toliko razuma in te zadeve podpreti. Pri voznem parku gre
               za okoli 2 tisoč vozil starih 8 let, s prevoženimi 200 tisoč kilometri. Mnoga ne
               gredo več čez tehnične preglede in stojijo.</p>
               <p>Prosim, ne glede na koalicijsko-opozicijske poglede, skušajte narediti temu konec v
               koaliciji, vi imate to možnost, ne opozicija.</p>
            </sp>
            <sp xml:id="SDZ6-Izredna-47-2013-11-12.sp133">

               <speaker>PODPREDSEDNICA POLONCA KOMAR:</speaker>

               <p>Hvala lepa. Še obstaja želja po razpravi? Ne obstaja.</p>
               <p>Prehajamo na proračunskega uporabnika 1912 – Uprava Republike Slovenije za zaščito in
               reševanje ter razpravo o vloženem amandmaju pri tem proračunskem uporabniku.</p>
               <p>Gospa Sonja Ramšak želi besedo. Izvolite.</p>
            </sp>
            <sp xml:id="SDZ6-Izredna-47-2013-11-12.sp134">

               <speaker>SONJA RAMŠAK (PS SDS):</speaker>

               <p>Hvala za besedo, spoštovana predsedujoča.</p>
               <p>Ob sprejemanju rebalansa 2013 je državni sekretar, ki ga žal zdaj ni v dvorani,
               dejal: "Navedeno krčenje sredstev na področju varstva pred naravnimi in drugimi
               nesrečami v povezavi s kadrovsko nepopolnostjo zmanjšuje stabilnost in zanesljivost
               celotnega sistema varstva pred naravnimi in drugimi nesrečami." V letošnjem letu z
               rebalansom 2014 in tudi z rebalansom proračuna 2015 se je vlada Alenke Bratušek
               odločila, da za delovanje sistema zaščite in reševanja zniža sredstva – in ne tako,
               kot je rekla poslanska kolegica Hočevarjeva. Namreč, za sprejet proračun 2014, za
               zaščito in reševanje je v skupnem znesku predvideno 30 milijonov in še nekaj; od tega
               ste za leto 2014 vzeli 5 milijonov 500 in v letu 2015 – 3 milijone 870 tisoč. Če
               gledamo samo delovanje sistema zaščite in reševanja, to pomeni na sprejet proračun
               2014 manj za 1 milijon 513 tisoč 566 evrov. In zaradi tega v Poslanski skupini SDS
               vračamo na postavko Delovanje sistema zaščite in reševanja 3 milijone, kar pomeni, da
               bomo zagotovili najbolj osnovno opremo za delovanje vseh sestav zaščite in reševanja,
               predvsem gasilcev pa tudi ostalih, kot so jamarji, gorska reševalna, potapljaška
               zveza, vodniki psov in podobno. Ne zavajati javnost, da vračate v letu 2015, ker to
               preprosto ne drži.</p>
            </sp>
            <sp xml:id="SDZ6-Izredna-47-2013-11-12.sp135">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Ali obstaja še želja po razpravi? Ne. Potem zaključujem to razpravo.</p>
               <p>Prehajamo na proračunskega uporabnika 2330 – Ministrstvo za kmetijstvo in okolje ter
               na razpravo o vloženem amandmaju pri tem proračunskem uporabniku.</p>
               <p>V razpravo dajem podprogram Odprava posledic naravnih nesreč in amandma Poslanske
               skupine SDS. Ali obstaja želja po razpravi? Če ne obstaja, zaključujem razpravo.</p>
               <p>In prehajamo na proračunskega uporabnika 2430 – Ministrstvo za infrastrukturo in
               prostor ter na razpravo o vloženem amandmaju pri tem proračunskem uporabniku. V
               razpravo dajem podprogram Vzdrževanje javne železniške infrastrukture in amandma
               Poslanske skupine SDS. Ali želi kdo razpravljati?</p>
               <p>Gospod Zvonko Černač, izvolite.</p>
            </sp>
            <sp xml:id="SDZ6-Izredna-47-2013-11-12.sp136">

               <speaker>ZVONKO ČERNAČ (PS SDS):</speaker>

               <p>To je podoben amandma, kot je vložen za leto 2014, kot je bilo rečeno, brez kakšne
               možnosti za uspeh, kar tudi kaže na dvoličnost poslancev koalicije. Na Odboru za
               infrastrukturo smo to temo obravnavali, tam je bil sprejet sklep, v katerem je bila
               izražena podpora, da se v okviru proračuna ugotovi, kje, na kakšen način je mogoče
               zagotoviti sredstva za delovanje gospodarske javne službe železniškega prometa in
               sredstva za investicije na področju cestne infrastrukture. Bila je dana na nek način
               zaveza vladi, da to stori. Ni bila s tem dana zaveza vladi, da odgovori, da vir, iz
               katerega se predlagajo sredstva servisiranja javnega dolga, ni primeren. Primeren je!
               Naloga vlade je, da nas ceneje zadolžuje, če nas že mora zadolževati. Problem te
               vlade je ravno v tem, da nas zadolžuje po 6, 7 % obrestni meri in nam s tem jemlje
               sredstva za investicije, med drugim tudi za investicije na železniški infrastrukturi.
               Nekateri poslanci Pozitivne Slovenije očitno živite v neki zmedi, ker ste govorili o
               tem, da se bo s tem proračunom nadaljevala Kočevska proga. Ne bo se. Ta amandma
               morate podpreti, če želite, da se bo investicija v Kočevsko progo, ki je
               dvotretjinsko končana, nadaljevala.</p>
            </sp>
            <sp xml:id="SDZ6-Izredna-47-2013-11-12.sp137">

               <speaker>PODPREDSEDNICA POLONCA KOMAR:</speaker>

               <p>Hvala lepa. Ali še obstaja želja po razpravi. Še obstaja.</p>
               <p>Izvolite, gospa Novak.</p>
            </sp>
            <sp xml:id="SDZ6-Izredna-47-2013-11-12.sp138">

               <speaker>LJUDMILA NOVAK (PS NSi):</speaker>

               <p>Prebivalci Kočevja, Ribnice, Velikih Lašč in vsi, ki se vozijo iz te smeri v
               Ljubljano, vemo, da so dnevno kolone v tej smeri in obratno. Kdor se je že tam
               peljal, je videl, koliko potrebuješ iz Ljubljane, da prideš do teh krajev. Mislim, da
               je smiselno, da se ta proga dokonča in se posledično razbremeni tudi cestna
               infrastruktura.</p>
            </sp>
            <sp xml:id="SDZ6-Izredna-47-2013-11-12.sp139">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Obstaja še želja po razpravi? Ne vidim, torej zaključujem razpravo.</p>
               <p>Prehajamo na proračunskega uporabnika 2431 – Direkcija Republike Slovenije za ceste
               in na razpravo o vloženih amandmajih k dvema podprogramoma pri tem proračunskem
               uporabniku. Najprej dajem v razpravo podprogram Upravljanje in tekoče vzdrževanje
               državnih cest ter amandma Poslanske skupine SDS. Ali obstaja želja po razpravi? Imamo
               več želja, torej odpiram razpravo. Prosim, da se prijavite.</p>
               <p>Prva je prijavljena gospa Irena Tavčar.</p>
            </sp>
            <sp xml:id="SDZ6-Izredna-47-2013-11-12.sp140">

               <speaker>IRENA TAVČAR (PS SDS):</speaker>

               <p>Hvala za besedo, gospa podpredsednica. Spoštovana državna sekretarka, spoštovani
               kolegi poslanci.</p>
               <p>Proračun za leto 2015 predvideva za Upravljanje in tekoče vzdrževanje sredstva v
               višini 19 milijonov 380 tisoč evrov. Če primerjam izjavo gospoda Prevca, da ta
               sredstva zadostujejo za soljenje pozimi, naj bi po moje ta sredstva zadostovala tudi
               za pluženje. Predvidena realizacija v letu 2013 je 64 milijonov 300 tisoč, to pomeni,
               da režemo sredstva za 44 milijonov evrov. To ni dopustno, niti se Direkcija Republike
               Slovenije za ceste s tem ne strinja in opozarja, da bodo posledice takšnega
               zmanjšanja finančnih sredstev, ki pomenijo poslabšanje stanja državnega cestnega
               omrežja. Nadaljevanje tega trenda pa bi lahko povzročilo nepopravljive posledice, ko
               nastalih poškodb na cestah ne bo več mogoče ustrezno sanirati. Mislim, da se vsi
               zavedamo, da so dobre ceste, da je dobra cestna infrastruktura en od ključnih
               generatorjev razvoja gospodarstva. Konkretno, moja Poljanska dolina stagnira v tem
               pogledu, kajti že več kot tri desetletja se ukvarjamo s škofjeloško obvoznico oziroma
               s tem vozlom, ki ga nikakor ne moremo razrešiti. Investitorji se za investicije v
               našo dolino ne odločajo, kajti nimajo nobene perspektive ravno zaradi tega zamaška.
               Zato naša poslanska skupina predlaga povišanje sredstev na tej postavki za 50
               milijonov evrov. Hvala.</p>
            </sp>
            <sp xml:id="SDZ6-Izredna-47-2013-11-12.sp141">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Zvonko Černač, izvolite.</p>
            </sp>
            <sp xml:id="SDZ6-Izredna-47-2013-11-12.sp142">

               <speaker>ZVONKO ČERNAČ (PS SDS):</speaker>

               <p>Ta sredstva se znižujejo iz predvidenih 80 na 8 v letu 2014 in v letu 2015 na 19
               milijonov, To posledično pomeni zaprtje 52 obstoječih gradbišč, kjer že tečejo
               pogodbe, kjer bo treba plačati penale, kjer bodo stroški zaprtja enormni. Prej je
               kolega Pukšič pokazal na NRP, kjer so nule nekje do leta 2017, potem pa se kar zgodi
               par milijard evrov tega denarja, ki naj bi se investiral v državno infrastrukturo. To
               je neresen pristop, tega ne bo mogoče storiti. Moram reči, da pri vsej tej zgodi je
               edina svetla točka ta, da so bili nekateri projekti, hvala bogu, v preteklosti
               pripeljani tako daleč, da jih niste mogli več ustaviti. Za nekatere so bila tudi
               namenjena evropska sredstva. Tak primer je obvoznica Ilirska Bistrica, kjer se je
               prej 15 let mečkalo in se je v obdobju druge Janševe vlade ta postopek pospešil, tako
               da so zdaj pogodbe podpisane. Ta projekt, hvala bogu, je rešen in bo do konca leta
               2015 tudi realiziran. Nekaj podobnega velja tudi za obvoznico Pivka. Ampak 52
               projektov pa žal ne bo imelo te sreče, ker je vaša roka premočno posegla, in edini
               način, da se ti projekti nadaljujejo, je, da podprete ta amandma.</p>
            </sp>
            <sp xml:id="SDZ6-Izredna-47-2013-11-12.sp143">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Samo Bevk, imate besedo.</p>
            </sp>
            <sp xml:id="SDZ6-Izredna-47-2013-11-12.sp144">

               <speaker>SAMO BEVK (PS SD):</speaker>

               <p>Hvala lepa za besedo, gospa podpredsednica. Spoštovani zbor!</p>
               <p>Na seji matičnega Odbora za infrastrukturo in prostor smo tej tematiki posvetili
               veliko pozornosti, ko smo obravnavali predlog proračunov za naslednji dve leti. Kot
               je bilo danes že slišano, smo sprejeli poseben sklep, s katerim smo pozvali vlado, da
               bi okrepila te postavke v zvezi z državnimi cestami in železniško infrastrukturo.
               Dejstvo je, da se v naši državi izvajajo samo še investicije, ki se investirajo s
               sredstvi evropskih skladov. Zato moramo črpanju evropskih sredstev nameniti vso našo
               pozornost in vso našo energijo, da nam ne bodo spolzeli iz rok še tisti milijoni iz
               zadnje oziroma te finančne perspektive, ki se izteka z letošnjim letom, in katerih
               sredstva bomo lahko črpali še v letih 2014 in 2015 ter da se res temeljito pripravimo
               na črpanje sredstev za naslednjo finančno perspektivo 2014–2020. Obstajajo tudi druge
               možnosti financiranja različnih projektov. Tako smo lahko konec meseca oktobra
               prebrali v medijih, da bo SID banka pri Evropski investicijski banki najela 300
               milijonov evrov posojila, ki bo namenjeno za financiranje malih in srednje velikih
               podjetij. Ravno tako bi lahko država najela posojilo pri Evropski investicijski banki
               tudi za infrastrukturne projekte. O tem smo tudi včeraj že govorili in o možnostih
               najemanja teh posojil je spregovorila tudi državna sekretarka mag. Mateja Vraničar.
               Upam, da se bo država odločila za to možnost, da bomo tako lahko nadomestili
               sredstva, ki so izpadla iz proračunov za naslednji dve leti. Kajti v načrtu razvojnih
               programov ni več tistih projektov, ki se financirajo izključno s sredstvi državnega
               proračuna, ampak samo projekti, ki se financirajo iz skladov Evropske unije. Zato bi
               ponovil apel, da se najamejo sredstva za te infrastrukturne projekte pri Evropski
               investicijski banki. Ta denar je bistveno bolj poceni, kot je denar bank, pri katerih
               se zadolžuje država za svoje normalno funkcioniranje.</p>
               <p>Ponovil bi včerajšnji apel, da bi poskušali na ta način okrepiti infrastrukturne
               projekte v državi, ki bi v svoji posledici tudi okrepili gospodarsko rast in
               okrevanje slovenskega gospodarstva. To pobudo je prejšnji mesec podal tudi predsednik
               Državnega zbora. In kolikor vem iz odzivov iz medijev, so bili tej ideji naklonjeni
               tako predsednica Vlade kot finančni minister in pristojni minister za infrastrukturo.
               Jaz pričakujem, da bomo počrpali ta sredstva tudi v naslednjem obdobju. Hvala lepa.
            </p>
            </sp>
            <sp xml:id="SDZ6-Izredna-47-2013-11-12.sp145">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Ali obstaja še želja po razpravi?</p>
               <p>Gospod Horvat, izvolite.</p>
            </sp>
            <sp xml:id="SDZ6-Izredna-47-2013-11-12.sp146">

               <speaker>JOŽEF HORVAT (PS NSi):</speaker>

               <p>Hvala lepa.</p>
               <p>Zahvaljujem se predsedniku Odbora za infrastrukturo, ki je povzel razpravo, ki je
               bila dobra na odboru. Spoštovane kolegice in kolegi, gre za pomembno zadevo. Pri tem
               bi res želel, da bi bil tukaj prisoten minister Samo Omerzel, da bi ga vprašali, ali
               se je dejansko tako slabo izpogajal. Tudi ko gre za proračun, gre za pogajanja; ali
               pa se morda s tem strinja, da se zmanjšajo, drastično zmanjšajo sredstva za
               vzdrževanje državnih cest. In nas vseh so polna usta, ko govorimo o varnosti v
               cestnem prometu. Jaz lahko, žal, naštejem nekaj cestnih odsekov državnih cest, kjer
               so bile res hude prometne nesreče, žal tudi smrtne. Vedno pa se diskusija razvije
               okoli Zakona o varnosti v cestnem prometu, ne pa toliko o sami infrastrukturi.</p>
               <p>In kaj me žalosti? Žalosti me to, da sem že nekaj let nazaj poslušal, da je Odbor za
               infrastrukturo – včasih je to bil Odbor za promet – tisti, ki diktira tempo
               vzdrževanja, tudi izgradnje državnih cest, avtocest. Ampak vlada na naš sklep odbora,
               ki mu predseduje kolega Samo Bevk, niti ni dala nobenega odgovora. Se pravi, vlada se
               "pofučka" na sklep nekega odbora in ta sklep je bil soglasno sprejet. To ni bil
               sklep, ki bi ga sprejela opozicija, ker ga ne more, zato sem res zelo razočaran.</p>
               <p>Se pa sprašujem in gospoda Sama Omerzela sprašujem, kdo bo plačal sodne zahtevke, ko
               bodo izvajalci, ki že imajo podpisane izvajalske pogodbe, morali z deli prekiniti.
               Zaradi tega bodo imeli izpad dohodka, to je iztožljivo in te številke bodo najbrž šle
               v nebo. Ne želim si jih, ampak lahko se zgodi.</p>
               <p>V nejevoljo me spravlja ta odnos ministra do problematike, ki je akutna. Vsi se je
               zavedamo in preostane nam edino to, da ta amandma podpremo. Edino to! Zato vas vabim,
               da sledite tudi poslankama in poslancema Nove Slovenije in ta amandma vsi skupaj
               podpremo. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp147">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Krivec, imate besedo.</p>
            </sp>
            <sp xml:id="SDZ6-Izredna-47-2013-11-12.sp148">

               <speaker>DANIJEL KRIVEC (PS SDS):</speaker>

               <p>Hvala za besedo.</p>
               <p>Jaz bom nadaljeval tam, kjer je kolega Horvat končal. Ni hotel povedati številke,
               koliko nas bo stalo, če te projekte zaustavimo, vendar je tako direktor Direkcije za
               ceste kot državni sekretar dal jasen podatek, da nas zaustavitev teh projektov stane
               ravno toliko, kot je predviden amandma. Če se bodo vsi predvideni projekti in
               projekti v izvajanju zaustavili, nas bo to stalo cca. 50 milijonov– zaustavitve
               gradbišč, zaščita gradbišč in odškodnine, ki bodo predvidene do gradbenih
               izvajalcev.</p>
               <p>Absolutno podpiram ta amandma. Gre za neko strategijo, ki jo v tem proračunu nekateri
               zasledujejo. Vsi ti ukrepi, ki so vezani na zmanjšanje sredstev, ki so namenjeni
               cestam, pred tem gasilcem, odpravi posledic naravnih nesreč, so na žalost tangirani
               predvsem na rovaš podeželja in manj razvitih območij. V tem primeru bi pričakoval več
               posluha tudi od koalicije, da razumete težave, ki nastopijo. Jasno je, da nikogar ne
               zanima cestna infrastruktura izven širših mest, Ljubljane in avtocestnega križa.
               Vendar če smo v zadnjih 15, 20 letih v to ogromno vlagali, ni korektno, da zdaj na
               področju vzdrževanja državnih cest, ki so v slabem stanju in ki na rovaš slabega
               stanja lahko povzročijo tudi neprijetne statistke, o katerih vsi radi opletajo
               takrat, ko je treba spreminjati neko zakonodajo, se pravi povzročajo poslabšanje
               varnosti, ob tem da pridobimo več sredstev z zvišanjem vinjet, ki so na nek način
               tudi vir, da se lahko določen segment cestnega omrežja povečuje. Vendar ne želite
               tega videti, zato v vsakem primeru predlagam, da se krepko razmisli in podpre tudi ta
               amandma.</p>
            </sp>
            <sp xml:id="SDZ6-Izredna-47-2013-11-12.sp149">

               <speaker>PODPREDSEDNICA POLONCA KOMAR:</speaker>

               <p>Hvala lepa. Še obstaja želja.</p>
               <p>Gospod Simčič, izvolite.</p>
            </sp>
            <sp xml:id="SDZ6-Izredna-47-2013-11-12.sp150">

               <speaker>IVAN SIMČIČ (NeP):</speaker>

               <p>Hvala lepa, gospa podpredsednica.</p>
               <p>Nisem se nameraval oglasiti, ampak ko govorimo o infrastrukturi in omenjenem
               amandmaju, vsekakor soglašam. Enkrat za vselej se bo treba dogovoriti o enakomernem
               razvoju te države. Da ne bomo čakali na umestitev na papirju, avtocesta
               Jelšane–Postojna 43 let, kolikor jih imam; da ne govorimo, da je sosednja država –
               ker se radi k sosedom obračamo – vpeljala izmenični tok na železnici. Mi smo še na
               starem italijanskem, 300 tisoč voltov. Sam kot državljan te države imam avtocesto 8
               km stran, svojo imam pa 40. In zato to podpiram. Če se je potrebno tudi zadolžiti,
               ker – kje je primerjava: biti zadolžen in ne imeti infrastrukture; ali biti zadolžen
               in imeti infrastrukturo. Jaz vem, katero bi izbral vsak izmed nas. Zato omenjenega
               amandmja ne podpiram. Enkrat za vselej – v tej državi ni samo Ljubljana in obvoznica
               in slovenski avtocestni križ, ampak tudi na podeželju živimo ljudje, ki bi radi čim
               prej prišli do centra in verjetno tudi center Ljubljane na podeželje. Hvala.</p>
            </sp>
            <sp xml:id="SDZ6-Izredna-47-2013-11-12.sp151">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Ali še obstaja želja po razpravi?</p>
               <p>Gospod Bevk, izvolite.</p>
            </sp>
            <sp xml:id="SDZ6-Izredna-47-2013-11-12.sp152">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor.</p>
               <p>Najbrž bomo morali še v tem mandatu o tej temi spregovoriti tudi na pristojnem Odboru
               za infrastrukturo in prostor, kako z investicijami v železniško cestno in energetsko
               infrastrukturo v državi, kajti to so res tiste investicije, ki jih bomo lahko zagnali
               z evropskimi sredstvi in ki bodo, tudi po mojem mnenju, lahko prvi znanilec okrevanja
               slovenskega gospodarstva.</p>
               <p>Tukaj je več problemov, mi vemo, da evropskih sredstev ne črpamo dovolj uspešno, da
               bi lahko bili tukaj bistveno bolj uspešni. Moramo pa opraviti tudi nekaj drugih
               domačih nalog na tem področju, predvsem tukaj mislim na bolj pospešeno umeščanje
               infrastrukturnih projektov v prostor. Spomnimo se, koliko let smo umeščali v prostor
               avtocesto mimo Radovljice ali avtocesto na Dolenjskem, tudi 10, 11, 12 let. Danes ni
               bistveno boljše. Saj tretjo razvojno os je obljubila že vlada v letu 2008, da se bo
               prva lopata na trasi tretje razvojne osi zasadila že v letu 2008. Takšna je bila
               obljuba pred volitvami 2008. Danes vemo, da niti trasa v prostor ni umeščena, zato bi
               apeliral tako na kolegice in kolege v Državnem zboru kot tudi na vlado, da naredimo
               vse, da smo tukaj bolj uspešni, kajti čakajo nas investicije na področju cestne
               infrastrukture, železniške infrastrukture in energetskih objektov. Že zdavnaj bi
               lahko zagnali projekte na srednji Savi, pa še vedno čakajo. Mislim, da nobena vlada
               doslej v Sloveniji ni bila zelo uspešna. Če bomo tukaj naredili korak naprej, mislim,
               da bo tudi v gospodarskem pogledu naša država lahko napredovala, kajti edina
               potencialna investicijska sredstva za našo državo so trenutno evropska sredstva.
               Evropski denar je dejansko na razpolago, samo ne znamo ga 100 % izčrpati. Hvala lepa.
            </p>
            </sp>
            <sp xml:id="SDZ6-Izredna-47-2013-11-12.sp153">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Bom odprla razpravo, ker vidim, da vas je več. Izvolite,
               prijavite se na razpravo. Imamo dva prijavljena.</p>
               <p>Gospod Ljubo Žnidar, vi ste prvi, izvolite.</p>
            </sp>
            <sp xml:id="SDZ6-Izredna-47-2013-11-12.sp154">

               <speaker>LJUBO ŽNIDAR (PS SDS):</speaker>

               <p>Spoštovani!</p>
               <p>Poglejte, slika v letu 2015 je zelo podobna kot v 2014. Država je na področju
               vzdrževanja državne cestne infrastrukture izjemno slab gospodar. Ampak dobro, če
               vzamem v zakup, da res ni sredstev pa da eno leto manj vložimo v cestno
               infrastrukturo, bi še nekako razumel. Spoštovani, zdaj si pa vzemimo v obzir, da dve
               leti ne bomo nič vlagali v cestno infrastrukturo. In zelo rad bi videl sliko na
               začetku leta 2016, ker praktično dve leti skoraj niti evra ne bomo vložili v obnovo
               in investicijsko vzdrževanje cestne infrastrukture. Kakšno bo stanje takrat? In
               koliko več sredstev bomo morali takrat vložiti? Po mojem večkratnik tega denarja, ki
               bi ga zdaj sproti vlagali v cestno infrastrukturo. Tako je tu matematika gospodarja –
               ministra za infrastrukturo in prostor izjemno napačna in izjemno slaba.</p>
            </sp>
            <sp xml:id="SDZ6-Izredna-47-2013-11-12.sp155">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Černač, izvolite.</p>
            </sp>
            <sp xml:id="SDZ6-Izredna-47-2013-11-12.sp156">

               <speaker>ZVONKO ČERNAČ (PS SDS):</speaker>

               <p>Podpiramo vse, kar pravi gospod Bevk. Opravimo razpravo, vprašajmo se, zakaj se je
               projekt daljnovoda Cirkovce–Pince ki je pomemben tudi za mednarodno povezavo za
               visokonapetostni daljnovod, sprejemal od leta 1999 do 2012. Opravimo razpravo, zakaj
               si je sedanja Vlada kmalu po nastopu zabila žebelj v koleno, ko je z razširitvijo
               Nature otežila umeščanje hidroelektrarn na srednji Savi v prostor. Vse to naredimo!
               In sprejmimo sklepe in tako naprej, da se to pospeši. Vendar naredimo prvi korak
               danes oziroma v četrtek, ko bomo glasovali. Podprimo ta amandma! Slišim, da se vsi s
               tem strinjate. Se pravi, če se strinjate, ga boste podprli. Govorimo o tem, da so
               sredstva na voljo pri EIB, da je ta denar relativno poceni. Se pravi, sredstva imamo,
               projekte imamo – 52 projektov, ki so v teku, bo ustavljenih na silo - in ne
               zagotavljamo sredstev za sofinanciranje teh projektov. Pri 4 milijardah 800 dodatne
               zadolžitve za vse druge stvari, za pokrivanje tajkunskih bank in ne vem še česa, je
               teh 50 oziroma 100 milijonov evrov relativno majhen znesek, ki pa bo večkratno
               povrnjen.</p>
            </sp>
            <sp xml:id="SDZ6-Izredna-47-2013-11-12.sp157">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Bevk, izvolite.</p>
            </sp>
            <sp xml:id="SDZ6-Izredna-47-2013-11-12.sp158">

               <speaker>SAMO BEVK (PS SD):</speaker>

               <p>Saj bom zelo kratek, gospa podpredsednica.</p>
               <p>Da se prav nič ne investira, seveda ne drži. Tam, kjer so evropska sredstva, gre kar
               pospešeno naprej. Na 4. razvojni osi oziroma tam, kjer malo bolje poznam situacijo,
               je kar nekaj projektov, ki se intenzivno izvajajo. Rekonstrukcija med Želinom in
               Mostom na Soči, 4. razvojna os, 50 milijonov evrov bo investiranih že v letošnjem
               letu in v prihodnjih letih. Potem je tu obvoznica Gorenja vas, ki se jo gradi iz
               evropskih sredstev. Po poplavah leta 2007 poškodovana cesta Davča–Zali log, ki je ena
               največjih investicij v državno cestno infrastrukturo. Upam, da bo zdaj razrešen tudi
               problem škofjeloške obvoznice in razpisa. Tudi tam je vprašljivih – če bo ponovno
               padel razpis – 25 milijonov evrov za dokončanje gradnje, ki jo prebivalci tega
               območja že desetletja zahtevajo in povsem upravičeno pričakujejo. Včeraj sem
               obljubil, da bomo z Odborom za finance opravili razpravo na temo javnih razpisov in
               videli, zakaj nekateri razpisi kot po tekočem traku padajo na Državni revizijski
               komisiji. Zdaj nam v konkretnem primeru škofjeloške obvoznice grozi, če razpis še
               enkrat pade, da bomo izgubili 25 milijonov evrov iz iztekajoče se finančne
               perspektive. To pa bi bilo neodgovorno in nedopustno igranje z evropskim in v končni
               fazi našim, slovenskim denarjem, ki nam za te projekte propada. In vse pozivam, da se
               v primeru škofjeloške obvoznice in stvari, ki se sedaj dogajajo okrog tega, zelo
               odgovorno ravna, da ne bomo ostali še brez teh zadnjih 25 milijonov. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp159">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Žnidar, izvolite.</p>
            </sp>
            <sp xml:id="SDZ6-Izredna-47-2013-11-12.sp160">

               <speaker>LJUBO ŽNIDAR (PS SDS):</speaker>

               <p>Spoštovani gospod Bevk, zelo cenim projekte, ki ste jih danes omenili, teh sedem, ki
               so nekako pereči. Da dobimo občutek, koliko projektov se vodi ob normalni finančni
               postavki ali pa ob tej znižani. V normalnem stanju, ko je bilo dovolj sredstev za
               Direkcijo, se na Direkciji vodi okrog 850 projektov po celi Sloveniji. Zdaj pa ne
               moremo reči, ker se zdaj vodi teh sedem, je pa stanje v Sloveniji v redu. Samo
               toliko, da dobimo občutek, za kakšen red velikosti in koliko problemov predstavlja to
               investicijsko vzdrževanje na cestnem področju. Letno, kot sem omenil, se v Sloveniji
               pelje približno 850 projektov na Direkciji za promet in ceste. Hvala.</p>
            </sp>
            <sp xml:id="SDZ6-Izredna-47-2013-11-12.sp161">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Še enkrat, gospod Bevk, izvolite.</p>
            </sp>
            <sp xml:id="SDZ6-Izredna-47-2013-11-12.sp162">

               <speaker>SAMO BEVK (PS SD):</speaker>

               <p>Jaz lahko samo rečem, da upam, da bomo doživeli še kakšen rebalans, vsaj za leto
               2015. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp163">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Ali še obstaja želja po razpravi? Če ne obstaja, potem
               zaključujem to razpravo.</p>
               <p>V razpravo dajem še podprogram Investicijsko vzdrževanje in gradnja državnih cest ter
               dva amandmaja Poslanske skupine SDS in štiri amandmaje Poslanske skupine Nove
               Slovenije. Obstaja želja po razpravi?</p>
               <p>Gospa Janja Napast, izvolite.</p>
            </sp>
            <sp xml:id="SDZ6-Izredna-47-2013-11-12.sp164">

               <speaker>JANJA NAPAST (PS SDS):</speaker>

               <p>Hvala lepa za besedo, predsedujoča.</p>
               <p>Jaz sem se še enkrat oglasila, ker prej mi je zmanjkalo časa, pa ga bom imela sedaj
               mogoče malo več. Projekt obvoznice Luče ob Savinji je aktualen že vrsto let. Zaradi
               dolgoročnega razvoja Luč je tudi tako pomemben. Projekt je bil skrbno načrtovan
               skladno z usmeritvami dolgoročnega načrta Republike Slovenije in tudi sosednjih
               občin. Hkrati je pomenil tudi dober sporazum med državno in lokalno politiko, stroko
               ter občani. Vse od sprejema programa priprave v letu 2006 pa do sprejema uredbe o
               državnem prostorskem načrtu v letu 2010 je priprava potekala v skladu s prostorsko in
               prometno zakonodajo. Sicer pa je direkcija Republike Slovenije že od leta 1994 vodila
               aktivnosti na investicijskem projektu obvoznice Luče. Do sedaj je bilo porabljenih že
               za okoli pol milijona, predvsem evropskih sredstev, okoli 85 %. Zaradi pomembnosti
               projekta in časovnega siromašenja izvedbe predlagamo, da se odpravi nepotrebna
               državljanska tesnoba in da se gradnja lučke obvoznice nadaljuje z letoma 2014 in
               2015; in ne šele z letom 2016, kot je predvideno v načrtu razvojnih programov. Prosim
               vse poslanke in poslance, da še enkrat razmislite o tej investiciji, kajti projekt in
               traso, ki je celo protipoplavna, so sprejeli štirje občinski sveti, tudi vsi ministri
               vseh barv do sedaj so ohranjali financiranje projekta lučke obvoznice v državnem
               proračunu. In nerazumljivo je, da se zopet denar preliva iz podeželja v center. Bojim
               se, da bo leta 2016 še manj razpoložljivih sredstev. Ker gre to za proračun v kontra
               smer razvojne strategije – kajti če pogledamo strateško: les in turizem bi naj bila
               naša perspektiva, blizu je tudi avstrijska meja – potem je na takem območju obvoznica
               že skoraj nujna. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp165">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Jožef Horvat, izvolite.</p>
            </sp>
            <sp xml:id="SDZ6-Izredna-47-2013-11-12.sp166">

               <speaker>JOŽEF HORVAT (PS NSi):</speaker>

               <p>Hvala lepa.</p>
               <p>Štiri amandmaje je vložila Poslanska skupina Nove Slovenije izključno zaradi tega, da
               pozivamo Vlado in še posebej ministra Omerzela, da začete projekte zaključi in da
               izvajalcem plača za izvršena, opravljena dela; ne pa za sodne odločbe, ki bodo
               definitivno sledile, če projekti ne bodo izvršeni. To so amandmaji, ki zahtevajo res
               mikro sredstva, imajo pa velike učinke. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp167">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Jakob Presečnik, izvolite.</p>
            </sp>
            <sp xml:id="SDZ6-Izredna-47-2013-11-12.sp168">

               <speaker>JAKOB PRESEČNIK (PS SLS):</speaker>

               <p>Hvala lepa.</p>
               <p>Uspeh bo približno tak, kot imam jaz časa. Kar je kolegica Napast sedaj govorila,
               zagotovo tak projekt že vseskozi podpiram in ga bom podprl. Vendar moram pri tem
               reči, da država v tem primeru spretno izkorišča neenotnost pogleda na vodenje prometa
               skozi Luče. Projekt je sicer dvoplasten, torej reševanje pred visokimi vodami in
               drugi strani urejevanje prometa skozi Luče.</p>
               <p>Imam še par sekund časa, zato naj poudarim, da gre pri prejšnjem amandmaju za
               upravljanje in vzdrževanje državnih cest, ne za investicije. Kar pomeni, da bo država
               vzdrževala državne ceste, vendar bo to naredila s prerazporeditvijo sredstev iz
               investicij na vzdrževanje. Brez vzdrževanja promet ne poteka, sploh pozimi ne. In
               zaradi tega, opozarjam, bo še manj investicij, kot jih je planiranih v proračunu;
               oziroma še tiste, ki so planirane, bodo črtane zaradi prenosa sredstev na
               vzdrževanje. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp169">

               <speaker>PODPREDSEDNICA POLONCA KOMAR:</speaker>

               <p>Hala lepa tudi vam. Ali še obstaja žeja po razpravi? Ne.</p>
               <p>Potem zaključujem razpravo in prehajamo na proračunskega uporabnika 2611 –
               Ministrstvo za delo, družino, socialne zadeve in enake možnosti ter na razpravo o
               vloženem amandmaju k podprogramu pri tem proračunskem uporabniku. V razpravo dajem
               podprogram Denarna nadomestila brezposelnim in amandma Poslanske skupine SDS. Ali
               želi kdo razpravljati?</p>
               <p>Izvolite, gospa Romana Tomc.</p>
            </sp>
            <sp xml:id="SDZ6-Izredna-47-2013-11-12.sp170">

               <speaker>ROMANA TOMC (PS SDS):</speaker>

               <p>Hvala lepa za besedo.</p>
               <p>V Poslanski skupini SDS predlagamo, da glede na trende na trgu dela, kjer se obeta
               višje število brezposelnih v naslednjem letu in tudi še v letu, ki temu sledi, da se
               tudi sredstva, ki so namenjena za nadomestila, za denarne pomoči brezposelnim,
               ohranijo vsaj na takšni ravni, kot so v letošnjem letu. Zelo nerazumljivo je, da
               vlada ob vseh napovedanih trendih in ob tem, ko ni na vidiku še nobene gospodarske
               rasti, ko ni na vidiku nobenih novih delovnih mest, kar na enkrat v proračunu
               zmanjšuje postavko, ki omogoča, da brezposelni dobijo svoja nadomestila. Ob tem bi
               želela samo še to povedati, da danes, ko imamo 118 tisoč brezposelnih v oktobru 2013,
               niti najmanj ne drži, čeprav verjetno mnogi to mislijo, da vsi dobijo denarna
               nadomestila oziroma pomoč za brezposelne. Samo približno 30 tisoč je tistih, ki
               prejmejo tudi denarna nadomestila, vsi ostali ostanejo brez. In za teh 30 tisoč, ne
               glede na vso naraščajočo brezposelnost, je treba zagotoviti sredstva tudi v letu in
               2014 in 2015. To je zakonska določba, to je pravica iz naslova plačila prispevkov za
               zaposlenost. Predlagam, da vlada popravi ta podatek oziroma upošteva naš amandma,
               kajti sicer bo v nadaljevanju sledilo, da bo treba pravice brezposelnih zniževati.
               Hvala lepa.</p>
            </sp>
            <sp xml:id="SDZ6-Izredna-47-2013-11-12.sp171">

               <speaker>PODPREDSEDNICA POLONCA KOMAR:</speaker>

               <p>Hvala lepa. Še obstaja želja?</p>
               <p>Izvolite, gospa Barbara Žgajner Tavš.</p>
            </sp>
            <sp xml:id="SDZ6-Izredna-47-2013-11-12.sp172">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa za besedo, spoštovana predsedujoča!</p>
               <p>Dovolite eno pojasnilo k temu amandmaju oziroma zakaj jaz sama in Poslanska skupina
               Pozitivne Slovenije tega amandmaja ne bo podprla. Za začetek se bom osredotočila na
               zniževanje pravic brezposelnim dobro leto nazaj, ko je v Državnem zboru prejšnja
               vlada sprejemala Zakon o uravnoteženju javnih financ. Takrat so se finančna sredstva
               na postavki Nadomestila brezposelnim zniževala na 80, 60, 50 %, zniževal se je
               maksimalen čas prejemanja denarnega nadomestila in določal se je tudi nov cenzus
               višine denarnega nadomestila – znižal se je s 1.050 evrov bruto, če se ne motim, na
               dobrih 800 oziroma nekaj manj kot 900 evrov bruto.</p>
               <p>Skratka, prejšnja vlada je zmanjševala pravice brezposelnim, in sicer iz naslova
               Nadomestila za brezposelne. Jaz verjamem in takšna je zaveza v koalicijski pogodbi
               oziroma med koalicijskimi partnerji, da vlada Alenke Bratušek teh pravic ne bo
               zniževala, ker so bile v preteklosti na tem področju narejene prevelike napake. Te
               napake žal plačujemo tudi danes, ko moramo spreminjati oziroma popravljati
               socialnovarstveno zakonodajo, in sicer zato, da poskušamo omiliti situacijo tistih,
               ki so socialno najbolj ogroženi. Po drugi strani ocenjujem, da finančna sredstva, ki
               so namenjena v proračunih na postavki Nadomestila za brezposelne, zadoščajo – po
               ocenah ministrstva in vlade – za število brezposelnih, kolikor se jih napoveduje v
               letu 2015. Ob tem naj omenim tudi, da je ta vlada že sprejela določene ukrepe, ki
               pomenijo večjo aktivacijo brezposelnih, in da so se finančna sredstva preusmerila na
               področje aktivne politike zaposlovanja in na področje spodbud za zaposlovanje mladih.
               Vi se smejite, jaz pa vas bom spomnila, da smo sprejeli v Državnem zboru tudi
               olajšave za tiste podjetnike, ki bodo zaposlovali mlade in jim v zameno zato dve leti
               ne bo treba plačevati svojega deleža prispevkov za socialno varnost za zaposlenega
               mladega človeka. Skratka, vrsta ukrepov je bila že sprejetih, ki nedvomno pomenijo
               večjo aktivacijo – in tudi skladno z evropskimi smernicami – spodbude za zaposlovanje
               mladih, ki danes ostajajo najbolj ogrožena kategorija, kar se tiče števila
               nezaposlenih. Devet milijonov si je ta vlada, vlada Alenke Bratušek, uspela izboriti
               v Bruslju ravno za področje zaposlovanja mladih oziroma spodbud na področju
               zaposlovanja mladih. Ocenjujemo, da bodo finančna sredstva zadoščala, in jaz resnično
               upam in si želim, da veljajo napovedi UMAR, da naj bi se gospodarska rast začela
               dvigovati v letu 2015, kar nedvomno pomeni tudi spodbude na področju
               zaposlovanja.</p>
               <p>Jaz upam, da tudi te napovedi temeljijo na konkretnih predvidevanjih, pa ne samo na
               predvidevanjih, ampak konkretni metodologiji napovedovanja. Verjamem v vse ukrepe, ki
               jih je uspelo sprejeti tej vladi na področju spodbud pri zaposlovanju brezposelnih.
               Verjamem in vera je tista, ki nam v končni fazi tudi ostane ob tem, da imamo res, po
               moji oceni, dovolj trdne argumente, da bomo naredili vse, da se bo število
               brezposelnih zmanjševalo.</p>
            </sp>
            <sp xml:id="SDZ6-Izredna-47-2013-11-12.sp173">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Še obstaja želja po razpravi?</p>
               <p>Gospa Romana Tomc, izvolite. Imate besedo.</p>
            </sp>
            <sp xml:id="SDZ6-Izredna-47-2013-11-12.sp174">

               <speaker>ROMANA TOMC (PS SDS):</speaker>

               <p>Hvala lepa.</p>
               <p>Res zelo na hitro. Dejstvo je, da lahko rečete karkoli, UMAR je napovedal, da bo
               brezposelnost narasla na 120 tisoč, vi pa sredstva zmanjšujete. In to je tukaj edino
               dejstvo. Naš amandma pa to situacijo popravlja.</p>
            </sp>
            <sp xml:id="SDZ6-Izredna-47-2013-11-12.sp175">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospa Barbara Žgajner Tavš, izvolite.</p>
            </sp>
            <sp xml:id="SDZ6-Izredna-47-2013-11-12.sp176">

               <speaker>MAG. BARBARA ŽGAJNER TAVŠ (PS PS):</speaker>

               <p>Jaz verjamem, da ste prebrali v popolnosti napoved UMAR. Jaz imam odprto na
               internetu, kjer zelo jasno piše, rast naj bi zabeležili leta 2015. Jaz verjamem, da
               to pripomore tudi k zmanjševanju brezposelnosti. Če bo gospodarska rast višja, potem
               verjamem, da bo več zaposlenih v naši državi. Po drugi strani pa sem omenila številne
               ukrepe, ki pomenijo aktivacijo brezposelnih, in tudi to je eden od argumentov, zakaj
               ta vlada verjame in si prizadeva, da bo storila vse, da bomo število brezposelnih v
               naši državi znižali. In eden od ukrepov v okviru Ministrstva za delo, družino,
               socialne zadeve in enake možnosti je tudi ta, da se bo z dodatnim prispevkom oziroma
               z neko spodbudo poskušalo aktivirati tiste, ki so prejemniki socialnih transferjev
               oziroma denarnega nadomestila oziroma denarne pomoči, da se bodo raje vključili v
               neko aktivnost in ne zgolj sedeli doma in čakali, da bodo prejeli tistih nekaj evrov,
               kolikor jih prejemajo iz Zavoda za zaposlovanje.</p>
               <p>Skratka, številni ukrepi govorijo o tem, da se je ta vlada resno lotila reševanja
               brezposelnosti, posebej sem omenila tudi kategorijo mladih. Iz Evropske unije je
               Republika Slovenija dobila dodatna sredstva za spodbudo na tem področju in jaz
               verjamem, da je dovolj razlogov, da ostanemo optimistični in da verjamemo napovedim
               Vlade Republike Slovenije.</p>
            </sp>
            <sp xml:id="SDZ6-Izredna-47-2013-11-12.sp177">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Ali lahko zaključim razpravo? Torej, zaključujem razpravo.</p>
               <p>Prehajamo na proračunskega uporabnika 3330 – Ministrstvo za izobraževanje, znanost in
               šport ter na razpravo o vloženem amandmaju k podprogramu pri tem proračunskem
               uporabniku. V razpravo dajem podprogram Mediji in avdiovizualna kultura ter amandma
               Poslanske skupine SDS. Ali obstaja kakšna želja po razpravi? Če ne obstaja,
               zaključujem razpravo.</p>
               <p>Prehajamo na proračunskega uporabnika 3340 – Ministrstvo za kulturo in na razpravo o
               vloženem amandmaju k podprogramu pri tem proračunskem uporabniku. V razpravo dajem
               podprogram Mediji in avdiovizualna kultura ter amandma Poslanske skupine Nove
               Slovenije. Ali obstaja želja po razpravi?</p>
               <p>Izvolite, gospa Ljudmila Novak.</p>
            </sp>
            <sp xml:id="SDZ6-Izredna-47-2013-11-12.sp178">

               <speaker>LJUDMILA NOVAK (PS NSi):</speaker>

               <p>Hvala za besedo.</p>
               <p>Zakon o medijih predvideva, da 3 % zbranega prispevka za RTV naročnino pripada
               medijem, ki imajo poseben pomen v družbi, v regijah oziroma lokalnih skupnostih. Ta
               določba zakona se ni izvrševala in zato so regionalni mediji oziroma mediji, ki
               predvajajo program posebnega pomena, zašli v velike težave. Ob gospodarski krizi so
               se zmanjšala tudi lastna sredstva zaradi zmanjšanega povpraševanja po oglaševanju.
               Prav tako je digitalizacija prinesla nove zahteve za regionalne medije. Po drugi
               strani pa jim zakon nalaga, da predvajajo, delajo določene oddaje, kar je z zakonom
               določeno, sredstva se pa nenehno zmanjšujejo. In zaradi tega je Nova Slovenija
               vložila amandma, s katerim predvideva 2 milijona sredstev. Tudi vlada se zaveda tega
               problema, tako da naj bi dala milijon sredstev več. Ne vem, če to zadostuje, kajti
               prav regionalni mediji so že zelo racionalizirali svoje delo, potrebe po izboljšanju
               osnovnih sredstev, torej digitalizacija pa zahteva velike stroške.</p>
               <p>In zato nisem prepričana, da je dodaten milijon dovolj, še posebej, ker zakon državi
               tudi določa, da bo dala 3 % sredstev – ta sredstva pa niso zagotovljena.</p>
            </sp>
            <sp xml:id="SDZ6-Izredna-47-2013-11-12.sp179">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Ali želi še kdo razpravljati? Če ne, potem zaključujem razpravo.</p>
               <p>Glasovanje o amandmajih in o Posebnem delu dopolnjenega predloga proračuna bomo v
               skladu s časovnim potekom seje zbora opravili v četrtek 14. novembra v okviru
               glasovanj.</p>
               <p>Prehajamo na obravnavo Načrta razvojnih programov. Ali želi kdo razpravljati?</p>
               <p>Ne vidim želje po razpravi, kar pomeni, da lahko zaključim razpravo.</p>
               <p>Glasovanje o Načrtu razvojnih programov bomo v skladu s časovnim potekom seje zbora
               opravili v četrtek 14. novembra v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>3., 4., 5., 6., 7., 8., 9., 10., 11., 12., 13., 14. IN 15. TOČKO
                  DNEVNEGA REDA. </title>
               </p>
               <p>Po dogovoru na seji Kolegija predsednika Državnega zbora bomo v okviru navedenih točk
               dnevnega reda opravili skupne uvodne predstavitve, in sicer k:<title> 3. TOČKI – PREDLOG
                  ODLOKA O NAČRTU RAVNANJA S STVARNIM PREMOŽENJEM DRŽAVE ZA ORGANE DRŽAVNE UPRAVE IN
                  PRAVOSODNE ORGANE TER JAVNE AGENCIJE, JAVNE SKLADE, JAVNE ZAVODE IN JAVNE
                  GOSPODARSKE ZAVODE ZA LETO 2014 </title>
                  <title>4. TOČKI – PREDLOG ODLOKA O NAČRTU RAVNANJA S STVARNIM PREMOŽENJEM DRŽAVE ZA
                  ORGANE DRŽAVNE UPRAVE IN PRAVOSODNE ORGANE TER JAVNE AGENCIJE, JAVNE SKLADE, JAVNE
                  ZAVODE IN JAVNE GOSPODARSKE ZAVODE ZA LETO 2015 </title>
                  <title>5. TOČKI – PREDLOG ODLOKA O NAČRTU RAVNANJA S STVARNIM PREMOŽENJEM DRŽAVNEGA
                  ZBORA REPUBLIKE SLOVENIJE ZA LETO 2014</title>
                  <title>6. TOČKI – PREDLOG ODLOKA O NAČRTU RAVNANJA S STVARNIM PREMOŽENJEM DRŽAVNEGA
                  ZBORA REPUBLIKE SLOVENIJE ZA LETO 2015 </title>
                  <title>7. TOČKI – PREDLOG ODLOKA O NAČRTU RAVNANJA S STVARNIM PREMOŽENJEM VARUHA
                  ČLOVEKOVIH PRAVIC ZA LETO 2014</title>
                  <title>8. TOČKI – PREDLOG ODLOKA O NAČRTU RAVNANJA S STVARNIM PREMOŽENJEM VARUHA
                  ČLOVEKOVIH PRAVIC ZA LETO 2015 </title>
                  <title>9. TOČKI – PREDLOG ODLOKA O NAČRTU RAVNANJA S STVARNIM PREMOŽENJEM DRŽAVNEGA
                  SVETA REPUBLIKE SLOVENIJE ZA LETO 2014 </title>
                  <title>10. TOČKI – PREDLOGU ODLOKA O NAČRTU RAVNANJA S STVARNIM PREMOŽENJEM RAČUNSKEGA
                  SODIŠČA REPUBLIKE SLOVENIJE ZA LETO 2014 </title>
                  <title>11. TOČKI – PREDLOG ODLOKA O NAČRTU RAVNANJA S STVARNIM PREMOŽENJEM RAČUNSKEGA
                  SODIŠČA REPUBLIKE SLOVENIJE ZA LETO 2015 </title>
                  <title>12. TOČKI – PREDLOG ODLOKA O NAČRTU RAVNANJA S STVARNIM PREMOŽENJEM DRŽAVE ZA
                  DRŽAVNO REVIZIJSKO KOMISIJO ZA LETO 2014 </title>
                  <title>13. TOČKI – PREDLOG ODLOKA O NAČRTU RAVNANJA S STVARNIM PREMOŽENJEM DRŽAVE ZA
                  DRŽAVNO REVIZIJSKO KOMISIJO ZA LETO 2015 </title>
                  <title>14. TOČKI – PREDLOG ODLOKA O NAČRTU RAVNANJA S STVARNIM PREMOŽENJEM DRŽAVE ZA
                  USTAVNO SODIŠČE REPUBLIKE SLOVENIJE ZA LETO 2014 </title>in<title> 15. TOČKI – PREDLOG
                  ODLOKA O NAČRTU RAVNANJA S STVARNIM PREMOŽENJEM DRŽAVE ZA USTAVNO SODIŠČE
                  REPUBLIKE SLOVENIJE ZA LETO 2015 </title>
               </p>
               <p>Predloge odlokov je v obravnavo Državnemu zboru predložila Vlada.</p>
               <p>Besedo bo dobil predstavnik Vlade, počakamo še kakšno minutko, da se nam pridružijo.
               So že med nami, tako da prosim za potrpljenje. Lahko začnemo s to točko dnevnega
               reda.</p>
               <p>Besedo dajem predstavnici Vlade gospe Tini Brecelj, državni sekretarki na Ministrstvu
               za pravosodje.</p>
            </sp>
            <sp xml:id="SDZ6-Izredna-47-2013-11-12.sp180">

               <speaker>TINA BRECELJ:</speaker>

               <p>Hvala lepa za besedo in lep pozdrav vsem. Spoštovane poslanke, poslanci!</p>
               <p>Predpisi o stvarnem premoženju države določajo, da Vlada po obravnavi na seji pošlje
               v dokončen sprejem Državnemu zboru predlog načrta ravnanja z nepremičnim premoženjem
               države ter predlog načrta ravnanja s premičnim premoženjem države za naslednje leto.
               Oba predloga, oba načrta Vlada posreduje Državnemu zboru skupaj s Predlogom državnega
               proračuna. Načrt se pripravi za organe državne uprave, pravosodne organe, javne
               zavode, javne gospodarske zavode, javne agencije in javne sklade iz državne sfere,
               nomotehnično pa se pripravi v obliki odloka Državnega zbora. Načrt ravnanja z
               nepremičnim premoženjem ter načrt ravnanja s premičnim premoženjem sta sicer dva
               samostojna načrta, vendar se v skladu z ustaljeno prakso pripravljata znotraj enega
               samega odloka. Pri tem se v načrt ravnanja uvrščajo vse nepremičnine, predvidene za
               nakup ali prodajo, ter le tiste premičnine, katerih vrednost presega 10 tisoč
               evrov.</p>
               <p>V skladu s temi izhodišči je pripravljen tudi Predlog odloka o načrtu ravnanja s
               stvarnim premoženjem države za organe državne uprave, pravosodne organe, javne
               zavode, javne gospodarske zavode, javne agencije in javne sklade za leto 2014.
               Pomembno je poudariti, da so njegov bistven del preglednice, ki vsebujejo sezname
               nepremičnega in premičnega premoženja, s katerim želijo upravljavci iz državne sfere
               ravnati v letu 2014 in 2015. Treba je pojasniti, da so te preglednice pripravljene na
               podlagi predlogov posameznih upravljavcev, ki povsem samostojno odločajo o ravnanju s
               stvarnim premoženjem v njihovem upravljanju. Naj za konec, ko je govora o letu 2014,
               dodam še nekaj številk. Upoštevaje načrt ravnanja z nepremičnim premoženjem in načrt
               ravnanja s premičnim premoženjem v letu 2014 skupno načrtujemo za skoraj 245
               milijonov in pol prihodkov od prodaje stvarnega premoženja, po drugi strani pa za
               nakupe stvarnega premoženja v letu 2014 nameravamo porabiti skoraj 110 milijonov
               evrov. S sprejemom predlaganega odloka bo Državni zbor omogočil upravljavcem
               stvarnega premoženja nemoteno in gospodarno ravnanje z le-tem v letu 2014.</p>
               <p>Podobno kot za leto 2014 je tudi načrt za leto 2015 pripravljen v obliki preglednic
               nepremičnega in premičnega premoženja. Številke za leto 2015 pa so naslednje;
               načrtuje se za dobrih 69 milijonov in pol prihodkov od prodaje stvarnega premoženja,
               po drugi strani pa za nakupe stvarnega premoženja v letu 2015 načrtujemo slabih 52
               milijonov evrov odhodkov. Načrtovani nakupi in prodaje za leto 2015 – to je tudi
               potrebno poudariti – niso dokončni, saj se bo obravnavani načrt ob sprejemanju
               proračuna za leti 2015 in 2016 še spreminjal in dopolnjeval ali pa bo celo nadomeščen
               z novim.</p>
               <p>In zdaj še nekaj o načrtih ravnanja s premoženjem države za druge državne organe za
               prihajajoči dve leti. Izhajajoč iz načela delitve oblasti predpisi o stvarnem
               premoženju države določajo, da Vlada za druge državne organe na njihov predloge
               načrte ravnanja z nepremičnim premoženjem ter načrte ravnanja s premičnim premoženjem
               le posreduje Državnemu zboru. Med druge državne organe se uvrščajo vsi tisti organi,
               ki sodijo v zakonodajno vejo oblasti ali pa jim Ustava in zakon dajejo status
               neodvisnih organov. Iz razloga neodvisnosti Vlada nima pravice, da se spušča v
               vsebinsko presojo posredovanih predlogov, ki so jih ti organi popolnoma samostojno
               pripravili.</p>
               <p>Rada bi še povedala, da je večina drugih državnih organov pripravila predloge odlokov
               za leti 2014 in 2015. Pri tem je načrt ravnanja z nepremičnim premoženjem za leto
               2014 pripravilo le Ustavno sodišče Republike Slovenije, načrtuje namreč prodajo treh
               nepremičnin v orientacijski vrednosti 326 tisoč 800 evrov. Ostali predlagatelji pa so
               pripravili le načrte ravnanja s premičnim premoženjem, finančni vidiki teh načrtov pa
               so v primerjavi z vladnimi zanemarljivi. Tako naj bi za nakupe premičnin v letu 2014
               vsi obravnavani predlagatelji skupaj porabili dobrih 381 tisoč evrov; za nakupe
               premičnin v letu 2015 pa bi vsi skupaj potrebovali dobrih 357 tisoč evrov.</p>
               <p>Prodaje premičnega premoženja, gre za premičnine, katerih orientacijska vrednost
               presega 10 tisoč evrov, drugi državni organi v naslednjih dveh letih ne načrtujejo.
               Hvala lepa.</p>
            </sp>
            <sp xml:id="SDZ6-Izredna-47-2013-11-12.sp181">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Predloge odlokov je obravnaval Odbor za pravosodje kot matično delovno telo, zato
               dajem besedo podpredsednici Jasmini Opec za predstavitev poročila odbora.</p>
            </sp>
            <sp xml:id="SDZ6-Izredna-47-2013-11-12.sp182">

               <speaker>JASMINA OPEC (PS SLS):</speaker>

               <p>Hvala lepa za besedo. Spoštovane kolegice in kolegi!</p>
               <p>Poročilo matičnega delovnega telesa k 13 predlogom odlokov o načrtu ravnanja s
               stvarnim premoženjem bom predstavila skupaj.</p>
               <p>Odbor za pravosodje je na 16. seji obravnaval predloge odlokov, ki jih je Državnemu
               zboru v obravnavo na podlagi 11. in 13. člena Zakona o stvarnem premoženju države in
               samoupravnih lokalnih skupnosti predložila Vlada in so objavljeni na spletni strani
               Državnega zbora, v Poročevalcu z dne 1. 10. 2013.</p>
               <p>Dodatno obrazložitev je predstavnica predlagatelja državna sekretarka na Ministrstvu
               za pravosodje gospa Tina Brecelj podala k Predlogoma odlokov o načrtu ravnanja s
               stvarnim premoženjem države za organe državne uprave in pravosodne organe ter javne
               agencije, javne sklade, javne zavode in javne gospodarske zavode za leto 2014 in leto
               2015. Povedala je, da sta načrta ravnanja s premičnim premoženjem ter načrt ravnanja
               z nepremičnim premoženjem sicer dva samostojna načrta, vendar se v skladu z že
               ustavljeno prakso pripravljata znotraj enega odloka. Pri tem se v načrt uvrščajo vse
               nepremičnine, predvidene za nakup ali prodajo; ter le tiste premičnine, katerih
               vrednost presega 10 tisoč evrov. Izpostavila je, da v letu 2014 nakupi nepremičnin
               znašajo 57 milijonov evrov, prihodkov od prodaje nepremičnin znašajo 226 milijonov
               evrov, nakupi premičnin znašajo 52 milijonov evrov, prihodki od prodaje premičnin pa
               okrog 19 milijonov evrov.</p>
               <p>Upoštevaje načrt ravnanja s premičnim premoženjem in načrt ravnanja z nepremičnim
               premoženjem v letu 2014 načrtuje 245 milijonov evrov prihodkov od prodaje stvarnega
               premoženja, za nakupe stvarnega premoženja pa bi v letu 2014 porabili 110 milijonov
               evrov.</p>
               <p>Predstavnik Državnega sveta državni svetnik Jernej Verbič je v predstavitvi pisnega
               mnenja Komisije Državnega sveta za državno ureditev povedal, da se je komisija
               seznanila s predlaganimi odloki in nanje nima pripomb. Poudaril je, da člani komisije
               podpirajo prizadevanja predlagatelja v smeri poenostavitve in racionalizacije
               postopkov načrtovanja in razpolagajo s stvarnim premoženjem države v luči dobrega
               gospodarjenja.</p>
               <p>Odbor je bil seznanjen tudi s pisnim mnenjem Zakonodajno-pravne službe, iz katerega
               izhaja, da je Zakonodajno-pravna služba predloge odlokov proučila z vidika njegove
               skladnosti z Ustavo Republike Slovenije, z zakoni, pravnim sistemom in iz
               zakonodajno-tehničnega vidika ter k predlogu odlokov nima pripomb. Opozorili so le na
               to, da bo treba v naslovu in besedilu nekaterih odlokov opraviti redakcijske
               popravke, kar bo Zakonodajno-pravna služba naredila v končni redakciji, pred objavo v
               Uradnem listu Republike Slovenije.</p>
               <p>Odbor za pravosodje je k Predlogu odloka o načrtu ravnanja s stvarnim premoženjem
               države za organe državne uprave, pravosodne organe, javne agencije, javne sklade,
               javne zavode in javne gospodarske zavode za leto 2014; k Predlogu odloka o načrtu
               ravnanja s stvarnim premoženjem Računskega sodišča Republike Slovenije za leto 2014
               in k Predlogu odloka o načrtu ravnanja s stvarnim premoženjem Računskega sodišča
               Republike Slovenije za leto 2015 sprejel amandmaje odbora. Glede na sprejete
               amandmaje so na podlagi prvega odstavka 133. člena Poslovnika Državnega zbora k tem
               predlogom odlokov pripravljena besedila dopolnjenih predlogov odlokov, v katere so
               sprejeti amandmaji vključeni.</p>
               <p>K ostalim predlogom odloka amandmaji na matičnem in delovnem telesu niso bili
               sprejeti, zato Odbor za pravosodje Državnemu zboru predlaga, da predloge odlokov
               sprejme v predloženem besedilu. Hvala.</p>
            </sp>
            <sp xml:id="SDZ6-Izredna-47-2013-11-12.sp183">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sledi predstavitev stališč poslanskih skupin. Kot prva bo stališče poslanske skupine
               Slovenske ljudske stranke predstavila gospa Jasmina Opec.</p>
            </sp>
            <sp xml:id="SDZ6-Izredna-47-2013-11-12.sp184">

               <speaker>JASMINA OPEC (PS SLS):</speaker>

               <p>Spoštovani!</p>
               <p>Predlagani odloki o načrtu ravnanja s stvarnim premoženjem, ki je v lasti države
               oziroma državnih organov, sodijo v običajni sestavni del proračunskih dokumentov, o
               katerih običajno ni veliko razprave. Vlada v predlaganih dokumentih v letu 2014
               načrtuje preko 245 milijonov evrov prihodkov od prodaje nepremičnega in premičnega
               premoženja, medtem ko je za nakupe tovrstnega premoženja predvidenih skoraj 110
               milijonov evrov. Za leto 2015 so številke, vsaj kar se tiče prihodkov od prodaje,
               bistveno nižje. Predvidenih je namreč slabih 70 milijonov evrov iz naslova prodaje
               stvarnega premoženja.</p>
               <p>S predlaganimi odloki v Poslanski skupini Slovenske ljudske stranke načeloma nimamo
               težav. Se pa lahko vprašamo, ali so ocenjene vrednosti nepremičnin v lasti države
               realne. Pri ocenjevanju vrednosti nepremičnega premoženja se upošteva posplošena
               tržna vrednost nepremičnin, ugotovljena na podlagi množičnega vrednotenja
               nepremičnin, ki pa – kot je bilo v zadnjem času v okviru razprave o nepremičninskem
               davku rečeno – v marsikaterem primeru ne odraža realnega stanja. Poleg tega se v
               Poslanski skupini Slovenske ljudske stranke sprašujemo, kaj se bo dogajalo z ostalim
               nepremičnim premoženjem, ki je v lasti državnih organov oziroma institucij po
               morebitnem sprejetju in uveljavitvi Zakona o davku na nepremičnine. Ali bo država
               začela množično prodajo svojega nepremičnega premoženja, ali se bodo državni organi
               zaradi obveznosti plačevanja davka na nepremičnine morali odpovedovati vzdrževalnim
               in ostalim investicijam. Teh odgovorov po našem mnenju nismo dobili niti v okviru
               nočne razprave na matičnem odboru glede davka na nepremičnine niti kje drugje. Prav
               mogoče je, da bodo državne institucije morale zmanjševati izdatke za svoje delovanje,
               da bodo lahko našle sredstva za plačevanje navedenega davka.</p>
               <p>Naj se vrnem k obravnavanim odlokom o ravnanju s stvarnim premoženjem države. V naši
               poslanski skupini zaradi že navedenih razlogov ne podpiramo predlaganih proračunov za
               prihodnji dve leti. Glede predlaganih odlokov pa ocenjujemo, da bi morali še bolj
               zasledovati načelo dobrega gospodarjenja, kljub temu pa njihovemu sprejetju ne bomo
               nasprotovali. Hvala.</p>
            </sp>
            <sp xml:id="SDZ6-Izredna-47-2013-11-12.sp185">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev Slovenije bo stališče
               predstavila gospa Marjana Kotnik Poropat.</p>
            </sp>
            <sp xml:id="SDZ6-Izredna-47-2013-11-12.sp186">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Vsem lep pozdrav!</p>
               <p>V Poslanski skupini DeSUS podpiramo Predloge odlokov o načrtu ravnanja s stvarnim
               premoženjem za leti 2014 in 2015, predstavljene na matičnem delovnem telesu. Vlada je
               pripravila predloge 13 odlokov o načrtih ravnanja s stvarnim premoženjem z namenom
               skrbne porabe sredstev. S tem se izpolnjuje zakonski kriterij, ki omogoča
               upravljavcem nadaljnje razpolaganje s stvarnim premoženjem. Zakonodajno-pravna služba
               nima pripomb z vidika svojih pristojnosti k predlaganim odlokom.</p>
               <p>Tabele, ki predstavljajo priloge posameznim odlokom, so glede na zakonske zahteve
               pravilno strukturirane in izkazujejo na eni strani pridobitev sredstev na podlagi
               načrtovanih prodaj ter porabo sredstev za nakupe premičnega ali nepremičnega
               premoženja. Ob tem naj pripomnimo, da uravnoteženje in trdnost javnih financ ni
               odvisna zgolj od prodaje državnega premoženja, ampak od celotnega ravnanja s stvarnim
               premoženjem, torej prodaje, nakupov in oddaje stvarnega premoženja – premičnega ali
               nepremičnega. Ker se nahajamo v obdobju strogih varčevalnih ukrepov, smo v Poslanski
               skupini DeSUS prepričani, da bi bilo nujno potrebno na strani odhodkov rezati vse
               nepotrebne nakupe, pri tem mislimo na vozila. Naj mi bo dovoljeno povedati naše
               mnenje, da obstaja javni prevoz, ki bi se ga morali v največji možni meri posluževati
               vsi, brez izjem, tudi funkcionarji in osebje na najvišjem nivoju. V Poslanski skupini
               DeSUS ugotavljamo, da je Vlada v predlogih odlokov temeljito proučila odhodkovno
               stran stvarnega premoženja, čeprav imamo pomisleke, da še vedno premalo, saj je za
               nakup predvidenih vozil v letih 2014 in 2015 namenjenih cca. 22 milijonov evrov. Prav
               tolikšna višina sredstev – 22 milijonov evrov – je namenjena tudi za nakup za
               vzdrževanje informacijske opreme. Sprašujemo se, mar resnično potrebujemo vse te
               nabave, da ne bi v tem varčevalnem času ogrozili celotnega voznega parka in
               informacijske podpore v teh institucijah. Vsekakor pa smo v Poslanski skupini DeSUS
               zagovorniki teze, da je treba varčevati in da so za to potrebna odrekanja, da se bomo
               končno približali makroekonomskim ciljem in stabilizaciji porabe javnih sredstev.</p>
               <p>Poslanci Poslanske skupine DeSUS bomo te predloge odlokov sicer podprli, vendar od
               pristojnih še vedno pričakujemo odgovorno, racionalno in smotrno ravnanje pri
               razpolaganju s stvarnim premoženjem, sploh pri nabavi vozil in informacijske opreme.
               Hvala lepa.</p>
            </sp>
            <sp xml:id="SDZ6-Izredna-47-2013-11-12.sp187">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospa Iva Dimic bo predstavila stališče Poslanske skupine Nove Slovenije.</p>
            </sp>
            <sp xml:id="SDZ6-Izredna-47-2013-11-12.sp188">

               <speaker>IVA DIMIC (PS NSi):</speaker>

               <p>Hvala za besedo, predsedujoča. Spoštovani!</p>
               <p>Zakon o stvarnem premoženju države in samoupravnih lokalnih skupnosti in Uredba o
               stvarnem premoženju države in samoupravnih lokalnih skupnosti predstavljata pravno
               podlago za izdajo vsakoletnega odloka o načrtu ravnanja s stvarnim premoženjem, kar z
               drugimi besedami pomeni, da upravljavci premoženja v lasti Republike Slovenije vsako
               leto pripravijo načrt premičnega in nepremičnega premoženja, ki je namenjen
               odtujitvi, in sočasno tudi načrt nabav premoženja. Te načrte vseh upravljavcev
               premoženja zbere Ministrstvo za pravosodje in pripravi vsebino vsakoletnega odloka o
               načrtu ravnanja s premoženjem, ki se predloži Državnemu zboru hkrati s Predlogom
               državnega proračuna. Tudi letošnjemu odloku je priložen zbirnik oziroma tabela vsega
               premoženja, ki je namenjen odtujitvi oziroma načrtovanemu nakupu takega premoženja.
               Letos pripravljeni odloki, načrti omogočajo do sedaj najbolj pregledno in enostavno
               evidenco razpolaganja s stvarnim premoženjem države, tako na področju nepremičnin kot
               tudi premičnin. V predlogih odlokov gre za tisto premoženje, ki ga država za svoje
               delovanje ne potrebuje in ji predstavlja odvečno premoženje. Tako premoženje je zato
               pripravljena prodati ali ga oddati v najem gospodarstvu ali posameznikom, če je
               mnenja, da bodo le-ti bolje upravljali z njim kot sama. Bi pa ob tej priliki pozvala
               Vlado Republike Slovenije, da prenovi strategijo s področja ravnanja s stvarnim
               premoženjem, tako da bo le-ta bolj ekonomična oziroma gospodarna, predvsem pa bolj
               pregledna. Strategija mora državi omogočiti transparentno upravljanje s svojim
               stvarnim premoženjem na način, da bo vse tiste nepremičnine, ki jih ne potrebuje za
               svoje delovanje, ponudila v odkup ali najem gospodarstvu in tudi posameznikom s
               podjetniško miselnostjo, ali pa prenesla na občine, kjer jih bodo uporabile za
               uresničevanje javnega interesa.</p>
               <p>V Poslanski skupini Nove Slovenije predlogom ne bomo nasprotovali.</p>
            </sp>
            <sp xml:id="SDZ6-Izredna-47-2013-11-12.sp189">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke bo spregovorila gospa Sonja
               Ramšak.</p>
            </sp>
            <sp xml:id="SDZ6-Izredna-47-2013-11-12.sp190">

               <speaker>SONJA RAMŠAK (PS SDS):</speaker>

               <p>Hvala lepa za besedo, predsedujoča.</p>
               <p>Spoštovana državna sekretarka s sodelavcem. V uvodnem delu bom podala stališče
               Poslanske skupine Slovenske demokratske stranke k vsem 13 odlokom tako za leti 2014
               ko tudi 2015.</p>
               <p>V Poslanski skupini Slovenske demokratske stranke smo vseh 13 odlokov o ravnanju s
               stvarnim premoženjem, se pravi premičnim in nepremičnim, podrobno proučili in nanje
               nimamo bistvenih pripomb. Državna sekretarka se je že na matičnem delovnem telesu in
               sedaj v uvodu usmerila na zakonske podlage in tehnične obrazložitve ter ni posegala v
               samo vsebino odlokov. V Poslanski skupini Slovenske demokratske stranke se
               pridružujemo mnenju Komisije Državnega sveta za državno ureditev, da je ocenjevanje
               in določanje orientacijskih vrednosti, ki jih upravljavec določi ob izbiri metode
               ravnanja s stvarnim premoženjem – naj spomnim, da gre za postopke, vezane na
               neposredne pogodbe, javne dražbe, javno zbiranje ponudb – pogosto zapleteno in
               dolgotrajno. V praksi je razkorak med načrtovanimi prihodki in realiziranimi prihodki
               velik oziroma je realizacija odlokov izredno majhna. Menimo, da bi bilo v bodoče
               morda dobro, če bi se ločeno pripravil tudi pregled načrta pridobivanja nepremičnega
               premoženja oziroma razpolaganja z zemljišči oziroma stavbami oziroma deli stavb tudi
               za mestne občine.</p>
               <p>Podpiramo vse predloge, ki gredo v smeri poenostavitve racionalizacije postopkov
               načrtovanja in razpolaganja s stvarnim premoženjem države v luči dobrega
               gospodarjenja. V luči dobrega gospodarja bi morali ravnati tudi vsi upravljavci
               premoženja, še zlasti v tem času, ko smo soočeni z visokim proračunskim
               primanjkljajem, ko ni gospodarske rasti, ko imamo okoli 120 tisoč brezposelnih oseb
               in so stiske državljank in državljanov iz dneva v dan večje. Zato naj mi bo
               dovoljeno, da v imenu Poslanske skupine Slovenske demokratske stranke opozorim na
               dejstvo, da nekateri upravljavci načrtujejo nakup vozil, to pa po našem mnenju ne
               sledi načelu dobrega gospodarja. Naj omenim pri tem načrtovano nabavo vozila v Uradu
               varuhinje človekovih pravic v višini 24 tisoč evrov za leto 2014 in v enaki višini
               tudi v letu 2015. Računsko sodišče za nakup dveh službenih vozil v letu 2014 načrtuje
               kar 45 tisoč evrov z obrazložitvijo, da bi zamenjali dve službeni vozili, katerih
               zamenjava je z vidika varnosti pri delu ter zmanjšanja stroškov vzdrževanja in
               servisiranja za njih gospodarna in utemeljena. V letu 2015 pa prav tako načrtujejo
               nakup dveh vozil, eno sicer v višini 10 tisoč evrov, drugo pa v vrednosti 30 tisoč
               evrov. Državna revizijska komisija v letu 2015 načrtuje nakup vozila v vrednosti 15
               tisoč 790 evrov. Ustavno sodišče Republike Slovenije je v načrt pridobivanja
               premičnega premoženja za leto 2014 vključilo nabavo osebnega vozila v vrednosti 23
               tisoč evrov; v enaki višini sredstev pa se predvideva nakup vozila tudi v letu
               2015.</p>
               <p>V poslanski skupini Slovenske demokratske stranke se torej sprašujemo, ali so vse te
               nabave vozil upravičene, ali so gospodarne oziroma ali so v luči dobrega gospodarja.
               Ali policisti s svojimi dotrajanimi vozili ne ogrožajo svoje varnosti in varnosti
               ostalih udeležencev v prometu, pa za nabavo vozil zanje ni dovolj sredstev.
               Predvidevamo, da Vlada ne bo podprla amandmaja, s katerim smo v Poslanski skupini
               Slovenske demokratske stranke želeli določena finančna sredstva vrniti Policiji.
               Vladi in ministrstvom dajemo tudi pobudo, da ponovno preveri in prouči, ali so
               nekatera ministrstva upravičena, da imajo v najemu drage nepremičnine.</p>
               <p>V Poslanski skupini Slovenske demokratske stranke ne bomo nasprotovali sprejemu
               odlokov, ne bomo pa tudi jih podprli. Hvala.</p>
            </sp>
            <sp xml:id="SDZ6-Izredna-47-2013-11-12.sp191">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Mirko Brulc v imenu Poslanske skupine Socialnih demokratov, izvolite.</p>
            </sp>
            <sp xml:id="SDZ6-Izredna-47-2013-11-12.sp192">

               <speaker>MIRKO BRULC (PS SD):</speaker>

               <p>Hvala lepa, spoštovane kolegice in kolegi, predstavniki Vlade, lep pozdrav.</p>
               <p>V uvodu naj povem, da bomo poslanke in poslanci Socialnih demokratov predlagane
               dokumente podprli. Kajti ob pripravi predloga proračuna za posamezno leto se
               praviloma sočasno pripravi tudi akt, v katerem so načrtovana ravnanja proračunskih
               uporabnikov s stvarnim premoženjem.</p>
               <p>Načrti ravnanja s stvarnim premoženjem za organe državne uprave in pravosodne organe
               ter javne agencije, javne sklade, javne zavode in javne gospodarske zavode so
               praviloma obsežni. Zapisane so vse parcele, naslovi, kvadrature, orientacijske
               vrednosti in tako dalje. Nekateri podatki se ponavljajo iz leta v leto.</p>
               <p>Za leto 2014 so prihodki od prodaje stvarnega premoženja ocenjeni v višini dobrih 245
               milijonov evrov, medtem ko je za nakupe stvarnega premoženja predvidenih sredstev v
               višini dobrih 109 milijonov evrov. Za leto 2015 so ocene precej nižje, tako na strani
               prihodkov kot tudi na strani odhodkov, kar pa je razumljivo.</p>
               <p>Realizacije odlokov so majhne, ne gre zanemariti tudi dejstva, da so ti postopki
               zapleteni in dolgotrajni. Treba bo, če lahko tako rečem, zavihati rokave in resno
               pristopiti k poenostavitvam in racionalizaciji ter na ta način izboljšati izplen
               predhodno načrtovanih prihodkov. Razprava o predlaganem proračunu, še posebej za leto
               2014, je bila kritična, iz opozicijskih strani nekoliko bolj kot iz naše. Tudi mi,
               Socialni demokrati, nismo najbolj zadovoljni s stanjem javnih financ, zato bi ob tej
               priložnosti pozval državne organe, ki so v svojih odlokih za leto 2014 načrtovali
               sredstva za nakupe osebnih avtomobilov, da še enkrat premislijo, ali so nakupi novih
               avtomobilov res tako nujni. Ali ne bi nabavo le-teh prestavili na naslednje leto
               oziroma na leto, ko se bo stanje izboljšalo, kajti pogosto poslušamo očitke o
               nepremišljeni porabi davkoplačevalskega denarja in nezadovoljivem položaju posameznih
               skupin naših državljank in državljanov.</p>
               <p>Kar pa se tiče nabav informacijske tehnologije, pa naslednje. Informacijski sistemi
               so vse bolj obremenjeni, tudi zato, ker si vsi prizadevamo, da bi se čim več zadev
               lahko opravilo na daljavo oziroma od doma, ne glede na čas, in da bi bila vsebina
               delovanja posameznih organov dostopna vsem. Radi rečemo, da bo delovanje in
               poslovanje transparentno. S tega vidika si moramo prizadevati, da bodo informacijski
               sistemi čim bolj zanesljivi, med državnimi organi pa tudi kompatibilni.</p>
               <p>Spoštovani. Kot sem že v uvodu napovedal, bomo Socialni demokrati predloge odlokov
               podprli. Hvala.</p>
            </sp>
            <sp xml:id="SDZ6-Izredna-47-2013-11-12.sp193">

               <speaker>PODPREDSEDNICA RENATA BRUNSKOLE:</speaker>

               <p>Končali smo s predstavitvijo stališč poslanskih skupin in skupno uvodno
               predstavitvijo k vsem predlogom odlokov.</p>
               <p>Matično delovno telo k predlogom odlokov iz 4., 5., 6., 7., 8., 9., 12., 13., 14. in
               15. točke dnevnega reda ni sprejelo nobenega amandmaja, zato amandmajev na seji
               Državnega zbora ni možno vlagati. O navedenih predlogih odlokov bomo v skladu s
               časovnim potekom seje Državnega zbora odločali v četrtek 14. novembra 2013 v okviru
               glasovanj.</p>
               <p>S tem prekinjam 3., 4., 5., 6., 7., 8., 9., 10., 11., 12., 13., 14. in 15. točko
               dnevnega reda.</p>
               <p>Prehajamo na <title>16. TOČKO DNEVNEGA REDA - OBRAVNAVA PREDLOGA ZAKONA O IZVRŠEVANJU
                  PRORAČUNOV REPUBLIKE SLOVENIJE ZA LETI 2014 IN 2015, NUJNI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavnici Vlade, tukaj prisotni državni
               sekretarki na Ministrstvu za finance mag. Mateji Vraničar.</p>
            </sp>
            <sp xml:id="SDZ6-Izredna-47-2013-11-12.sp194">

               <speaker>MAG. MATEJA VRANIČAR:</speaker>

               <p>Spoštovana gospa podpredsednica, spoštovane poslanke in poslanci.</p>
               <p>Predlog zakona o izvrševanju proračunov Republike Slovenije je ključen zakon, povezan
               s tekočim in nemotenim izvrševanjem proračunov za naslednji dve leti. Zakon sledi
               vsebinskim okvirom Zakona o javnih financah, poleg tega pa povzema tudi določbe
               prejšnjih zakonov, ki urejajo izvrševanje proračuna. Do danes so posamezne določbe,
               ki so potrebne, da se prepreči nastanek pravne praznine in posledično škode, ki bi jo
               bilo težko odpraviti. Ker se Zakon o izvrševanju proračuna sprejema vsako leto in da
               tudi predlagani zakon temelji na vsebinah, določenih v zakonu za leto 2013, bom v
               nadaljevanju predstavila zgolj ključne spremembe, ki jih je bilo treba določiti v
               novem predlogu zakona v primerjavi s trenutno veljavnim.</p>
               <p>Prva večja sprememba je predvidena v 7. členu, ki Vladi podeljuje pooblastilo, da pod
               določenimi pogoji izvršljivo odločbo o sofinanciranju projekta s sredstvi Evropske
               kohezijske politike izredno razveljavi. Razlog za predlagano ureditev je le v težnji,
               da Slovenija v finančni perspektivi 2007–2013 počrpa čim več evropskih sredstev.
               Nadalje je v vseh določbah, ki urejajo prerazporejanje sredstev, zmanjšan obseg
               dovoljenega prerazporejanja, vendar pa to ne vpliva na obseg prerazporejanja med, na
               in s plačilnih kontov. Ta obseg je bil dogovorjen s sindikati v maju letošnjega leta.
               V zakonu pa so prav tako upoštevani tudi vsi drugi dogovori, doseženi s sindikati in
               ki veljajo tudi za leto 2014. Na področju zadolževanja predlog zakona ne vsebuje
               novih vsebinskih rešitev, na novo je določen največji dopustni obseg zadolževanja,
               glede na predviden obseg prihodkov in izdatkov državnega proračuna za leto 2014 in
               2015. Glede financiranja občin predlagani zakon določa povprečnino za leto 2014 v
               obsegu, kot je bila določena v dogovoru z Združenji občin, ki je bil sklenjen že v
               lanskem letu. Za leto 2015 Vlada še ni uspela skleniti dogovora, povprečnina pa je
               določena ob upoštevanju obveznosti zniževanja izdatkov proračunov v prihodnjih letih.
               Zaradi nujnosti zniževanja izdatkov proračuna države je v 46. členu določeno tudi, da
               se znižuje obseg sredstev za investicije občin, in sicer na 2 % skupne primerne
               porabe. Gre za le en del sredstev za investicije, t. i. investicijske transfere. V
               izogib težavam, ki bi jih občine lahko imele pri izvedbi že začetih projektov, pa
               predlagani zakon v 76. členu določa, da se občinam zagotovi dodatna sredstva, če so
               projekti v teku in imajo na dan uveljavitve tega zakona že zanje sklenjene pogodbe z
               izvajalcem.</p>
               <p>Nov je 50. člen, s katerim se natančneje in dodatno ureja omejitev zaposlovanja v
               javnem sektorju, in sicer na način, da nalaga vsem posrednim uporabnikom proračuna
               obvezno pripravo kadrovskih načrtov z namenom, da se pri posrednih uporabnikih
               proračuna iz pristojnosti posameznega neposrednega uporabnika v obdobju leta 2014
               zniža število zaposlenih za 1 %. S ciljem zmanjševanja izdatkov proračuna je v 55. in
               56. členu zakona določeno, da se pokojnine in drugi prejemki, priznani na podlagi
               pravic Zakona o pokojninskem in invalidskem zavarovanju, ter transferji posameznikom
               in gospodinjstvom ne usklajujejo do konca leta 2015. Določena je tudi višina letnega
               dodatka za upokojence v višini, ki se bo izplačeval v različnem obsegu, glede na
               višino pokojnine.</p>
               <p>Spoštovani, to je bil le kratek povzetek precej obsežnega predloga zakona. Tesno je
               povezan s sprejetjem državnih proračunov za leto 2014 in 2015 ter omogoča njuno
               izvrševanje. Upoštevaje vse navedeno, glede ključnih vsebin zakona, Vlada predlaga
               Državnemu zboru, da predlog zakona, kot je bil oblikovan na seji Odbora za finance in
               monetarno politiko, podpre tako v drugi in tretji obravnavi. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp195">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. 
                   Za predstavitev poročila odbora dajem besedo predsedniku gospodu Bojanu
                     Starmanu. 
               
            </p>
            </sp>
            <sp xml:id="SDZ6-Izredna-47-2013-11-12.sp196">

               <speaker>BOJAN STARMAN (PS DL):</speaker>

               <p>Hvala lepa za besedo, gospa podpredsednica. Prav lep pozdrav vsem skupaj.</p>
               <p>Odbor za finance in monetarno politiko je na 71. nujni seji 9. 11. 2013 kot matično
               delovno telo obravnaval tudi Predlog zakona o spremembah in dopolnitvah zakona o
               izvrševanju proračunov Republike Slovenije za leti 2014 in 2015, ki ga je v obravnavo
               Državnemu zboru predložila Vlada. Dobili smo precej gradiv, ki so razvidna iz
               poročila, dobili smo tudi amandmaja Poslanske skupine SDS, koalicijskih poslanskih
               skupin, SLS, ki so tudi razvidni iz poročila. Poleg tega smo prejeli še dva amandmaja
               odbora za nov 15.a člen in 63. člen zakonskega predloga in pregled vseh vloženih
               amandmajev.</p>
               <p>Zakonodajno-pravna služba ugotavlja, da predlog v znatni meri povzema določanje
               prejšnjih zakonov, kar pomeni, da so v besedilo ponovno uvrščene vsebine, ki
               presegajo predmet zakona, ki ureja izvrševanje proračuna za posamezno leto;
               interventne vsebine, ki se prekrivajo z interventnimi zakoni; vsebine, ki imajo
               sistemsko naravo, in vsebine, ki presegajo časovno omejenost proračunskega zakona.
               Podala je tudi konkretne pripombe k naštetemu poročilu k precejšnjemu številu členov.
               Na seji so bili prisotni predstavniki Ministrstva za finance, Združenja občin
               Slovenije ter predstavnica Zakonodajno-pravne službe. Ta je v okviru predstavitve
               svojega pisnega mnenja posebej opozorila na splošni del mnenja, ki se nanaša na dve
               ustavni opozorili. V prvi vrsti je bilo poudarjeno omenjeno uvrščanje v vsebino
               zakon, ki ureja izvrševanje proračuna, in je po spremembi 90. člena Ustave pomembno
               tudi iz ustavnopravnega vidika in ima ustavnopravno težo, saj neomejeno uvrščanje
               lahko povzroči nedopustne pravne posledice. V nadaljevanju je predstavnica
               Zakonodajno-pravne službe povedala, da je večina konkretnih pripomb z vloženimi
               amandmaji štirih poslanskih skupin upoštevanih. Dodatno je izpostavila pripombo
               Zakonodajno-pravne službe k 63. členu, ki prvotno ni bilo upoštevana, in jo rešuje
               amandma odbora k 63. členu.</p>
               <p>V razpravi so bila postavljena vprašanja, da daje ta zakon preveč pravic za
               prerazporejanje v okviru posameznih proračunskih uporabnikov, da je zaskrbljujoč
               predviden obseg zadolževanja. Predstavljeno je bilo tudi stališče glede
               privilegiranega položaja glavnega mesta v odnosu na ostale občine. Izražena je bila
               tudi zahteva po nujni končni realizaciji ustavno sprejetega fiskalnega pravila v
               ustrezni zakonodaji. Predstavljeno je bilo tudi stališče Združenja občin, po katerem
               zadevni zakon ob zmanjšanju sredstev za investicije porabe občin v letu 2014 in z
               ukinjanjem sredstev za investicije za leto 2015 v največji meri prizadene ravno
               najšibkejša območja. Minister za finance je odboru pojasnil, da bo besedilo o
               fiskalnem pravilu, ki je v pripravi, v kratkem posredovano Državnemu zboru. V zvezi s
               povečevanjem zadolževanja je bilo povedano, da gre v primerjavi z lanskoletnim
               zakonom o izvrševanju proračuna za razliko le v delu, ki se nanaša na
               dokapitalizacijo bank in je zaradi možne potrebne dodatne fleksibilnosti znesek v ta
               namen povečan. O vsebinah, ki ne sodijo v ZIPro, je predstavnica finančnega
               ministrstva povedala, da bi bile po skrbnem pretehtanju posledice, v kolikor slednjih
               v ZIPro ne bi vnesli, zaradi siceršnjih pravnih praznin neprimerno težje. Dodala je,
               da se bodo v bodoče, kolikor bo mogoče, takšnim vsebinam predlagatelj izognil. V
               zvezi s prerazporejanjem pravic je bilo rečeno, da so te sicer zmanjšane za polovico,
               za občine pa je bilo tudi rečeno, da se bo o tem še obravnavalo na drugih
               nivojih.</p>
               <p>Sprejeli smo amandmaje k 15.a členu in 63. členu odbora. Sprejeli smo tudi amandmaje
               koalicijskih poslanskih skupin, ki so pregledni iz sporočila. Nismo pa sprejeli
               amandmajev Poslanskih skupin SDS in SLS. Dva sta postala brezpredmetna. Po zaključku
               smo glasovali še o vseh členih in v skladu s 133. členom Poslovnika Državnega zbora
               smo pripravili dopolnjeno besedilo predloga, v katerega so vključeni tudi amandmaji,
               ki smo jih sprejeli.</p>
               <p>Predlagamo Državnemu zboru, da sprejme tako besedilo, kot je predlagano. Hvala lepa.
            </p>
            </sp>
            <sp xml:id="SDZ6-Izredna-47-2013-11-12.sp197">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima poslanska skupina Slovenske ljudske stranke, gospod Janez Ribič.</p>
            </sp>
            <sp xml:id="SDZ6-Izredna-47-2013-11-12.sp198">

               <speaker>JANEZ RIBIČ (PS SLS):</speaker>

               <p>Spoštovani prisotni!</p>
               <p>V tem vladnem mandatu so skozi politiko sestavljanja tega zakona, ki je sicer
               sestavni del proračuna, uvaja vse več izjem in dodatnih določil, ki tja seveda ne
               sodijo. Na primer, povečevanje možnosti prerazporejanja sredstev. Prerazporejajo
               lahko neposredni uporabniki, organi upravljanja, ministrstva, vlada. Praktično vsi
               lahko aktivno prerazporejajo denar. Bodimo iskreni, gre za precej obsežna sredstva.
               Poslanci Slovenske ljudske stranke se sprašujemo, zakaj sploh še sestavljamo in
               sprejemamo proračun, če pa se potem vedno več sredstev prerazporeja. Prišli smo že do
               te stopnje, da minister Virant javnim uslužbencem zagotavlja razliko v plačah, plače
               ureja kar preko notranjih prerazporeditev, kot se je to dogovoril pred meseci. Če
               seštejemo vse opcijske zadolžitve, ki si jih je vlada opredelila v temu zakonu,
               pridemo skoraj na 10 milijard evrov potencialne zadolžitve z različnimi cilji in
               potrebami. Država se v takšnem obsegu seveda ne bo zadolžila, vendar bo ob
               upoštevanju dodatnih sredstev, potrebnih za sanacijo bančnega sistema, ta številka še
               vedno zelo visoka. Zato v Slovenski ljudski stranki resnično upamo, da bodo
               predstavniki finančnega ministrstva zelo dobro proučili, kako se bodo zadolževali in
               pod kakšnim pogoji. Ni dvoma, da denar dobimo, toda po kakšni ceni. Obrestna mera, ki
               jo zahtevajo vlagatelji v slovenske dolžniške vrednostne papirje, dosega okoli 6 %,
               lahko bo še višja. To je, spoštovani, zelo žalostno, saj se po takšnih obrestnih
               merah zadolžujejo države z najnižjo ravnjo zaupanja, ki sodijo na rep ekonomske
               razvitosti, kot na primer nekatere države Podsaharske Afrike. Žalostno je, da smo se
               znašli v tej družbi, vendar ta obrestna mera odraža zaupanje tujine do naše države in
               do naše politike. Tega zaupanja seveda ni, četudi nas je predsednica Vlade iz te
               govornice včeraj prepričevala drugače, pa ti zahtevani donosi nosijo zelo jasno
               sporočilo iz tujine. Zaenkrat ne verjamemo vašim načrtom za konsolidacijo javnih
               financ, ne verjamemo vašemu reformnemu programu, ne verjamemo vašemu programu
               upravljanja države.</p>
               <p>Naslednja nepravična stvar, ki jo vsebuje ta zakon in zaradi katere tudi odrekamo
               podporo temu zakonu – če ne bo ustreznih popravkov z amandmaji – z lanskoletnim
               Zakonom za uravnoteženje javnih financ so se v dogovoru z vlado in v luči gospodarske
               krize slovenske občine že odrekle skoraj 200 milijonom evrov državnega denarja. Z
               novim zniževanjem povprečnine v letu 2015 pa jim sredstva s tem zakonom še dodatno
               znižujete. Prav tako se razpolovi tudi odstotek za sofinanciranje investicij občinam.
               In ker se kvota sredstev primerne porabe razdeli po indeksu razvojne ogroženosti,
               bodo najbolj prizadete tiste občine z veliko površin na prebivalca oziroma tiste, ki
               so že sedaj v razvojnem zaostanku. Mimogrede, Ljubljana, Domžale, Logatec in še
               kakšna mestna občina tega ukrepa praktično ne bodo občutile. Resnično se moramo
               vprašati, kakšno državo si želimo. Morda takšno, kjer se bomo vsi drenjali v velikih
               naseljih, kjer bo vse centralizirano in kjer bodo o vsemu odločali iz enega mesta.
               Kajti takšni ukrepi, ne gre le za načrt zmanjševanja števila občin po željah ministra
               Viranta, temveč za sistemsko uničevanje slovenskega podeželja.</p>
               <p>Zato poslanci Slovenske ljudske stranke odrekamo podporo takšnim ukrepom in tudi temu
               zakonu, vsaj do trenutka, ko bo ta vlada dokazala, da zna kaj privarčevati, tudi pri
               sebi in pri organizaciji svojega aparata, ne samo na državljanih. Hvala.</p>
            </sp>
            <sp xml:id="SDZ6-Izredna-47-2013-11-12.sp199">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima predstavnica Poslanske skupine Demokratične stranke upokojencev Slovenije,
               gospa Marija Plevčak.</p>
            </sp>
            <sp xml:id="SDZ6-Izredna-47-2013-11-12.sp200">

               <speaker>MARIJA PLEVČAK (PS DeSUS):</speaker>

               <p>Hvala za besedo, predsedujoča.</p>
               <p>V Poslanski skupini DeSUS bomo Predlog zakona o izvrševanju proračunov Republike
               Slovenije za leti 2014 in 2015 podprli, saj ocenjujemo, da je tako pripravljen
               primeren za sprejem v Državnem zboru in primeren za realizacijo proračunov.</p>
               <p>V skladu s pravnim redom državnega proračuna je nedvomno sprejem in uveljavitev
               Zakona o izvrševanju proračuna, s katerim se pogojuje tekoče in nemoteno izvrševanje
               sprejetega proračuna, nujno. Po svoji naravi je predlog zakona t. i. zakonodajni akt
               posebnega statusa, saj gre za t. i. izvedbeni procesni akt, ki nam govori, kako se bo
               proračun izvajal v prihodnjih dveh letih.</p>
               <p>Zavedamo se, da mora sprejetje vseh treh aktov – proračuna za leti 2014 in 2015 ter
               Zakon o izvrševanju proračunov za leti 2014 in 2015 – praviloma sovpadati, v
               nasprotnem ni omogočeno izvrševanje načrtovane finančne porabe. Zakaj to omenjam? Ker
               je tendenca zadnjih nekaj let, da se z Zakonom o izvrševanju proračuna določajo in
               urejajo pravice materialne narave, kar pa ni osnovni namen tega akta. V okviru tega
               zakona se prepogosto posega v pravice na pokojninskem, socialnem, davčnem ali
               gospodarskem področju. Poslanci DeSUS menimo in opozarjamo, da takšno postopanje
               nikakor ne sme postati praksa, stalnica v zakonodajnem telesu. Sicer pa so poglavitne
               rešitve tega predloga nujno sprejetje ukrepov za konsolidacijo javnih financ in
               zniževanje javnofinančnih odhodkov. Za oživitev gospodarstva in t. i. izhod iz krize
               je vsekakor nujno potrebno ukrepanje. In ti ukrepi so sledeči: zmanjševanje izdatkov
               za sofinanciranje investicij občinam, ki predstavljajo velik del na strani odhodkov
               proračuna; odprava valorizacije pokojnin in socialnih transferjev; zmanjševanje
               zaposlenih v javnem sektorju.</p>
               <p>Naša poslanska skupina je posebno pozornost namenila določbam, ki se nanašajo na
               pokojninski in socialni del. Tako se podaljšuje obdobje popolne zamrznitve
               usklajevanja teh pravic do leta 2016. Ob tem ne moremo mimo komentarjev, t. i.
               "cvetk", ki včasih zletijo iz ust predstavnikov Vlade, kako bi morali tudi upokojenci
               končno nekaj prispevati k stabilizaciji javnih financ. Ne samo, da so pokojnine
               zadnja leta popolnoma zamrznjene ali delno zamrznjene, da pokojnine realno padajo,
               dejansko upokojenci prispevamo svoj delež v pokojninsko blagajno že od leta 2000, od
               tedanje pokojninske reforme. In ne dopuščamo, da si kdo, pa naj bo to kdorkoli, sploh
               privošči pomisliti na takšne "cvetke", kaj jih šele javno izreči. Zakon v enem delu
               govori tudi o zagotavljanju sredstev ZPIZ-u s strani Kada. Veliko truda z naše strani
               je bilo potrebnega, da smo v zakonska določila vnesli varovalko glede Kadovega
               premoženja že ob sprejemanju Zakona o Slovenskem državnem holdingu. V njem je jasno
               zapisano, da je Kad dolžan ZPIZ-u nakazovati vsako leto 50 milijonov evrov za
               usklajevanje pokojnin ter da Kadu pripada 10 % kupnine od prodanega državnega
               premoženja, gre za kapitalske naložbe. In intenca vsakokratne oblasti, ne glede na
               politično pripadnost, je poseči v premoženje, ki je v osnovi namenjeno za dolgoročno
               zagotavljanje stabilnosti pokojninskega sistema. Tega poslanci Demokratične stranke
               upokojencev Slovenije ne bomo dopustili. To poudarjam zato, ker je na vidiku zopet
               predlog Vlade, da se premoženje Kada popolnoma izčrpa, govorimo o noveliranju Zakona
               o SDH. Mi vztrajamo na nakazovanju 50 milijonov in na prenosu 10 % kupnine od prodaje
               kapitalskih naložb v državni lasti Slovenskega državnega holdinga na KAD. Določilo
               predloga ZIPRS sedaj to omogoča in daje pravno podlago za oživitev te določbe, ki smo
               jo z velikimi napori uskladili v okviru pogajanja o SDH.</p>
               <p>Kot smo že uvodoma napovedali, bomo poslanci DeSUS prispevali svoje glasove za
               sprejetje tega zakona.</p>
            </sp>
            <sp xml:id="SDZ6-Izredna-47-2013-11-12.sp201">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Nove Slovenije, gospod Jožef Horvat.</p>
            </sp>
            <sp xml:id="SDZ6-Izredna-47-2013-11-12.sp202">

               <speaker>JOŽEF HORVAT (PS NSi):</speaker>

               <p>Hvala za besedo, gospa podpredsednica. Spoštovane kolegice, spoštovani kolegi, gospa
               državna sekretarka s sodelavko!</p>
               <p>Namesto uvoda naj rečem, da smo tudi zaradi kritike s strani koalicijske stranke
               poslanci Nove Slovenije, krščanskih demokratov pričakovali, da tokrat Zakon o
               izvrševanju proračuna Republike Slovenije za leto 2014 in 2015 dobi novo strukturo,
               novo vsebino. Zakaj? Ker je zdaj predsednica vlade gospa Alenka Bratušek, ki je nekoč
               bila generalna direktorica Direktorata za proračun, ki smo ji v mandatu 2004–2008
               zaupali. Zdaj imamo v tem zakonu vse mogoče stvari in to ni dobro. To je bila nekoč
               tudi kritika gospe Alenke Bratušek.</p>
               <p>Naj nadaljujem. Zakon o izvrševanju proračunov za leti 2014 in 2015 kažeta na slabo
               javnofinančno sliko države v naslednjih dveh proračunskih letih. Kljub številnim
               dodatnim davčnim in drugim obremenitvam prebivalstva in predvsem gospodarstva bodo v
               naslednjih dveh letih proračunski odhodki krepko presegali proračunske prihodke.
               Potrebno bo novo zadolževanje za pokrivanje tekoče porabe, zlasti pa za izvedbo
               sanacije bank, kjer bo končna cena za te namene znana po pridobitvi rezultatov
               stresnih testov.</p>
               <p>Prepričani smo, da načrtovano zadolževanje, ki ga izkazuje ta predlog zakona – to je
               skoraj 5 milijard v naslednjem letu in 2,7 milijarde v letu 2015 –, skupaj z
               dopustnim dodatnim zadolževanjem za namene sanacije bank po 2 milijardi vsako leto ne
               bo zadostno. Med proračunsko razpravo smo v Novi Sloveniji opozarjali na dejstvo, da
               nove davčne in druge obremenitve niso rešitev za izhod iz gospodarske in finančne
               krize. Vlada bi se morala lotiti odhodkovne strani proračuna s sistemskimi ukrepi in
               sedanja vlada v tej smeri do sedaj ni naredila praktično ničesar. Z novelo Zakona o
               izvrševanju proračunov Republike Slovenije za 2014 in 2015 vlada omejuje proračunske
               izdatke za plače javnih uslužbencev, za pokojnine in socialne transferje. Na ta način
               se ohranja stanje javnofinančnih odhodkov na sedanjem nivoju. Tako stanje izdatkov
               dolgoročno ni vzdržno in to je problem. In vsako odlaganje sistemskih ukrepov pomeni
               podaljševanje javnofinančne krize in podaljševanje agonije. Zvišane stopnje davka na
               dodano vrednost pri splošni stopnji 22 % in pri znižani stopnji 9,5 %, ki se s
               sedanjim predlogom zakona ohranja še naslednji dve proračunski leti, bo povzročilo še
               nadaljnje padanje zasebne potrošnje in dodatno zaustavljanje bruto domačega
               proizvoda.</p>
               <p>V Novi Sloveniji smo zaskrbljeni nad posledicami ukrepov, s katerimi se v
               proračunskih letih 2014 in 2015 posega v finančni položaj občin, zlasti manjših in
               podeželskih občin. Tu smo izjemno kritični do ukrepov vlade. Prvi negativni ukrep
               predstavlja povprečnina, ki sicer za leto 2014 ostaja še na nivoju letošnjega leta,
               to je 536 evrov, za leto 2015 pa se znižuje na 525 evrov. Številne občine zaradi
               zmanjšanja prihodkov ne bodo mogle več pokrivati izdatkov, ki jim jih nalagajo
               zakoni. Še več. Znižujejo se tudi sredstva za sofinanciranje investicij občin z
               dosedanjih 4 % na 2 % skupne primerne porabe občin. Vlada pri tem pozablja, da preko
               občin poteka več kot 70 % vseh investicij v državi, ki so večina sofinancirane s
               sredstvi Evropske unije. Zmanjševanje sredstev za te namene pomeni tudi manj
               investicij v državi, posledično pa zmanjšanje gospodarske aktivnosti, zlasti pri
               manjših gospodarskih subjektih, ki so izvajalci investicije na lokalnem nivoju. Taki
               ukrepi pomenijo tudi prerazporejanje sredstev med občinami, saj jemljejo sredstva
               malim občinam in jih dajejo večjim.</p>
               <p>V Novi Sloveniji takim ukrepom ostro nasprotujemo, zato z naše strani ne bo podpore
               zakonu, ki ustavlja to državo. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp203">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Pozitivna Slovenija, in sicer gospa Aleksandra Osterman.
            </p>
            </sp>
            <sp xml:id="SDZ6-Izredna-47-2013-11-12.sp204">

               <speaker>ALEKSANDRA OSTERMAN (PS PS):</speaker>

               <p>Hvala za besedo, predsedujoča. Spoštovani vsi prisotni.</p>
               <p>Zakon o izvrševanju proračuna Republike Slovenije je tehnični zakon. Kot že samo ime
               nakazuje in kot tak omogoča izvrševanje proračuna. Pogoj za predložitev proračuna v
               Državni zbor je, da ga spremljajo spremembe predpisov, ki podpirajo posamezne znižane
               proračunske postavke oziroma pravice. Glede na pravno naravo državnega proračuna je
               tudi pri spremembi proračuna države nujna sprememba zakona, ki ureja izvrševanje
               proračuna, saj se v navadnem zakonu ureja obseg zadolževanja države, obseg poroštev
               države in obseg zadolževanja javnega sektorja na ravni države.</p>
               <p>Poglavitne rešitve predlaganega zakona o izvrševanju proračunu so: obseg zadolževanja
               in dovoljenih poroštev države; obseg zadolžitve javnega sektorja na ravni države;
               urejanje posebnega pooblastila Vladi in ministru za finance za izvrševanje proračuna
               za leti 2014 in 2015, ki sta pomembna za zadolževanje Vlade v okviru fiskalnega
               stabilizatorja; določa obseg obveznosti, ki jih lahko posamezni uporabniki prevzamejo
               v tekočem letu, v plačilo pa zapadejo prihodnje leti; vsebuje ukrepe za konsolidacijo
               javnih financ ter ukrepe za zmanjšanje javnofinančnih odhodkov. Tu moram omeniti, da
               ukrepi, ki urejajo izdatek, vsekakor niso všečni. Nihče ni zadovoljen, če se nekaj
               jemlje, se varčuje, in tega se zavedamo tudi mi. A vendarle ukrepi izhajajo iz zavez,
               iz programa stabilnosti in uveljavitve fiskalnega pravila. V obzir je potrebno vzeti
               tudi splošno javnofinančno stanje države. Ukrepi, ki jih Zakon o izvrševanju
               proračuna predvideva torej niso všečni, so pa nujni. Ti ukrepi so izdatki za
               sofinanciranje investicij občinam, odprava valorizacije pokojnin in socialnih
               transferjev, zmanjševanje zaposlenih v javnem sektorju.</p>
               <p>Kot smo že večkrat, napovedali bomo v Poslanski skupini Pozitivna Slovenija Predlog
               sprememb proračuna Republike Slovenije za leto 2014 in za leto 2015 sprejeli.
               Zavedamo pa se, da je sprejem obeh proračunov brez sprejema zakona, ki ureja njuno
               izvrševanje, samo polovica opravljenega dela. Zato bomo v Poslanski skupini Pozitivna
               Slovenija Predlog zakona o izvrševanju proračunov Republike Slovenije za leto 2014 in
               leto 2015 sprejeli in podprli. Hvala.</p>
            </sp>
            <sp xml:id="SDZ6-Izredna-47-2013-11-12.sp205">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke in gospa Romana Tomc.</p>
            </sp>
            <sp xml:id="SDZ6-Izredna-47-2013-11-12.sp206">

               <speaker>ROMANA TOMC (PS SDS):</speaker>

               <p>Hvala lepa za besedo, spoštovani kolegice in kolegi.</p>
               <p>Zakon o izvrševanju proračuna je tehnični zakon, ki spremlja vsak proračun. Kot že
               ime pove, je zakon podlaga za to, da se proračun sploh lahko izvršuje. Z leti pa je
               postal vse prej kot to. Tako ne ureja več le postopkov izvrševanja proračuna, ampak
               tudi številna druga zelo pomembna vsebinska vprašanja, pa tudi vse tisto, kar se je
               pozabilo urediti v kakšnem drugem zakonu. Tako imamo na primer v ZIPro urejeno tudi
               RTV naročnino in še mnogo drugih vsebin, ki sem nikakor ne spadajo. Zelo pozoren je
               treba biti pri posameznih določbah, kajti predlagatelji v ta zakon pogosto skrijejo
               tudi kakšne zadeve, za katere bi najraje videli, da jih nihče ne vidi. To velja tudi
               za ZIPro, ki spremlja proračun 2014 in 2015.</p>
               <p>Glede same vsebine pa želim opozoriti na sedem ključnih točk. Prva – zadolževanje.
               ZIPro omogoča, da se lahko država v naslednjem letu zadolži za skoraj 10 milijard
               evrov. Drugič – zaposlovanje v javnem sektorju in plače javnih uslužbencev. ZIPro
               omogoča, da se sredstva, ki jih imajo proračunski uporabniki na voljo za materialne
               stroške, uporabijo tudi za plače. Kadrovski načrti pa naj se pripravijo tako, da je
               načrtovano znižanje skupnega števila zaposlenih le 1 %. Te rešitve odražajo rezultate
               pogajanj Vlade s sindikati javnega sektorja. Ocenjujemo, da je prav področje
               racionalizacije javnega sektorja eno izmed tistih področij, kjer je Vlada zelo jasno
               pokazala, da ne glede na čedalje bolj nevzdržne razmere v javni sektor ne bo bistveno
               posegala.</p>
               <p>ZIPro posega v financiranje občin in jim znižuje sredstva za sofinanciranje
               investicij. To po oceni skupnosti občin najbolj prizadene ravno najšibkejša območja
               Slovenije, v nasprotju z vsesplošnim zniževanjem pa se po naši oceni relativno
               izboljšuje položaj Mestne občine Ljubljana. Ob obravnavi teh določb je na matičnem
               odboru zavladala popolna zmeda, saj vlada in koalicija nista bili enotni v razlaganju
               finančnih posledic predlagane spremembe. Celo nasprotno, razlage so bile povsem
               diametralno nasprotne. Obljubljenega izračuna, ki bi podkrepil eno ali drugo razlago,
               pa do danes od Vlade nismo prejeli. Upravičeno se lahko sprašujemo, ali vlada želi
               nekatere podatke prikriti.</p>
               <p>Zamrznitev usklajevanja pokojnin in socialnih transferjev. Z Zakonom o dohodnini je
               bilo zamrznjeno usklajevanje dohodninske lestvice in olajšav, kar pomeni višjo
               obdavčitev vseh skupin ljudi. Z ZIPro pa se za prihodnje dve leti dodatno zamrzuje še
               usklajevanje pokojnin in socialnih transferov. Na drugi strani pa se odpravlja Zakon
               o davku na veliko premoženje.</p>
               <p>V SDS nasprotujemo tudi predlagani novi ureditvi zagotavljanja sredstev za delovanje
               pokojninske blagajne. Seveda se strinjamo, da se del sredstev iz naslova prodaje
               državnega premoženja nameni za pokojnine, takšno ureditev smo tudi sami predlagali, v
               Državnemu zboru pa smo jo skupaj uzakonili z Zakonom o Slovenskem državnem holdingu.
               Veljavna ureditev tako že sedaj omogoča, da se poleg 50 milijonov evrov, ki jih
               zagotovi Kad, za pokojnine dodatno zagotovi še 10 % kupnine, ki jo SDH dobi iz
               naslova prodaje svojih kapitalskih naložb, ki so v kvalifikaciji opredeljene kot
               premoženje SDH, zato potrebe po novi ureditvi ne vidimo.</p>
               <p>Presenečeni smo bili tudi nad dodatnimi predlogi, ki jih je na Odboru za finance
               predstavila koalicija. In odločno nasprotujemo možnosti, da se sredstva od prodaje
               podjetij namenijo podjetniškemu skladu, ki jih preko različnih subvencij razdeljuje
               izbranim podjetjem. Sredstva od prodaje naložb so v prvi vrsti namenjena za odplačilo
               dolgov. Nesprejemljivo je, da se na eni strani država vedno več in vedno dražje
               zadolžuje, na drugi strani pa bi sredstva, s katerimi bi lahko zmanjšali svojo
               zadolženost, namenili za subvencioniranje in kreditiranje podjetij.</p>
               <p>V Poslanski skupini SDS menimo, da predlog ZIPro vsebuje nekaj izjemno škodljivih
               določb, zato ga ne bomo podprli.</p>
            </sp>
            <sp xml:id="SDZ6-Izredna-47-2013-11-12.sp207">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov, gospod Matevž Frangež.</p>
            </sp>
            <sp xml:id="SDZ6-Izredna-47-2013-11-12.sp208">

               <speaker>MATEVŽ FRANGEŽ (PS SD):</speaker>

               <p>Spoštovane gospe in gospodje.</p>
               <p>Osnovni cilj Zakona o izvrševanju proračuna je uzakoniti rešitve, ki bodo omogočile
               tekoče in nemoteno izvrševanje proračuna za leti 2014 in 2015. Ta zakon ureja tudi
               posebna pooblastila Vladi in ministrstvu, pristojnemu za finance, za izvrševanje
               proračuna za leti 2014 in 2015. V tem okviru so določena različna pooblastila,
               pomembna predvsem za zadolževanje Vlade v okviru fiskalnega stabilizatorja. Glede na
               to, da je za izhod iz krize potrebno poleg ukrepov za oživitev gospodarske rasti
               nujno sprejemati tudi ukrepa za konsolidacijo javnih financ, predlagani zakon vsebuje
               ukrepe za zmanjševanje javnofinančnih odhodkov. Tako se s tem zakonom zmanjšujejo
               izdatki za sofinanciranje investicij občinam, odpravlja valorizacija pokojnin in
               socialnih transferjev. Prav tako predlagani zakon določa obveznost zmanjševanja
               zaposlenih v javnem sektorju.</p>
               <p>Socialni demokrati smo skušali v razpravo o Predlogu zakona o izvrševanju proračuna
               vnesti tudi drugo, kakovostno plat razprave o privatizaciji – in to je razprava o
               tem, čemu bodo kupnine iz naslova privatizacije namenjene. Zato je koalicija
               predlagala in nato na Odboru za finance minuli vikend izglasovala dopolnilo k zakonu,
               po katerem lahko Vlada na predlog ministra za finance del sredstev iz naslova
               privatizacije, iz naslova kupnin nameni slovenskemu podjetniškemu skladu zato, da se
               preko tega sklada, preko metode javnih razpisov ta sredstva disperzirajo z namenom
               oživljanja gospodarske rasti, še posebej za zagotavljanje lastniškega in dolžniškega
               kapitala, za financiranje obratnih sredstev, za financiranje "start up" in "spin off"
               podjemov; recimo tudi za zagotavljanje sredstev za delavske zadruge, kooperative in
               podobne inovativne koncepte, ki v določeni podobi spreminjajo tudi podobo naše
               ekonomije. Socialni demokrati si iz tega naslova obetamo, da kupnine iz nacionalnega
               premoženja ne bodo porabljene samo za financiranje preteklih napak, ampak tudi za
               financiranje novega razvoja, še posebej v tistih segmentih, kjer danes primanjkuje
               ustreznih investicijskih sredstev. Mi verjamemo, da imamo v državi, v naši skupnosti
               mnoge talentirane mlade, izobražene ljudi, ki imajo svoje ideje, imajo svoje načrte,
               ampak v tej državi ne znamo dovolj dobro razvijati mehanizmov, ki bodo omogočili
               mladim, da svoje podjetniške ideje tudi razvijejo. Tudi zato je potrebno tovrstne
               metode krepiti, da okrepimo funkcijo prestrukturiranja gospodarstva. Pri tem nam je
               zgled Norveška, ki zna na ta način zelo dobro spodbujati tehnološko prestrukturiranje
               gospodarstva ter preko različnih orodij in skladov zaganjati nove investicije za nova
               delovna mesta.</p>
               <p>Poslanska skupina Socialnih demokratov se zaveda težke situacije in dejstva, da tako
               proračun kot zakon o izvrševanju obeh proračunov pomenita zmanjševanje ali
               stabilizacijo nekaterih prejemkov, socialnih skupin v naši državi. Ker razumemo, da
               je to nujno za doseganje ciljev javnofinančne konsolidacije ter za oživljanje
               gospodarske rasti ter ohranitev obstoječe ravni socialne varnosti, bomo … / znak za
               konec razprave/ … zakona o izvrševanju proračuna podprli.</p>
            </sp>
            <sp xml:id="SDZ6-Izredna-47-2013-11-12.sp209">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi še predstavitev zadnjega stališča poslanskih skupin; besedo ima predstavnik
               Poslanske skupine Državljanske liste gospod Marko Pavlišič.</p>
            </sp>
            <sp xml:id="SDZ6-Izredna-47-2013-11-12.sp210">

               <speaker>MARKO PAVLIŠIČ (PS DL):</speaker>

               <p>Hvala za besedo, gospa predsedujoča.</p>
               <p>Na zadnji seji Odbora za finance in monetarno politiko v soboto, 9. 11. 2013, smo
               obravnavali Predlog zakona o izvrševanju proračunov Republike Slovenije za leti 2014
               in 2015. Razprava je bila burna in dolga. Priznati je potrebno, da je bila v delih
               tudi nepričakovano kakovostna. Z razliko od marsikatere razprave, ki sem ji že
               prisostvoval v tem visokem zboru, je bilo na tem odboru izpostavljenih kar nekaj
               smiselnih pomislekov in pripomb, ki so nakazale dobre in slabe plati zakona.</p>
               <p>Zakon o izvrševanju proračunov Republike Slovenije je tehnični zakon, ki poskrbi za
               izvršitev proračuna, proračun pa predstavlja vsebinski del tega zakonskega dvojčka.
               Na žalost smo mnogi člani odbora ugotovili, da t. i. ZIPRS vse bolj izgublja na svoji
               sistemski naravi in prevzema druge funkcije. To ni fenomen te vlade, ampak je bilo
               temu tako že v prejšnjih. Smo pa na odboru vseeno našli nekaj skupnih točk in eno ali
               dve takšni točki vrgli ven. Tehnična določba zakona tudi določa novo mejo
               zadolževanja države. Glede na še vedno prisoten proračunski primanjkljaj se le-ta
               meja znova premika navzgor za leto 2014, za leto 2015 pa se znižuje.</p>
               <p>ZIPRS kljub omenjenim težavam še vedno služi svojemu namenu, se pa moramo poslanci,
               predlagatelji zakona in amandmajev vprašati, ali ni bolje, če težave, ki jih zaznamo,
               in obljube, ki jih dajemo volivcem v svojih programih, rešujemo v zakonih, kjer jim
               je mesto, namesto da jih prenašamo in skrivamo po drugih zakonih. V Državljanski
               listi bomo do konca razprave prisluhnili vsem argumentom. Hvala.</p>
            </sp>
            <sp xml:id="SDZ6-Izredna-47-2013-11-12.sp211">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o vloženih amandmajih k dopolnjenemu predlogu zakona. Odpiram
               razpravo k 15.a členu in vloženemu amandmaju Poslanske skupine SDS. Želi kdo
               razpravljati?</p>
               <p>Mag. Marko Pogačnik, imate besedo.</p>
            </sp>
            <sp xml:id="SDZ6-Izredna-47-2013-11-12.sp212">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za besedo.</p>
               <p>SDS predlaga, da se amandma, ki so ga vložile koalicijske stranke na Odboru za
               finance, črta. Imamo več pomislekov, ki smo jih izrazili že na odboru. Ta amandma
               govori, da bi se lahko del kupnin od prodaje državnega premoženja namenil
               podjetniškemu skladu. Ocenjujemo, da glede na stanje javnih financ in visoko
               zadolženost Slovenije ter na približno več kot 900 milijonov evrov obresti, ki jih bo
               Slovenija odplačevala v letu 2014, da je to zelo neracionalno in zelo neekonomska
               poteza, da se del kupnin, ki bi morale biti namenjene za poplačevanje dolga in so
               prihodek B bilance, nameni za spodbujanje gospodarstva. Prvenstveno smo za to, da se
               najdejo sredstva, ki spodbujajo gospodarstvo, vendar ne iz tega vira. Še bolj
               zaskrbljujoče je bilo, da prvotni amandma obsega, da bi Vlada takšen predlog
               obravnavala samo na predlog ministra za gospodarstvo. S tem se tudi minister za
               finance ni strinjal na odboru, in izrazil je pomisleke glede celega generalnega
               amandmaja. Predvsem pa je za nas problematično tudi to, zakaj je koalicija našla
               podjetniški sklad. Vemo, da obstaja več skladov za spodbujanje gospodarstva.
               Ocenjujemo, da gre tukaj za netransparentno zadevo in da se bo tukaj naredila
               precejšnja škoda, predvsem z davkoplačevalci. Verjetno je bilo na Odboru za finance
               zelo izrazito pokazano, da ta predlog amandmaja koalicije zagovarjajo predvsem trije
               poslanci. Imel sem občutek, da ga tudi koalicija ni podpirala v celoti, predvsem pa
               tudi sam minister. Verjetno bi moral biti minister tisti, ki bi odločal, kam se bodo
               sredstva razporejala. Glede na določene izjeme in na situacijo, v kateri je
               Slovenija, pa jaz mislim, da bi bila edina pravilna odločitev, da se podpre predlog
               SDS, da se ta amandma črta. Kajti s tem lahko nastane precejšnja škoda. Ocenjujemo pa
               tudi, da bo z uveljavitvijo tega člena lahko prišlo do precejšnje
               netransparentnosti.</p>
               <p>Pomembno je, da se gospodarstvo spodbuja, da se temu namenjajo sredstva, vendar ne iz
               tega naslova. Predvsem pa zaradi tega, ker Slovenija v danem trenutku plačuje
               izrazito visoko obrestno mero. Drugo bi bilo, če bi Slovenija plačevala nizko
               obrestno mero. Zadolžitev Slovenije na trgu je visoka in tukaj je potrebno najti
               nekaj drugega. Ocenjujemo, da je takšen predlog, ki je bil podprt na Odboru za
               finance, škodljiv in nevaren za Slovenijo. Hvala.</p>
            </sp>
            <sp xml:id="SDZ6-Izredna-47-2013-11-12.sp213">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Vidim še željo po razpravi, zatorej odpiram prijavo na razpravo k vloženemu amandmaju
               k 15.a členu.</p>
               <p>Prvi prijavljeni k razpravi je mag. Andrej Vizjak. Izvolite.</p>
            </sp>
            <sp xml:id="SDZ6-Izredna-47-2013-11-12.sp214">

               <speaker>MAG. ANDREJ VIZJAK (PS SDS):</speaker>

               <p>Spoštovana podpredsednica!</p>
               <p>To rešitev, ki je predlagana in ki jo z amandmajem želimo odpraviti, lahko razumemo
               dobronamerno, lahko pa tudi kot del ene politike. Če jo gledamo dobronamerno, imamo
               pomisleke in da ne govorim o tem, če jo gledamo skozi prizmo zavestnega kanala za
               financiranje enih firm, ki so aktualni politiki blizu.</p>
               <p>Če pogledamo dobronamerno to rešitev, ki jo želimo črtati, je ta rešitev takšna, da
               se pri odprodaji kapitalskih deležev denar lahko namenja tudi za spodbujanje
               nekaterih gospodarskih subjektov, seveda pod nekaterimi pravili, selektivno torej, na
               podlagi nekega razpisa, kjer je neka komisija, so neki kriteriji.</p>
               <p>Jaz sem že večkrat opozoril, da nasprotujem politiki, kjer z horizontalnimi ukrepi,
               splošnimi ukrepi slabimo pogoje zaposlovanja podjetij in potem denar namenjamo
               selektivno za nekatere gospodarske subjekte, ki izpolnjujejo neke kriterije. Jaz
               mislim, da je najodgovornejša gospodarska politika takšna, da ustvarja vsem
               gospodarskim subjektom ugodne pogoje za razvoj, za investiranje, za ustvarjanje novih
               delovnih mest. In jaz mislim, da ne bomo izumili nobene tople vode pri definiranju,
               kakšni so ti pogoji: nizki davki, nizka birokracija, lahek dostop do kapitala in
               podobno. Jaz sem samo tri naštel, ki so vsem znani, to so aksiomi ekonomije. Vi pa
               namesto tega motovilite s sanacijo bančnega sistema ter s privatizacijo,posledično
               dvigujete davke. Nisem zasledil, da bi se kaj pomembnega naredilo na antibirokratskem
               programu. Prihajate pa z ukrepi, kako bi preko odprodaje deležev porinili ta denar tu
               in tam, verjetno v kakšna podjetja, ki se bodo na teh razpisih izkazala za najboljše,
               recimo kakšna EMO-orodjarna ali kaj podobnega. Jaz mislim, da je to slaba pot, da to
               ni dobra pot.</p>
               <p>Če pa želimo poudariti zoprnijo tega oziroma eno zavestno možnost, da se sfinancirajo
               nekatera podjetja, ki so vladi blizu, je pa zadeva še toliko bolj zoprna. Vsem nam je
               jasno, da denarja kar tako ni več, subvencij ni, tega in onega ni in potrebno je
               najti takšne in drugačne – pod narekovaji "svetle" – poti, da se pomaga prijateljem v
               stiski.</p>
               <p>In tu odpirate možnost pod zlatim naslovom pomoči gospodarstvu, da se financirajo
               prijateljska podjetja oziroma podjetja iz nekih političnih navezav.</p>
               <p>Spoštovani minister, če ste imeli težave s to rešitvijo v 15.a členu, mi tem
               rešitvami z amandmajem nasprotujemo, zato predlagamo, da se člen črta in da ostane
               dejstvo, da se primarno posveča oz. namenja denar od kupnin zniževanju javnega dolga
               ali ukrepom, ki so pomembni za vsa podjetja. To so pa ukrepi sanacije bank oziroma
               dokapitalizacija banke.</p>
            </sp>
            <sp xml:id="SDZ6-Izredna-47-2013-11-12.sp215">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Andrej Šircelj.</p>
            </sp>
            <sp xml:id="SDZ6-Izredna-47-2013-11-12.sp216">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo.</p>
               <p>Jaz odločno nasprotujem temu amandmaju iz naslednjih razlogov. Minister, vi
               odpravljate integralni proračun. Integrali proračun je v Sloveniji v veljavi že več
               kot 20 let in to je bil velik strokovni dosežek glede na prejšnjo ureditev.
               Integralni proračun pomeni, da gredo vsi prihodki iz vseh naslovov v proračun in v
               skladu s proračunsko politiko se ti prihodki potem delijo med različna ministrstva,
               med različne uporabnike teh sredstev. Tukaj me zanima vaše mnenje, ali podpirate ta
               amandma, ali ga ne podpirate, in kaj to pomeni iz zornega kota integralnega
               proračuna.</p>
               <p>Naslednja zadeva. Vi s tem amandmajem dejansko prerazporejate sredstva iz računa
               finančnih terjatev in naložb, bilanco prihodkov in odhodkov. Minister, to se na
               takšen način, ne dela. Zato me zanima vaše mnenje glede te nestrokovnosti, ki je
               napisana v tem amandmaju.</p>
               <p>Tretjič. V proračunu Republike Slovenije ne predvidevate nekih prihodkov iz naslova
               prodaje kapitalskih naložb. Tu pa imate že rezervirane prihodke za en sklad, za eno
               pravno osebo, vendar se točno ne ve, kaj se bo s temi prihodki zgodilo. Vprašanje
               nadzora je, ali imajo tam nadzorni svet, vendar to je premalo. V okviru tega me
               zanima, kako boste sploh nadzorovali namenskost uporabe teh sredstev, pa ne samo
               nadzornih sredstev. Minister, denarja je premalo, tudi za pokojnine ga bo premalo. Ti
               prihodki od prodaj kapitalskih naložb naj bi bili namenjeni pokojninam. Zato bi
               želel, da se Vlada oziroma vi v imenu Vlade opredelite do tega amandmaja.</p>
            </sp>
            <sp xml:id="SDZ6-Izredna-47-2013-11-12.sp217">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. Želi še kdo razpravljati k amandmaju pri 15.a členu? Ne.</p>
               <p>Prehajamo k naslednjemu vloženemu amandmaju. V razpravo dajem 39. člen ... /
               oglašanje iz klopi/ Želite razpravljati o 15.a členu?.</p>
            </sp>
            <sp xml:id="SDZ6-Izredna-47-2013-11-12.sp218">

               <speaker>MAG. MARKO POGAČNIK (PS SDS):</speaker>

               <p>Predsedujoča, hvala.</p>
               <p>Ker je z nami prisoten minister, bi mogoče lahko povedal svoje mnenje, kako gleda na
               ta člen in na črtanje amandmaja SDS. / oglašanje iz klopi/ … Razen če ne sme.</p>
            </sp>
            <sp xml:id="SDZ6-Izredna-47-2013-11-12.sp219">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Skozi razpravo ima minister vedno možnost, da se prijavi k razpravi. Se
               prijavljate?</p>
               <p>Izvolite, minister Čufer.</p>
            </sp>
            <sp xml:id="SDZ6-Izredna-47-2013-11-12.sp220">

               <speaker>DR. UROŠ ČUFER:</speaker>

               <p>Najlepša hvala za vprašanje oziroma pobudo za obrazložitev. Dejansko je 15.a člen, o
               katerem smo kar močno diskutirali na odboru pred tem, sedaj v taki obliki, kot je
               sedaj narejen, bistveno boljši, kot je bil vložen na odboru. In kar se tiče mene, je
               sprejemljiv, ker ima možnost, da lahko odločim, ali to Vladi predlagam ali ne. In ta
               trenutek, kolikor vem, si ne predstavljam situacije, kjer bi Vladi lahko predlagal,
               da bi sredstva, ki še niso niti realizirana, bila tudi izplačana.</p>
            </sp>
            <sp xml:id="SDZ6-Izredna-47-2013-11-12.sp221">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Romana Tomc, izvolite</p>
            </sp>
            <sp xml:id="SDZ6-Izredna-47-2013-11-12.sp222">

               <speaker>ROMANA TOMC (PS SDS):</speaker>

               <p>Hvala lepa.</p>
               <p>Glede na odgovor ministra bi želela zastaviti ministru eno dodatno vprašanje. Ker
               boste odločali o teh možnostih, vas sprašujem, kdaj, v kakšnih primerih in v kakšni
               višini se boste o tem odločali? Namreč, zakon ne določa nobenih kriterijev in meril
               ter vse prepušča subjektivni presoji.</p>
            </sp>
            <sp xml:id="SDZ6-Izredna-47-2013-11-12.sp223">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Izredna-47-2013-11-12.sp224">

               <speaker>DR. UROŠ ČUFER:</speaker>

               <p>Ta trenutek ne vidim načina, po katerem bi se odločil, da bi lahko kar koli prenesel
               na ta sklad, tako da se mi to ne zdi bistveno za način izvajanja tega proračuna.</p>
            </sp>
            <sp xml:id="SDZ6-Izredna-47-2013-11-12.sp225">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Marko Pogačnik, izvolite.</p>
            </sp>
            <sp xml:id="SDZ6-Izredna-47-2013-11-12.sp226">

               <speaker>MAG. MARKO POGAČNIK (PS SDS):</speaker>

               <p>Glede na to, kar je povedal minister, jaz mislim, da je to še dodatni argument, da se
               predlog SDS podpre, da se to črta, kajti če jaz razumem ministra – v danem trenutku
               ni osnovnih pogojev in jih še nekaj časa ne bo. Predlagam celemu parlamentu, da se
               podpre predlog SDS, sploh glede na argumente, ki jih je povedal minister. Če ni
               povedal direktno, pa mislim, da je med besedami minister zelo jasno povedal, da
               takšen predlog v danem trenutku ni izvedljiv.</p>
            </sp>
            <sp xml:id="SDZ6-Izredna-47-2013-11-12.sp227">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Za besedo je prosil gospod Jakob Presečnik.</p>
            </sp>
            <sp xml:id="SDZ6-Izredna-47-2013-11-12.sp228">

               <speaker>JAKOB PRESEČNIK (PS SLS):</speaker>

               <p>Hvala lepa za besedo.</p>
               <p>Okoli 15.a člena je bilo že na odboru, kot je rekel minister, že precej razprave in
               že na odboru je bil po spominu od sobote približno takšen tudi ministrov odgovor.</p>
               <p>Zato podpiram predlog, da se 15.a člen črta, ki je bil vnešen na samem odboru z
               amandmajem. Že v soboto sem rekel na odboru, da je v temu zakonu vse tisto, kar
               eventualno ne rešujemo z drugimi zakoni. Jaz sem zadnjič komentiral, da je to
               približno tako kot s sortiranjem odpadkov: imamo posodo za papir, za steklo, za
               plastiko, za kovine in en zabojnik za vse ostale odpadke. In ZIPro je izgleda tisto,
               česar nimamo kam dati, pa za vsak slučaj ruknemo v ta zabojnik. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp229">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Andrej Vizjak ima besedo</p>
            </sp>
            <sp xml:id="SDZ6-Izredna-47-2013-11-12.sp230">

               <speaker>MAG. ANDREJ VIZJAK (PS SDS):</speaker>

               <p>Hvala lepa.</p>
               <p>Zakon o izvrševanju proračuna za dve leti ni božično drevo, čeprav se temu
               približujemo. Da bo vsaka poslanska skupina tlačila v ta zakon neke svoje želje,
               kakor koli jih imenujemo, kot na primer, da bi iz kupnin financirali en sklad. Potem
               pa vidimo, da je to neoperativno in da to ne bo nikoli živelo, to nima nobenega
               smisla. Spoštovani, to nima nobenega smisla. In takšnih določb je notri še kar
               nekaj.</p>
               <p>To se vedno odseva kot posledica nekih kilavih koalicijskih vlad, ker ena stranka
               nekaj forsira, potem pa da jo drugi ne potolčejo, ji dajo nekaj neoperativnega notri,
               da je zadovoljna, saj smo uspeli, to smo spravili notri; funkcioniralo to tako ne bo,
               ampak komu to mar. Če smo za to, da imamo nek normalen pravni red, nek predvidljiv
               zakon, za katerega vemo, čemu služi, potem res ne vidim najmanjšega razloga, da
               takega amandmaja ne podprete.</p>
            </sp>
            <sp xml:id="SDZ6-Izredna-47-2013-11-12.sp231">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ker ne želi nihče več razpravljati, zaključujem razpravo k 15.a členu.</p>
               <p>In odpiram razpravo pri vloženem amandmaju k 39. členu, predlagatelj amandmaja je
               Poslanska skupina SDS. Želi kdo razpravljati?</p>
               <p>Mag. Andrej Šircelj, izvolite.</p>
            </sp>
            <sp xml:id="SDZ6-Izredna-47-2013-11-12.sp232">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>V tem členu je določeno, da se bo Republika Slovenija zadolžila za približno 10
               milijard evrov, in sicer za kritje presežkov odhodkov nad prihodki v višini 4,8
               milijarde, za izdajo dolžniških vrednostnih papirjev za 1 milijardo, za 70 milijonov
               za potrebe izvrševanja proračunov, za intervencije na trgu dolžniških vrednostnih
               papirjev za 1 milijardo 800, za dokapitalizacijo bank še 2 milijona, dodatno pa se s
               tem zakonom omogoča še za 1 milijardo 600 milijonov poroštev.</p>
               <p>In mi predlagamo, da se predvsem zmanjša zadolžitev za kritje presežkov odhodkov nad
               prihodki, in sicer za 1 milijardo evrov. Politika zadolževanja pomeni, da bo država
               prišla v kolaps in da z obstoječimi davki ne bo možno financirati vseh obresti in
               anuitet, ki jih bo morala država plačevati.</p>
               <p>Poleg tega je bilo sprejeto fiskalno pravilo, ki določa, da se lahko potroši toliko,
               kolikor se ustvari. Žal vlada Alenke Bratušek še ni pripravila zakona o izvedbi
               fiskalnega pravila, kar pomeni, da če bi to fiskalno pravilo bilo uresničeno, ne bi
               bila potrebna takšna zadolžitev, kot je tu predlagana. Poleg tega ta generacija nima
               nobene moralne pravice, da prelaga breme dolgov na prihodne rodove.</p>
               <p>Potrebujemo razvoj, potrebujemo uspešno gospodarstvo, ki ga ne bomo dobili s tem, da
               se neprestano zadolžujemo. In tu se zadolžujemo za skoraj 10 milijard evrov za
               različne namene in tudi različne zadolžitve so, ob tem da niti ne vemo, kakšen je
               bančni krater. Ali pa nekateri vedo, vlada pravi, da ne ve, in Banka Slovenije
               verjetno tudi ne ve.</p>
               <p>In ob tem je amandma Slovenske demokratske stranke – da na nek način zaustavi to
               zadolževanje in prilagodi zadolževanje tistim podatkom, ki so navedeni v proračunu –
               popolnoma utemeljen. Zaradi tega predlagamo, da se to zadolževanje postopoma znižuje,
               zmanjšuje. Mislim, da ni nobenega razloga, da tudi ostale parlamentarne stranke tega
               amandmaja ne bi podprle.</p>
            </sp>
            <sp xml:id="SDZ6-Izredna-47-2013-11-12.sp233">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Andrej Vizjak ima besedo.</p>
            </sp>
            <sp xml:id="SDZ6-Izredna-47-2013-11-12.sp234">

               <speaker>MAG. ANDREJ VIZJAK (PS SDS):</speaker>

               <p>Hvala. Spoštovana podpredsednica, minister.</p>
               <p>Amandma se dejansko nanaša na 39. člen, ki govori o najvišjih možnih obsegih
               zadolževanja države za različne namene. Z amandmajem predlagamo znižanje vrednosti
               dobrih 4,8 milijarde zadolževanja v letu 2014 za 1 milijardo 200 nižje – se pravi na
               3,6 milijarde evrov, in to iz enega samega in preprostega razloga. Menimo, da bo
               možno 1 milijardo 200 evrov – ki je v bilanci B proračuna namenjena za
               dokapitalizacijo bank, v ukrepih pomoči bankam, da začnejo kreditirati oziroma da
               presežemo kreditni krč, – dobiti iz naslova privatizacije oz. od prodaje oz. umika
               države iz gospodarstva.</p>
               <p>Če vlada resno misli s privatizacijo teh 15 podjetij, ki so zdaj v teku in tudi še
               več teh podjetij, ki bodo šli po paketih naprej, potem lahko pričakuje kupnino v
               prihodnjem letu brez minimalnih tveganj, samo če je resna politična volja. In če je
               resna politična volja, potem je bolje, da namenimo kupnino od teh podjetij za
               dokapitalizacijo banke, kot pa da se drago zadolžujemo za namene te dokapitalizacije
               in da za to ne porabimo kupnine. Menim, da je to najbolj racionalna rešitev in vsak
               normalen gospodar bi jo naredil, vendar me skrbi, ker v proračunu v bilanci B za
               prihodnje leto ni predviden niti evro prihodkov iz naslova privatizacije. Menim, da
               to ni naključje. Ne verjamem tem obrazložitvam vlade, češ da so previdni, da ne
               predvidevajo, ker ne želijo prejudicirati nikakršnih prihodkov. Vendar je to hkrati
               tudi slab signal tistim potencialnim prijaviteljem k tej privatizaciji, ali je sploh
               politična volja.</p>
               <p>Politično "nevoljo" k temu v zadnjem času zelo podkrepljujejo in širijo tudi nekateri
               predstavniki, zlasti Socialnih demokratov, ki postavljajo recimo pri odprodaji enega
               izmed teh podjetij – tistega, ki je tudi največ vreden, to je slovenski Telekom –
               nemogoče pogoje. Pogoje ob privatizaciji Telekoma, da bomo ločili žice oziroma
               infrastrukturo poslovnega dela, to je utopija, tega se ne da narediti. Sploh pa se
               tega ne da narediti na hitro – tu govorim o enem letu, in potem pa to še prodati. In
               ne vem, kaj bi potem prodali – samo pogodbe? Kajti če žice od Telekoma oddvojite, ne
               vem, kaj ostane in kaj bi prodajali. Očitno tu nekdo želi metati pesek v kolesje tega
               procesa, ki je tudi ena naših zavez in sledi iz vseh priporočil mednarodnih
               institucij, ki so nas malo pogledale. Da je neka blokada, ki bo prišla – po vsebini,
               češ, mi smo proti privatizaciji, ampak bodo postavljali nemogoče pogoje, je verjetno
               samo potrjevanje tega, da SD danes preko določenih kadrov obvladuje pravzaprav vse,
               kar se v tem gospodarstvu dela, preko Soda, preko Kada in tudi preko nekaterih
               posameznikov iz mladinskega dela SD. In ni naključje, da želijo ohraniti te
               privilegije. Da želijo te bonitete upravljanja s tujim žeti zase. To se pravi,
               pobrati tisto, kar se da pobrati iz teh podjetij, in zakaj bi potem to privatizirali.
               Mislim, da nas vsi živi na to opozarjajo že vrsto let, tisti, ki nas od zunaj malo
               gledajo. In če ne bomo resno sporočili, da smo pripravljeni v tej državi umakniti
               politične pijavke iz nacionalnega gospodarstva, potem se s tem umikom države iz
               gospodarstva res ne bo nikoli nič zgodilo in bomo naprej siromašili ta podjetja.
               Rezultat tega bo, da bomo imeli posledično res bedne firme za prodajo, za katere bomo
               morali verjetno še kaj dati, da jih bo kdo želel vzeti pod svoje okrilje.</p>
               <p>Zato, spoštovani minister, res predlagamo, da se ta znesek najvišje možne zadolžitve
               za prihodnje leto zniža za milijardo 200, za toliko, kolikor potrebujemo za
               dokapitalizacijo bank, da je možno ta denar dobiti od prodaje dveh, treh izmed teh 15
               naložb, ki so na seznamu, za katere potekajo postopki. To je realno narediti.
               Prepričan sem, če boste spretni, da se da samo od privatizacije Telekoma za slovenski
               proračun dobiti 1 milijardo evrov, v to sem prepričan. Sedemkratnik EBD-ja se da
               dobiti. Mislim, da ne bi bilo to nič čudnega in da boste še tistih ostalih 200
               milijonov evrov kje našli; ali če boste dobro prodali – celo 1 milijardo 200 samo od
               Telekoma. In zakaj bi morali davkoplačevalci še naprej trpeti politične pijavke v
               upravljavskih mrežah slovenskega gospodarstva in hkrati plačevati visoke obresti za
               najeta posojila oziroma zadolževanje.</p>
               <p>Amandma je nekoliko globlji, kot na videz zgleda, samo zamenjava dveh številk oziroma
               zniževanje teh dveh številk. Mislim, da je legitimen in da ga je vredno podpreti.</p>
            </sp>
            <sp xml:id="SDZ6-Izredna-47-2013-11-12.sp235">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati o amandmaju k 39. členu? Zaključujem razpravo o tem
               amandmaju.</p>
               <p>Prehajamo na 45. člen in vložene amandmaje poslanskih skupin SDS, SLS in NSi. Želi
               kdo razpravljati? Vidim želje po razpravi, zato odpiram prijave.</p>
               <p>Želite postopkovno? Izvolite, gospa Romana Tomc.</p>
            </sp>
            <sp xml:id="SDZ6-Izredna-47-2013-11-12.sp236">

               <speaker>ROMANA TOMC (PS SDS):</speaker>

               <p>Hvala lepa.</p>
               <p>Rada bi samo postopkovno opozorila, da je bilo na Odboru za finance precej razprave v
               povezavi s 45. členom in našim predlaganim amandmajem. Ker se koalicija in Vlada
               nista sporazumeli, kakšne so finančne posledice našega amandmaja, in ste nas nekako
               zmedli z zelo diametralnimi odgovori, smo se dogovorili, da nam bo Vlada posredovala
               ustrezne izračune. Zato vas ob začetku te točke prosim za izračune.</p>
            </sp>
            <sp xml:id="SDZ6-Izredna-47-2013-11-12.sp237">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Med razpravo v zvezi s tem členom bom preverila, ali so ti izračuni v zvezi s 45.
               členom na voljo.</p>
            </sp>
            <sp xml:id="SDZ6-Izredna-47-2013-11-12.sp238">

               <speaker>ROMANA TOMC (PS SDS):</speaker>

               <p>Gospa predsedujoča, mislim, da nima smisla, da preverjate pri tehničnih službah, ali
               imamo, ali nimamo teh izračunov. Dva predstavnika Ministrstva za finance sedita pred
               nami, pa lahko najbrž takoj odgovorita, ali so poslali izračune, ali ne. Hvala lepa.
            </p>
            </sp>
            <sp xml:id="SDZ6-Izredna-47-2013-11-12.sp239">

               <speaker>PODPREDSEDNICA RENATA BRUNSKOLE:</speaker>

               <p>Verjetno govorite o izračunih k 45. členu in o razpravi v povezavi z Mestno občino
               Ljubljana, če vas prav razumem. V povezavi s tem bo Ministrstvo za finance
               odgovorilo, sedaj strokovna sodelavka preverja v zvezi z dokumentom, katerega
               omenjate.</p>
               <p>Izvolite, gospod Tanko.</p>
            </sp>
            <sp xml:id="SDZ6-Izredna-47-2013-11-12.sp240">

               <speaker>JOŽE TANKO (PS SDS):</speaker>

               <p>Hvala lepa, spoštovana predsedujoča. Predstavniki Vlade, kolegi.</p>
               <p>Razprava o amandmaju k temu členu ni mogoča, dokler ni izračunov. / oglašanje iz
               dvorane/ Ni mogoča, ker so izračuni o obremenitvah občin ali o odvzemu sredstev za
               občine ključni za razpravo o tem amandmaju, ki govori o sredstvih za občine. Razprava
               je od tega odvisna od temeljev. Zato predlagam, da se seja prekine za pol ure, da
               dobimo izračune, da lahko opravimo razpravo naprej. Nasilje nad Državnim zborom in
               demokracijo ni nikoli dobro. Če je bil to sklep odbora, potem predlagam, da se ta
               sklep realizira, ker zdaj rabimo ta izračun, ga ne rabimo po točki, po razpravi, po
               glasovanjih; ampak ga zdaj rabimo, ker o tem razpravljamo.</p>
            </sp>
            <sp xml:id="SDZ6-Izredna-47-2013-11-12.sp241">

               <speaker>PODPREDSEDNICA RENATA BRUNSKOLE:</speaker>

               <p>Spoštovani gospod Tanko, ali vztrajate na odmoru, ali lahko minister odgovori?
               Minister mi je nakazal, da lahko poda odgovor. Zato sem mislila predlagati, da ne bi
               imeli zaradi tega odmora.</p>
               <p>Izvolite, postopkovno, gospod Srečko Meh.</p>
            </sp>
            <sp xml:id="SDZ6-Izredna-47-2013-11-12.sp242">

               <speaker>SREČKO MEH (PS SD):</speaker>

               <p>Predlagam, da se prebere sklepe Odbora za finance. Kje to piše?</p>
            </sp>
            <sp xml:id="SDZ6-Izredna-47-2013-11-12.sp243">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Takoj bom prejela dokument sklepov Odbora za finance.</p>
               <p>Izvolite, postopkovno, gospa Maša Kociper.</p>
            </sp>
            <sp xml:id="SDZ6-Izredna-47-2013-11-12.sp244">

               <speaker>MAŠA KOCIPER (PS PS):</speaker>

               <p>Spoštovana podpredsednica.</p>
               <p>Jaz razumem bolečino SDS ob sprejemanju tega proračuna, ko je videti, da so nekatere
               stvari vendarle mogoče, pa jih oni niso želeli ali znali ali hoteli narediti. Ampak
               to, kako se obnašate do predstavnikov Vlade in izsiljujete predstavnike Vlade, da
               znova in znova odgovarjajo na neka vprašanja, na neke vaše navedbe, na neke vaše
               trditve. Poslovnik točno določa, kako poteka seja Državnega zbora. Imamo razpravo, v
               razpravi se predstavniki Vlade vključujejo po svoji želji in potrebi, brez da jih vi
               ves čas izsiljujete, vlečete k besedi, štopirate sejo. Včeraj ste porabili 21 minut
               za proceduralne predloge.</p>
               <p>In tudi jaz predlagam, to je moj proceduralni predlog, da pogledamo sklepe Odbora za
               finance. Če iz teh sklepov izhaja, da mora Ministrstvo za finance pripraviti
               kakršnekoli izračune, naj jih pripravi oziroma predstavi, sicer pa nasprotujem
               izsiljevanju ministrov in članov Vlade. Hvala.</p>
            </sp>
            <sp xml:id="SDZ6-Izredna-47-2013-11-12.sp245">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Spoštovana gospa Kociper, naj povem, da imam pred seboj poročilo Odbora za finance in
               monetarno politiko o obravnavi predloga Zakona o izvrševanju proračunov Republike
               Slovenije za leti 2014 in 2015; tako imenovani ZIPRS 2014/2015. V poročilu je na
               strani 6 navedeno: V zaključku obravnave je odbor na podlagi 128. člena Poslovnika
               glasoval o vseh členih predloga zakona skupaj in jih sprejel. Glede na sprejete
               amandmaje je na podlagi prvega odstavka 133. člena Poslovnika Državnega zbora
               pripravljeno besedilo dopolnjenega predloga zakona, v katerega so vključeni vsi
               sprejeti amandmaji. Dopolnjen predlog zakona je sestavni del tega poročila.</p>
               <p>To je navedeno in nikjer v poročilu nimam striktno naveden sklep oziroma da bi bilo
               navedeno, da bo to poročilo pisno podano. Vem pa, da je bila razprava tudi v tej
               smeri.</p>
               <p>Najprej ima besedo gospod Bojan Starman, predsednik Odbora za finance in monetarno
               politiko.</p>
            </sp>
            <sp xml:id="SDZ6-Izredna-47-2013-11-12.sp246">

               <speaker>BOJAN STARMAN (PS DL):</speaker>

               <p>V pojasnitev povem samo to, da je bilo postavljeno vprašanje s strani Poslanske
               skupine SDS in da je bila dana obljuba z Ministrstva za finance, da bodo ti izračuni
               do plenarne seje pripravljeni. Ni pa bilo nobenega pisnega sklepa na to temo. Samo
               toliko, da ne bi iskali.</p>
            </sp>
            <sp xml:id="SDZ6-Izredna-47-2013-11-12.sp247">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Tanko.</p>
            </sp>
            <sp xml:id="SDZ6-Izredna-47-2013-11-12.sp248">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Sedaj pa sprašujem, ali ta obljuba, da bo ministrstvo posredovalo podatke do
               obravnave te točke dnevnega reda na seji, kaj velja. Nič ne velja. Ali je bila ta
               obljuba dana samo zato, da se je zadeva za dva dni prestavila in da bomo zdaj spet
               tavali v temi?</p>
               <p>Gospod minister, sedaj ste vi predstojnik resorja, ki ga vodite. Vi ali nekdo od
               vaših je bil na seji odbora in ta obljuba je bila dana. Zdaj samo predlagamo, da vi
               to realizirate, preden začnemo razpravljati o občinah, o primerni porabi občin
               oziroma o glavarini občin. Nič drugega. In vse drugo je ta trenutek brezpredmetno. Če
               ministrstvo v dveh, treh dneh ni sposobno pripraviti tabelaričnega pregleda, ki je
               bil zaprošen in bil tudi obljubljen, potem je nekaj narobe. Ne vem, kaj se s tem
               prikriva. Zato predlagam, da za pol ure prekinete sejo, da se dostavijo podatki za
               vse občine v Sloveniji, kot je bilo obljubljeno, da potem opravimo razpravo o
               glavarini. Drugače to ne gre. To je minimalni standard za razpravo pri tem amandmaju.
               Gospod minister, to je naša minimalna zahteva, da svojo obljubo izpolnite, da lahko
               kredibilno in verodostojno s podatki razpravljamo. Nič drugega. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp249">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Razmišljam o tem, da bi morebiti nekoliko skrajšali uro odmora.</p>
               <p>Na osnovi vašega predloga nadaljujemo sejo ob 17.40, torej čez petnajst minut.</p>
               <p>(Seja je bila prekinjena ob 17.25 in se je nadaljevala ob 17.41.)</p>
            </sp>
            <sp xml:id="SDZ6-Izredna-47-2013-11-12.sp250">

               <speaker>PODPREDSEDNICA RENATA BRUNSKOLE:</speaker>

               <p>Spoštovane kolegice in kolegi, prestavljam odmor do 18. ure, torej pričnemo ob 18.
               uri.</p>
               <p>(Seja je bila prekinjena ob 17.42 in se je nadaljevala ob 18.03.)</p>
            </sp>
            <sp xml:id="SDZ6-Izredna-47-2013-11-12.sp251">

               <speaker>PREDSEDNIK JANKO VEBER:</speaker>

               <p>Spoštovane poslanke in poslanci, nadaljujemo z delom.</p>
               <p>Smo pri 45. členu in amandmaju Nove Slovenije k 45. členu, kjer je bila prekinjena
               seja. Predlagam, da zaradi lažjega nadaljevanja razprave pri tem amandmaju in pri tem
               členu damo besedo najprej predstavnici Vlade in potem nadaljujemo z razpravo.</p>
               <p>Besedo dajem mag. Mateji Vraničar, da pojasni oziroma predstavi odgovor na ta
               amandma.</p>
            </sp>
            <sp xml:id="SDZ6-Izredna-47-2013-11-12.sp252">

               <speaker>MAG. MATEJA VRANIČAR:</speaker>

               <p>Hvala lepa za besedo.</p>
               <p>Kot razumem, je bilo pred prekinitvijo seje postavljeno Vladi vprašanje glede
               izračuna deleža dohodnine, ki pripada glavnemu mestu na podlagi Zakona o izvrševanju
               proračuna in Zakona o glavnem mestu Republike Slovenije. Sam Zakon o glavnem mestu je
               določil, da glavnemu mestu za izvajanje oziroma financiranje nalog in programov, ki
               jih mora občina opravljati zaradi tega, ker je glavno mesto Republike Slovenije v
               Mestni občini Ljubljana, za ta namen pripada 0,73 % dohodnine.</p>
               <p>Z Zakonom o izvrševanju proračuna za leto 2013 in 2014 je bila s posebno določbo
               derogirana določba 6.a člena Zakona o glavnem mestu in postavljen je bil odstotek
               0,58 v smislu dodatnega varčevanja. S tem je za leto 2013 derogirana oziroma ne velja
               določba 6.a člena Zakona o glavnem mestu. Prav tako pa ne velja Uredba o metodologiji
               za izračun razmerja med ocenjenimi stroški financiranja nalog in programov glavnega
               mesta ter dohodnino. Če upoštevamo spremenjeno pravno stanje, ki nastane z novim
               Predlogom zakona o izvrševanju proračuna za leto 2014 in 2015 – v 45. členu ni več
               določbe, ki bi derogirala 6.a člen Zakona o glavnem mestu. To z drugimi besedami
               pomeni, da se ponovno vzpostavi izračun deleža dohodnine, kot velja po Zakonu o
               glavnem mestu, in sicer po 6.a členu zakona.</p>
               <p>Ker Zakon o glavnem mestu določa, da mora biti znesek dohodnine sporočen in izračunan
               na podlagi metodologije v mesecu juniju tekočega leta za naslednje leto, in da v letu
               2013 – Zakon o izvrševanju proračuna velja še do konca letošnjega leta – ni mogoče v
               letošnjem letu na novo izračunati deleža dohodnine, ki pripada Mestni občini
               Ljubljana na podlagi Zakona o glavnem mestu .../ izključen mikrofon/</p>
            </sp>
            <sp xml:id="SDZ6-Izredna-47-2013-11-12.sp253">

               <speaker>PREDSEDNIK JANKO VEBER:</speaker>

               <p>Imate besedo, gospa Vraničar, izvolite.</p>
            </sp>
            <sp xml:id="SDZ6-Izredna-47-2013-11-12.sp254">

               <speaker>MAG. MATEJA VRANIČAR:</speaker>

               <p>Upoštevaje vse povedano, se za leto 2014 izračuna delež dohodnine, ki pripada
               glavnemu mestu, v skladu z Zakonom o glavnem mestu Republike Slovenije, torej z
               odstotkom 0,73 %, v letu 2014 pa se bo na podlagi uredbe na novo določil delež
               dohodnine, ki pripada glavnemu mestu, v skladu z veljavno metodologijo. Hvala
               lepa.</p>
            </sp>
            <sp xml:id="SDZ6-Izredna-47-2013-11-12.sp255">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>V nadaljevanju ima besedo gospod Franc Pukšič.</p>
            </sp>
            <sp xml:id="SDZ6-Izredna-47-2013-11-12.sp256">

               <speaker>FRANC PUKŠIČ (PS SLS):</speaker>

               <p>Hvala lepa.</p>
               <p>Moram priznati, da je bila obrazložitev tako eksaktna, da jo je čisto vsak državljan,
               ki jo je poslušal preko TV, lahko razumel. Se pa zahvaljujem, da ste dali v pisni
               obliki samo nekaterim poslancem, kar pomeni, da ostali poslanci tega nismo dobili, da
               bi vsaj na papirju lahko spremljali to vašo disertacijo. Upam, da tako, kot ste se
               potrudili, da uboga Ljubljana ne bo umrla zaradi tega, ker je glavno mesto in ker ima
               vse institucije, ker je vse centralizirano. Pa tudi zaradi tega upam, da boste
               podprli, da bo vladna koalicija podprla, da bo minister dal zeleno luč k tema dvema
               amandmajema k 45. in 46. členu – oba govorita o občinah.</p>
               <p>Pri amandmaju k 45. členu gre za spremembo dohodnine, za spremembo nadomestila, te
               povprečnine s 525 na 536 evrov. Če bi veljala manjša številka, potem se vzame občinam
               nekaj čez 20 milijonov, čeprav so se občine že dogovorile, ker bi jim po ZUJF-1
               moralo pripadati 630, 632 evrov. Torej so že pristale na zmanjševanje 198, skoraj 200
               milijonov evrov. Za Ljubljano, torej za glavno mesto, preko vseh zadev spreminjanja
               na gor-dol, ste poskrbeli. To je bil verjetno tudi pogoj župana Jankovića, da je
               pristal na prestavitev kongresa Pozitivne Slovenije. Na ta način pač kupujete
               določeno politiko, ki jo tudi, žal, izvajate. To je nujno potrebno, da ta amandma k
               45. členu – in kasneje bomo govorili tudi o amandmaju k 46. členu, o tistih 2 ali 4 %
               primerne porabe pri 21. členu – sprejmemo tudi zato, ker so nekateri vladni poslanci,
               koalicijski poslanci na odboru govorili, da so male občine med leti 2007–2013, v tej
               finančni perspektivi, naredile velike korake naprej v infrastrukturi. In pravijo, da
               so župani poskrbeli za dobro infrastrukturo in so ljudje zaradi tega, ker je bila
               zgrajena infrastruktura, ostali na podeželju. No, tudi iz tega se vidi, ker je velika
               večina županov v slovenskih občinah iz vrst Slovenske ljudske stranke, kako znajo
               gospodariti, če imajo izvršno oblast v rokah. Danes so občine v fazi izgradnje
               kanalizacije. Župani se zavedajo, da je treba kanalizacijo v skladu z evropsko uredbo
               zgraditi do leta 2017. Z zmanjševanjem pri povprečnini in pri naslednjem členu bo
               težava, bo problem, ker ne bodo imele lastnega vira. Tudi zadolževanje občin na
               prebivalca je v povprečju izredno nizko napram zadolžitvi države.</p>
               <p>Še en razlog obstaja, da moramo ta amandma sprejeti; ZIPro v tretjem odstavku 7.
               člena navaja, pa je bilo o tem tudi govora na odboru, ampak ni bilo amandmaja, povem
               pa samo kot vsebino – prekinile se bodo določene pogodbe, katere ne bi morale
               zagotavljati dinamike črpanja sredstev iz strukturnih skladov, pa čeprav so nekatere
               pogodbe tako narejene, da so že izbrani izvajalci, da se že črpajo. Postavlja se
               vprašanje, ali v temu delu celotni ZIPro ne bo v nasprotju z veljavno zakonodajo. Ali
               je sploh takšen člen legalen, kateri zakon to dovoljuje, kakšen je zakonit inštitut
               izvedbe razveljavitve odločbe, če občine zagotavljajo, da se bo to zgodilo. Razlog,
               da so nekatere zadeve v zaostanku, pa so v glavnem administrativne narave,
               administrativne narave do dobivanja določenih soglasij ali celo sopodpisa pogodbe s
               strani ministra, saj v prejšnji vladi na Ministrstvu za okolje in prostor minister
               Žarnić in pred njim tudi minister Erjavec nista podpisala pogodbe. Za eno konkretno
               zadevo vem, ne bom je zdaj imenoval, ker sem jo kot poslansko vprašanje nekajkrat
               postavil, je pa šlo za ukinitev oziroma uničenje gradbenega podjetja iz Ptuja. To je
               še eden od razlogov več, zakaj je potrebno sprejeti ta amandma.</p>
               <p>Namen ukinjanja občin s formulo, kot si jo je zamislil najprej minister Virant – mu
               pač očitno ne bi uspelo – zato se je odločil oziroma ste se odločili v koaliciji, da
               boste majhne občine ukinili preko financiranja. Sedaj ste že zadali, v kolikor ta dva
               amandmaja ne bi bila sprejeta, dva smrtna udarca z 21. členom, s povprečnino, in še
               en smrtni udarec zatem nas čaka v Zakonu o nepremičninah. Kaj več bodo povedali tudi
               ostali, ki so delali analizo, ampak v nekaterih občinah, v manjših in podeželskih, se
               bo znižala primerna poraba za približno tudi do 30 % ali celo več. To pa ni dovolj po
               zakonu in ustavi za zagotavljanje zakonskih in ustavnih nalog občin. Jasno – tak
               način potem pomeni ukinjanje občin.</p>
               <p>Zakaj smo prišli v takšno fazo in v tak proračun in v tak ZIPro, v katerega ste sedaj
               zmetali notri, kar leze in gre? Očitno smo prišli zaradi tudi tistih, ki so
               neodgovorno ravnali v času prejšnje Pahorjeve vlade, ki so bili na odgovornih mestih,
               tudi predsednica Vlade Alenka Bratušek je bila na tako odgovornih mestih, ko je
               predlagala proračune v času Pahorjeve vlade z vsakoletnim 2 milijardnim
               zadolževanjem. Kam je ta denar odšel, tega ne vemo, in vprašanje, če bo kdaj kdo za
               to odgovarjal. In tak način vodenja države in direktni napad na lokalno skupnost,
               direktni napad na občine pomeni, da država drvi v totalni bankrot.</p>
               <p>V Slovenski ljudski stranki bomo amandma k 45. členu podprli.</p>
            </sp>
            <sp xml:id="SDZ6-Izredna-47-2013-11-12.sp257">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Postopkovno, gospod Tanko, izvolite.</p>
            </sp>
            <sp xml:id="SDZ6-Izredna-47-2013-11-12.sp258">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Državna sekretarka je razložila migriranje odstotkov po enem zakonu, po ZIPro. Vendar
               bi rad zelo nedvoumen odgovor, kajti Mestna občina Ljubljana in vlada se 23. julija
               najbrž nista sestali zato, da bi se specialno v sklepu številka 4 dogovorili za to,
               da se črta 2. odstavek 45. člena, da bi Ljubljana dobila 3,5 milijona evrov manj ali
               več, to je bila zadeva.</p>
               <p>Zdaj pa prosim za pojasnilo, da se to pove še v številkah, v evrih. Ali pomeni, če
               ostane določba, kot je zdaj zapisana v ZIPro, da dobi Mestna občina Ljubljana 3,5
               milijone ali 3 milijone evrov več, kot bi dobila, če bi bil sprejet amandma, ki to
               zadevo postavlja na stanje, kot je bilo pred dogovorom med Vlado Republike Slovenije
               in Mestno občino Ljubljana. Samo za to gre, ker so bile na seji odbora različne
               interpretacije, kdo dobi več ali kdo dobi manj. Potrebno je pojasnilo in to smo s
               predlogom za prekinitev tudi zahtevali. Vlada bi bila dolžna obrazložiti, ne samo
               odstotke, ker jih vsi poznamo, ampak gre predvsem za to, ali se zaradi te določbe
               Ljubljani dodeli 3,5 milijona evrov več v proračunu ali ne. In predlagam, da se to
               zelo nedvoumno pove. Mi je čisto vseeno, ali bo to naredil minister ali državna
               sekretarka. Ali je za Ljubljano ugodnejša obstoječa rešitev ali z amandmajem.</p>
               <p>Hvala lepa.</p>
            </sp>
            <sp xml:id="SDZ6-Izredna-47-2013-11-12.sp259">

               <speaker>PREDSEDNIK JANKO VEBER:</speaker>

               <p>Glede tega postopkovnega predloga bi vas želel opozoriti, gospod Tanko, da peti
               odstavek 129. člena govori o tem, da mora predlagatelj amandmaja predstaviti tudi
               finančne posledice takšnega amandmaja. Verjetno razumete, da Vlada ne razpolaga z
               natančnimi izračuni, ker ni predlagatelj tega amandmaja. Predlagatelji treh
               amandmajev, ki so tudi po vsebini podobni, ste poslanske skupine Slovenske
               demokratske stranke, Slovenske ljudske stranke in Nove Slovenije. Če želi Vlada
               odgovoriti, je to v tej fazi povsem njihova prosta volja, niso pa dolžni dati teh
               podatkov, ker je to dolžnost predlagatelja amandmaja. To je v skladu s Poslovnikom,
               kot sem povedal, volja Vlade je, ali bo dala ta odgovor ali ne. Če bi bil to amandma
               Vlade, bi bila situacija drugačna.</p>
               <p>Želite postopkovno, gospod Möderndorfer?</p>
            </sp>
            <sp xml:id="SDZ6-Izredna-47-2013-11-12.sp260">

               <speaker>JANI MÖDERNDORFER (PS PS):</speaker>

               <p>Ker je kolega Tanko uporabil postopek za to, da je postavil vsebinsko vprašanje, in
               ker je uporabil vsebinsko vprašanje, je že navajal neke določene trditve, ki niso
               resnične. Zato me prav zanima, kakšen bo odgovor, še posebej zaradi tega, ker omenja
               nek dogovor, ki ga ni. In gre za eksplicitno zavajanje tako javnosti kot kompletnega
               zbora. Ministra kakršenkoli tak zapisnik sploh ne sme zanimati. Sploh ga ne sme
               zanimati! Gospod Tanko, vi pa navajate neke polresnične podatke, ki delujejo zelo
               imenitno in všečno, in sicer z enim samim ciljem in razlogom, da boste tukaj na nek
               način zlorabljali, to itak počnete že dva dni, Poslovnik in s proceduralnimi
               vprašanji postavljali vsebinska vprašanja. Držite se Poslovnika, na katerega se vi
               tako radi kar naprej sklicujete. Demokracija ima eno temeljno načelo, to pa je, da
               mora imeti najprej formo. Forma pa je postopek. Ja, vem, da vas srce boli, ampak ta
               srček bo moral delati predvsem takrat, kadar boste delali po dejstvih tega
               Poslovnika, ne pa po vašem namišljenem poslovniku. Zato vas, predsednik, ponovno
               prosim in bom ponavljal kar naprej, kadar vidimo že vnaprej, da gre za vsebinsko
               vprašanje in ne za postopkovno vprašanje, da uporabite tudi člen in tudi prekinete,
               ne da izrabi 3 minut za demonstracijo nekih idej, ki pravzaprav nimajo nobene
               podlage, še najmanj pa v Poslovniku Državnega zbora.</p>
            </sp>
            <sp xml:id="SDZ6-Izredna-47-2013-11-12.sp261">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ta postopkovni predlog je bil jasen – da se predstavijo finančne posledice tega
               amandmaja. In dal sem tudi jasen odgovor, da Vlada ni dolžna posredovati finančnih
               posledic za amandma, katerega sama ni predlagala. V tej fazi glede postopkovnega
               predloga, vsaj z moje strani, nimam nobenih pomislekov; ostale vsebine, ki so v teh 3
               minutah, pa vedno smatramo za obrazložitev postopkovnega predloga. Tako tudi nesporno
               razumemo vse postopkovne predloge.</p>
               <p>Želi kdo razpravljati še naprej? Zdaj ima postopkovni predlog gospa Maša Kociper.
            </p>
            </sp>
            <sp xml:id="SDZ6-Izredna-47-2013-11-12.sp262">

               <speaker>MAŠA KOCIPER (PS PS):</speaker>

               <p>Težko je oblikovati postopkovni predlog, ampak res se pogovarjamo o postopku.
               Spoštovani predsednik, ne morem se strinjati z vašo obrazložitvijo. Postopkovni
               predlog po našem Poslovniku bi se naj zadeval postopka, komentarja posameznega
               poslanca o poteku postopka. Gospa Potrata je včeraj lepo prebrala, na kaj se
               postopkovni predlog lahko nanaša. Po pravilu bi moral poslanec celo navesti člen
               Poslovnika, na katerega se sklicuje, to je postopkovni predlog. Kar se dogaja zadnje
               dva dneva, da se poslanci prijavijo na razpravo, čakajo v vrsti, gospodje iz SDS, pa
               s postopkovnimi predlogi razpravljajo, je nesprejemljivo. Jaz sem obupana, da tisti
               poslanci, ki spoštujejo Poslovnik nimajo proti temu nobenega orodja. Gospod Tanko bi
               se lahko prijavil k razpravi in v razpravi o amandmaju na to vsebino od Vlade
               zahteval pojasnila, razpravljal, se strinjal ali ne strinjal. Tako pa se eni ljudje
               držimo pravil, se prijavljamo, čakamo na svoje člene; drugi pa se imajo za
               najpomembnejše na svetu in se vedno, kadar se jim zdi, javijo in v postopkovnem
               predlogu vsebinsko razpravljajo.</p>
               <p>Nasprotujem taki praksi in predlagam, da se v okviru npr. Komisije za poslovnik
               opredelimo do te prakse, ki se je v tem parlamentu že zelo razpasla.</p>
            </sp>
            <sp xml:id="SDZ6-Izredna-47-2013-11-12.sp263">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Da ne bo nejasnosti glede tega. Predsedujoči ima vedno po Poslovniku pravico, da se
               odloči, kaj je v tistem trenutku pravilno, ko vodi sejo. Verjetno tudi razumete, da
               je včasih zelo težko izluščiti iz razprave čisti postopkovni predlog. Moram priznati,
               da mi je bilo v razpravi gospoda Tanka povsem jasno, da gre za to, da Vlada predstavi
               finančne posledice. In to je bil postopkovni predlog. Pri vseh ostalih postopkovnih
               predlogih pa bi si v imenu vseh predsedujočih želel, da se najprej navede
               proceduralni oziroma postopkovni predlog in se ga nato obrazloži. Z vmesno
               prekinitvijo pa povzročim samo dodatno zmedo, ker vedno sledi odgovor – Predsednik,
               na koncu bom povedal proceduralni predlog. In v tem je ta težava. Zato je možno
               peljati sejo samo in na ta način, da se predsednik v tistem trenutku, ko vodi sejo,
               sam odloči, kako se bo odločal, ali bo izrekel opomin tistemu, ki je zlorabil
               Poslovnik ali ne. To se je dogajalo v teh dneh, tako da tudi brez opominov ni šlo.
               Toliko k temu proceduralnemu predlogu, ki je bil podan.</p>
               <p>Imamo pa še dva proceduralna predloga. Minister, potem verjetno želite besedo, če sem
               prav zasledil.</p>
               <p>Naslednji, ki želi predstaviti proceduralni predlog, je gospod Tanko. Prosim, da se
               poskušamo držati te prakse, da se predstavi proceduralni predlog in se ga potem
               obrazloži. Gospod Tanko, izvolite.</p>
            </sp>
            <sp xml:id="SDZ6-Izredna-47-2013-11-12.sp264">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Samo kratek odgovor. Ali je plus, ali je minus, čisto nič drugega. Državna
               sekretarka, kot sem videl, se je prijavila zato, da bo to obrazložila, pa ste jo
               prekinili. In od tukaj naprej je sledil ves zaplet. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp265">

               <speaker>PREDSEDNIK JANKO VEBER:</speaker>

               <p>Prav, torej pričakujete odgovor.</p>
               <p>Gospod Frangež se odpoveduje, tako da dam lahko besedo mag. Mateji Vraničar.</p>
            </sp>
            <sp xml:id="SDZ6-Izredna-47-2013-11-12.sp266">

               <speaker>MAG. MATEJA VRANIČAR:</speaker>

               <p>Če bi veljal Zakon o glavnem mestu, ki določa glavnemu mestu dodaten delež dohodnine
               v višini 0,73 %, potem to pomeni zaokroženo 15 milijonov evrov sredstev letno. Če se
               uveljavi takšen amandma, kot ga je predlagala Poslanska skupina SDS, da mestu pripada
               0,58 % dohodnine, potem to pomeni za Mestno občino Ljubljana dobrih 12 milijonov
               evrov prihodkov. Če bi se uveljavila metodologija, kakršna je predpisana s trenutno
               veljavno uredbo – pa sem prej pojasnila, da se za leto 2014 ne more – potem bi Mestni
               občini Ljubljana pripadala sredstva v višini 7,6 milijona evrov. Za leto 2014 je
               torej amandma boljši, kot če bi se uveljavila uredba, ki pa se ne more
               uveljaviti.</p>
               <p>Za leto 2015 je vprašanje, kakšna bo uredba, kakšna bo metodologija in kakšen bo
               odstotek po metodologiji, izračunan glede na pretekla 4 leta. V juniju prihodnje leto
               se bo določil odstotek za leto 2015 na novo, če bo uredba sploh lahko začela veljati.
               Če bo uveljavljen takšen amandma, kakršen je predlagan, ki velja za leto 2014 in 2015
               in za leto 2014 in 2015 derogira 6.a člen Zakona o glavnem mestu, potem ostane tudi
               za leto 2015 v veljavi 0,58 % dohodnine oziroma dobrih 12 milijonov. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp267">

               <speaker>PREDSEDNIK JANKO VEBER:</speaker>

               <p>Hvala.</p>
               <p>In končno dam lahko besedo gospodu Jožefu Horvatu, imate besedo.</p>
            </sp>
            <sp xml:id="SDZ6-Izredna-47-2013-11-12.sp268">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik, kolegice in kolegi, gospod minister s sodelavci.</p>
               <p>Nova Slovenija je vložila amandma k dopolnjenemu Predlogu zakona o izvrševanju
               proračuna Republike Slovenije za leto 2014 in 2015 zato, da izboljšamo, da rešimo
               problem povprečnin. Mi predlagamo, da tako kot za proračunsko leto 2014, ko je
               povprečnina 536 evrov, ta isti znesek ostane tudi za proračunsko leto 2015. Vlada ga
               namreč s tem predlogom zakona zmanjšuje na znesek 525 evrov.</p>
               <p>Gospe in gospodje, jaz bi se rad vrnil na 4. oktober 2012, ko je Vlada Republike
               Slovenije lani oktobra podpisala z reprezentativnima združenjema občin – to je z
               Združenjem občin Slovenije in s Skupnostjo občin Slovenije – dogovor o višini
               povprečnine za leto 2013 in 2014. To je bil podpisan dogovor za 2013 in 2014. In zdaj
               sprašujem Vlado, ali lahko poslancem predstavi dokument, kje, kdaj in kako je Vlada z
               reprezentativnimi združenji občin podpisala dogovor za povprečnino 2015, ki jo v temu
               zakonu predlaga?</p>
               <p>Sumim namreč, da tega odgovora ni, to pa zato, ker sem bil prejšnji teden na posvetu
               Združenja občin Slovenije v Državnem svetu, predsedujoči je povedal, da sem edini
               poslanec prisoten, čeprav smo bili vsi povabljeni. In tam so povedali župani, da so
               petkrat prosili predsednico Vlade, da bi se z njo sestali, morda celo šestkrat, kot
               mi pravi kolega. Niti odgovora nič niso dobili, torej totalna ignoranca do lokalne
               samouprave, kako naj temu drugače rečem. Totalna ignoranca. Vsaka pametna evropska
               vlada spoštuje načelo subsidiarnosti. Tega ne spoštujejo samo tiste vlade, ki
               zagovarjajo krščanskodemokratsko politiko, ker to je eden od elementov takšne
               politike. Vse pametne vlade spoštujejo načelo subsidiarnosti. Pri nas se občine "de
               facto" ukinjajo. Mogoče "de jure" ne, ker je gospod Virant potegnil ročno zavoro,
               ampak "de facto" se občine ukinjajo. In to je naš problem, zato smo mi zelo
               občutljivi na zmanjšanje povprečnine za naslednje leto. Kolegice in kolegi, verjetno
               niste vsi iz Ljubljane, je tudi kakšen verjetno iz podeželske občine pa iz Maribora,
               ko boste jutri, ko bomo jutri prišli domov, bo potrebno povedati občanom in občankam,
               kaj smo sprejeli oziroma ste sprejeli, in obrazložiti bo potrebno, zakaj se občinam
               daje manj denarja. Za mojo občino je to morda zmanjšanje samo za 45 tisoč evrov,
               ampak podeželska občina zna vsak evro zelo dobro unovčiti. Tukaj govorimo za male
               občine v relativno malih zneskih, ampak za male občine je en evro dragocen. Zato ne
               pristajamo na znižanje povprečnine za leto 2015. Če pravim, da je bilo Združenje
               občin Slovenije petkrat zavrnjeno s strani predsednice Vlade oziroma Kabineta
               predsednice Vlade, na drugi pa smo brali, da so bili dolgi pogovori Bratušek –
               Janković. Kaj so se pogovarjali, me ne briga. Ampak verjetno ne o lanskem snegu. Zato
               tudi ta sestanek izpostavljam. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp269">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Preden odprem možnost za prijavo k razpravi, dajem besedo državni sekretarki mag.
               Mateji Vraničar. .</p>
            </sp>
            <sp xml:id="SDZ6-Izredna-47-2013-11-12.sp270">

               <speaker>MAG. MATEJA VRANIČAR:</speaker>

               <p>Hvala lepa za besedo. Konkretno vprašanje je bilo postavljeno Vladi in bi želela
               odgovoriti.</p>
               <p>Z vsemi tremi reprezentativnimi združenji občin smo se sestali večkrat. Več tem smo
               obravnavali, med drugim tudi financiranje oziroma višino povprečnine za leto 2014,
               2015 in obseg investicijskih transferov po 21. členu Zakona o financiranju občin.
               Vendar dogovora o višini povprečnine za leto 2015 nismo dosegli. Zakon o financiranju
               občin nam omogoča, da se v primeru, če Vlada in občine ne morejo doseči dogovorov o
               višini povprečnine, višina povprečnine določi z Zakonom o izvrševanju proračuna. Na
               zadnjem usklajevanjem sestanku smo se dogovorili, da bomo v okviru ministrstva z
               občinami pogovore nadaljevali, tudi v povezavi z novelo Zakona o financiranju občin
               in pripravo Zakona za uravnoteženje javnih financ občin. Dogovor bomo poizkušali
               doseči tekom prihodnjega leta do začetka izvrševanja proračuna za leto 2015. Imamo še
               nekaj časa, da te zadeve dorečemo.</p>
               <p>Kaj nas je vodilo k predlogu, da smo predlagali znižanje povprečnine? Vsi dogovori,
               ki tečejo v povezavi s politiko plač v javnem sektorju, zadevajo tudi zaposlene, ki
               se financirajo iz občinskih proračunov. Že lani določena povprečnina ni upoštevala
               znižanj odhodkov za te namene pri zaposlenih v občinski sferi. Kot je bilo danes
               oziroma včeraj ob razpravi o proračunu 2014 in 2015 povedano, načrtujemo dodatna
               pogajanja s sindikati glede krčenja mase za plače v letu 2015. To bo zadevalo tudi
               občine, zato ocenjujemo, da je upravičeno, da se povprečnina tudi v tem primeru
               zniža. Kot rečeno, to je okvir za nadaljevanje pogovorov pred začetkom leta 2015.
               Hvala.</p>
            </sp>
            <sp xml:id="SDZ6-Izredna-47-2013-11-12.sp271">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko odpremo prijavo k razpravi? Gospod Frangež, ali želite postopkovno? Razpravo.
               Odpiram prijavo za razpravo. 
                   Besedo ima gospod Matevž Frangež. 
               
            </p>
            </sp>
            <sp xml:id="SDZ6-Izredna-47-2013-11-12.sp272">

               <speaker>MATEVŽ FRANGEŽ (PS SD):</speaker>

               <p>Gospod predsednik, ugotavljam, da smo v zagati. Jaz sem član Odbora za finance in
               monetarno politiko. Na vikend seji odbora sem ob obravnavi Zakona o izvrševanju
               proračuna v dobri veri glasoval proti amandmaju Slovenske demokratske stranke, ker je
               Vlada takrat predstavila naslednjo situacijo. Ker je v veljavi Uredba o metodologiji
               o izračunu ocenjenih stroškov – kaj pa vem, kako se dalje reče – je dohodnina, ki se
               nameni Ljubljani oziroma to razmerje 0,37 %. In ne 0,73 %, kot to določa zakon, in ne
               0,58 %, kot je to predvideval amandma Slovenske demokratske stranke. Zaradi tega sem
               jaz v tisti situaciji nasprotoval amandmaju SDS v dobri veri, da Ljubljana deli usodo
               ostalih lokalnih skupnosti in da se ji prispevek iz naslova Zakona o glavnem mestu
               znižuje. Danes na tej seji ugotovim, da zaradi tega, ker nekdo ni pripravil izračuna
               meseca junija, v tem trenutku ni nobene druge opcije, kot da Ljubljani priznamo tisti
               delež dohodnine, ki ji gre po Zakonu o glavnem mestu, brez uporabe metodologije iz
               prej omenjene uredbe in brez izračuna, ki je bil določen na tretjino vrednosti ali pa
               vsaj na slabo polovico v zakonu določene vrednosti. To je resna zagata. Jaz nisem
               pripravljen podpreti amandmaja Nove Slovenije, ker razumem, da v prvem odstavku sledi
               ciljem, s katerimi se, žal, v danih razmerah ne morem strinjati. Želim pa, da se
               omogoči poslankam in poslancem vložitev edinega korektnega amandmaja. In če mene
               vprašate, se ta amandma samo k drugem odstavku glasi, da se 6.a člen Zakona o glavnem
               mestu po Zakonu o izvrševanju proračunov v letih 2014 in 2015 ne uporablja. Vsaka
               drugačna rešitev, spoštovane gospe in gospodje, bo privedla do tega, da bomo z
               zavestno sprejetimi odločitvami v Državnem zboru zniževali povprečnino za vse ostale
               slovenske občine, samo Ljubljani bomo z višjim financiranjem kot glavnemu mestu
               uravnotežili del te izgube. In to je nekorektno. In ravno zaradi tega, ker smo bili
               zavedeni, vljudno prosim za čas, da se vloži ustrezen amandma.</p>
            </sp>
            <sp xml:id="SDZ6-Izredna-47-2013-11-12.sp273">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem mag. Mateji Vraničar.</p>
            </sp>
            <sp xml:id="SDZ6-Izredna-47-2013-11-12.sp274">

               <speaker>MAG. MATEJA VRANIČAR:</speaker>

               <p>Naj še enkrat pojasnim. Znesek povprečnine za leto 2014 ostaja nespremenjen, kot je
               bil lani dogovorjen za leto 2013 in leto 2014 z reprezentativnimi združenji občin.
               Res je, na seji Odbora za finance po več kot 20 urah razprave nismo razmišljali o
               pravnih vidikih uporabe uredbe in Zakona o glavnem mestu Republike Slovenije. Zaradi
               vprašanja, ki nam je bilo zastavljeno in za katerega je bilo dogovorjeno, da ga danes
               pojasnimo, smo podrobneje proučili tudi pravne vidike in prišli do rezultata, ki sem
               ga danes pojasnila. Ne gre za to, ali je nekdo hotel ali ni hotel junija izračunati
               določen znesek. Gre za vprašanje, ali je imel v mesecu juniju pravno podlago, da bi
               to naredil. Po mnenju Ministrstva za finance, preverjenega s pravnimi strokovnjaki,
               te pravne podlage ministrstvo ni imelo. In rezultat je tak, kakršnega sem danes
               razložila. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp275">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednja ima besedo gospa Maša Kociper.</p>
            </sp>
            <sp xml:id="SDZ6-Izredna-47-2013-11-12.sp276">

               <speaker>MAŠA KOCIPER (PS PS):</speaker>

               <p>Obžalujem, da bomo spet izvedli eno razpravo o tem, kako kaznovati Mestno občino
               Ljubljana, v kateri živi 300 tisoč prebivalcev, zaradi nekih očitno političnih
               zamer.</p>
               <p>V Republiki Sloveniji 10. člen Ustave Republike Slovenije določa, da je Ljubljana
               glavno mesto naše države in leta 2004 je bil sprejet Zakon o glavnem mestu, ki je
               posebej določal, da je treba zaradi posebnega pomena, ki ga ima za Republiko
               Slovenijo glavno mesto Ljubljana, temu mestu zagotoviti usklajeno izvajanje nalog in
               pristojnosti državnih organov ter organov mestne občine.</p>
               <p>V nadaljevanju Zakon o glavnem mestu natančno določa, kaj se zagotovi s tem zakonom,
               izvajanje katerih nalog, med drugim za zagotavljanje pogojev za delovanje organov,
               organizacij in predstavništev, tujih diplomatskih predstavništev, tujih konzulatov,
               mednarodnih organizacij. Občina mora ta sredstva, prosim poslušajte, uporabljati
               namensko. Samo v ta namen.</p>
               <p>V času Vlade Janeza Janše leta 2007 je bilo mestni občini, ki je po zakonu upravičena
               do dodatka dohodnine v višini 0,73 %, vzeto 60 milijonov evrov. Leta 2007 se je vlada
               Janeza Janše odločila, da kaznuje Mestno občino Ljubljana, odvzela ji je 60 milijonov
               evrov. 60 milijonov evrov je takrat predstavljalo skoraj četrtino proračuna Mestne
               občine Ljubljana.</p>
               <p>Kolega Frangež, si lahko zamislite, recimo za Maribor, kaj bi se zgodilo z Mariborom,
               če bi mu Vlada ... / oglašanje iz dvorane/</p>
            </sp>
            <sp xml:id="SDZ6-Izredna-47-2013-11-12.sp277">

               <speaker>PREDSEDNIK JANKO VEBER:</speaker>

               <p>Prosim za mir v dvorani.</p>
               <p>Gospa Kociper. imate besedo.</p>
            </sp>
            <sp xml:id="SDZ6-Izredna-47-2013-11-12.sp278">

               <speaker>MAŠA KOCIPER (PS PS):</speaker>

               <p>Največ o sebi poveste, kolegi.</p>
               <p>Kaj bi se zgodilo z Mariborom, če bi mu neka vlada z enim aktom odvzela četrtino
               proračuna. Ne, narobe. vlada Alenke Bratušek je Mariboru dala 66 milijonov evrov.
               Danes se pogovarjamo o 3 milijonih evrov.</p>
               <p>In kljub temu, da je bila Ljubljana ob četrtino proračuna, je od leta 2007 do zdaj –
               mislim, da nam morate vsi to priznati – napredovala na vseh področjih: v smislu
               razvoja infrastrukture, novih programov, programov na področju šolstva, umetnosti,
               kulture, novi mostovi, nove tovarne, novi vrtci, strehe za vrtce, zdravstveni domovi,
               bilo je narejeno res veliko. Če se še malo pogovarjamo glede financ, se je Ljubljana
               res dodatno zadolžila, da je premostila to zadrego. Za te namene in za druge namene
               se je Ljubljana v tem času zadolžila in sedaj zadolžitev na prebivalca v Ljubljani
               znaša 468 evrov. Glede na to, koliko znaša zadolžitev na prebivalca v Republiki
               Sloveniji, mislim, da se moramo strinjati, da je to nesorazmerno manj.</p>
               <p>V Republiki Sloveniji imamo tudi za mestne občine že uveljavljeno zlato fiskalno
               pravilo in v okviru tega zlatega fiskalnega pravila, če ga tako po domače imenujem,
               ima Ljubljana še vedno prostor za dodatno zadolževanje. Se pravi, da še ni dosegla
               zgornje meje. In tukaj bomo zdaj očitno imeli celi politični spor, tudi v koaliciji,
               ker naši stranki, ki izhaja tudi iz volilne baze Mestne občine Ljubljana, ne
               dopustite, da zagovarja interese svoje volilne baze.</p>
               <p>Mi vsi moramo razumeti, da eni zagovarjajo interese kmetov, eni interese občin, eni
               interese upokojencev, ki ne dovolijo, da se posega v upokojenske pravice niti malo,
               eni interese podjetnikov. Mi pa ne smemo zagovarjati interesov 300 tisoč prebivalcev
               Ljubljane, ki s to določbo samo želijo sanirati rešitev, ki je bila v času druge
               Janševe vlade na Zakon o glavnem mestu narejena tako, da je poleg 60 milijonov vzel
               še 3,5 milijonov letno Ljubljani. Se pravi, ne govorim o 60 milijonih, ampak govorim
               o 3,5 dodatnih milijonih, ki jih je vzela druga Janševa vlada. Zdaj se s tem
               rebalansom ta člen, ki v ZIPRS sploh ni sodil, samo umika. Matevž, to ti veš. Ta člen
               nikakor ni sodil v ZIPRS. Da je kar ZIPRS anuliral določbo Zakona o glavnem mestu, se
               je zgodilo prvič. Samo ta člen se zdaj umika in smo v situaciji, ki je bila pred
               drugo Janševo vlado. In samo še to bom povedala, kljub zadolževanju, ki je omogočilo,
               da je Ljubljana prebrodila to obdobje in da je dobro delala in rezultate vidite vsi
               in tudi meščani, Ljubljana že dve leti dela s proračunskim presežkom. Že dve leti
               brez težav pokriva tekoče obveznosti iz kreditiranja in samo to je smisel, da če se
               zakreditiraš, da se zakreditiraš na način, da lahko kriješ tekoče obveznosti in
               vračaš kredit. Ljubljana ta kredit brez težav vrača in že dve leti dela s
               proračunskim presežkom. V letu 2012 je proračunski presežek znašal 496 tisoč 441
               evrov, v letu 2013 do tega obdobja je proračunski presežek znašal že čez milijon
               evrov.</p>
               <p>Tisti, ki želite biti korektni, nam morate priznati, da ni nobene osnove, da bi
               kaznovali glavno mesto Ljubljana in da ne bi samo vzpostavili situacijo, ki je
               vzpostavljena po Zakonu o glavnem mestu. Ne prosimo vas, da vrnete 60 milijonov, ker
               vemo, da jih ni. Nič drugega kot samo to kazen, ki jo je Janševa vlada lani dala in
               ki ne spada v ZIPRS, smo sanirali. Hvala.</p>
            </sp>
            <sp xml:id="SDZ6-Izredna-47-2013-11-12.sp279">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Pavlišič ima postopkovno, izvolite.</p>
            </sp>
            <sp xml:id="SDZ6-Izredna-47-2013-11-12.sp280">

               <speaker>MARKO PAVLIŠIČ (PS DL):</speaker>

               <p>Hvala.</p>
               <p>Z vsem spoštovanjem do gospe Vraničar, ki zelo dobro obvlada številke, ter tudi glede
               na to, kar je kolega Frangež povedal, bi jaz vseeno predlagal, da pridobimo v skladu
               s 73. členom Poslovnika mnenje Zakonodajno-pravne službe o tej situaciji. Imamo nek
               originalni zakon, Zakon o glavnem mestu, imamo neko uredbo, imamo spremembo tistega
               zakona, imamo veljavni ZIPRS in imamo ZIPRS v sprejemanju ter imamo amandma. In tukaj
               bi prosil, če bi lahko pridobili mnenje Zakonodajno-pravne službe o tem primeru, kaj
               potem velja in kaj ne, ko to naredimo? Hvala.</p>
            </sp>
            <sp xml:id="SDZ6-Izredna-47-2013-11-12.sp281">

               <speaker>PREDSEDNIK JANKO VEBER:</speaker>

               <p>Vaš proceduralni predlog bomo posredovali Zakonodajno-pravni službi.</p>
               <p>Replika, gospod Frangež.</p>
            </sp>
            <sp xml:id="SDZ6-Izredna-47-2013-11-12.sp282">

               <speaker>MATEVŽ FRANGEŽ (PS SD):</speaker>

               <p>V naši zakonodaji je določeno marsikaj, kar lahko ljudje, upokojenci, prejemniki
               socialnih transferjev, javni uslužbenci, podjetniki razumejo kot svoje pravice. Tudi
               lokalne skupnosti! Mimogrede, mi z Zakonom o izvrševanju proračuna del teh pravic
               suspendiramo oziroma vsaj določamo, da je zaradi javnofinančne situacije obseg
               dostopa do teh pravic nekoliko omejen. Recimo, da se ti transferji ne
               usklajujejo.</p>
               <p>Zato se ne sklicevati na to, da je nekaj po zakonu pravica Ljubljane. Soglašam, Maša
               Kociper, jaz sem bil med tistimi, ki smo glasovali za Zakon o glavnem mestu Republike
               Slovenije. Mimogrede, tega mi nihče v Mariboru ne pozabi očitati. Ko smo sprejemali
               ta zakon, je bil sprejet tudi dogovor, da bo Zakonu o glavnem mestu sledila tudi
               sprememba financiranja občin, ki bo regionalnim središčem, kakršno je recimo Maribor,
               sledila in priznala njihove regionalne funkcije, enako kot jih zdaj v državi z
               Zakonom o glavnem mestu priznavamo prestolnici. To se do danes, spoštovana gospa
               Kociper, ni zgodilo. Jaz nisem vzel Ljubljani enega samega centa sredstev. Menim pa,
               da v situacij, ko objektivno iz razumljivih okoliščin stabiliziramo prihodke lokalnih
               skupnosti, vsaj na obstoječi ravni, ne moremo ravnati drugače v primeru Ljubljane, ne
               moremo ravnati drugače. Ne gre za sovraštvo do Ljubljane, gre za to, da se naredijo
               pravične rešitve, ki imajo enake vatle za vse.</p>
               <p>Še nekaj bi poudaril, ko bo Ljubljana imela 18 % stopnjo brezposelnosti in bo veljala
               po Zakonu o skladnem regionalnem razvoju za problemsko področje, bo zaprosila za
               ustrezno pomoč države. Maribor tega ni zaprosil zaradi tega, ker pričakuje dobro
               voljo vlade Alenke Bratušek, ki jo podpiram tudi jaz, ampak zato, ker mu to pravico
               daje Zakon o skladnem regionalnem razvoju. Zato je ta država dodelila Mariboru
               posebno regionalno pomoč, ne zaradi dobre volje, takšne ali drugačne vlade, ampak
               zato, ker gre za prizadeto gospodarsko in socialno področje, ki potrebuje posebno
               razvojno pomoč države.</p>
            </sp>
            <sp xml:id="SDZ6-Izredna-47-2013-11-12.sp283">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Postopkovno, gospod Han, izvolite.</p>
            </sp>
            <sp xml:id="SDZ6-Izredna-47-2013-11-12.sp284">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Za nami so naporni dnevi, pa pred nami tudi. Zato v imenu poslanske skupine zaradi
               tega neljubega dogodka prosim za polurno pavzo za posvetovanje v poslanski skupini.
               Upam, da ne bo uspelo kolegom nasproti mene zavoljo tega problema, ki ga bo ta
               koalicija brez problema rešila, te koalicije na koncu razčleniti tako, da ne bomo
               sprejeli tistega, kar je najbolj pomembno za to državo. Umirite se. Predlagam pol ure
               pavze, predsednik.</p>
            </sp>
            <sp xml:id="SDZ6-Izredna-47-2013-11-12.sp285">

               <speaker>PREDSEDNIK JANKO VEBER:</speaker>

               <p>Glede predloga za polurno pavzo za posvet v poslanskih skupinah predlagam, da bi
               imeli to pavzo še preden končamo razpravo. In sicer zato, ker je možno še pred
               zaključkom razprave sprejeti odločitev glede vlaganja amandmajev. Ko pa zaključim
               razpravo, tega ni mogoče več urediti.</p>
               <p>Imamo pa kar nekaj prijavljenih k razpravi, predlagam, da se opravi ta razprava.</p>
               <p>Gospod Jani Möderndorfer, izvolite.</p>
            </sp>
            <sp xml:id="SDZ6-Izredna-47-2013-11-12.sp286">

               <speaker>JANI MÖDERNDORFER (PS PS):</speaker>

               <p>Proceduralno bi razpravljal. Predlagam, da podprete predlog in odredite odmor zavoljo
               dela v Državnem zboru. Hvala.</p>
            </sp>
            <sp xml:id="SDZ6-Izredna-47-2013-11-12.sp287">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Prekinjam sejo in jo bomo nadaljevali ob 19. 25.</p>
               <p>(Seja je bila prekinjena ob 18.57 in se je nadaljevala ob 19.26.)</p>
            </sp>
            <sp xml:id="SDZ6-Izredna-47-2013-11-12.sp288">

               <speaker>PREDSEDNIK JANKO VEBER:</speaker>

               <p>Spoštovane poslanke in poslanci.</p>
               <p>Želim vas obvestiti, da potrebuje tudi Zakonodajno-pravna služba nekaj več časa za
               pripravo mnenja, kot je bilo predlagano v proceduralnem predlogu. Zato bomo sejo
               nadaljevali ob 20. uri. Hvala.</p>
               <p>(Seja je bila prekinjena ob 19.26 in se je nadaljevala ob 20. uri.)</p>
            </sp>
            <sp xml:id="SDZ6-Izredna-47-2013-11-12.sp289">

               <speaker>PREDSEDNIK JANKO VEBER:</speaker>

               <p>Spoštovane kolegice in kolegi, nadaljujemo z delom in razpravo.</p>
               <p>Gospod Tanko, izvolite, postopkovno.</p>
            </sp>
            <sp xml:id="SDZ6-Izredna-47-2013-11-12.sp290">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>V prekinitvi ste zaprosili za mnenje Zakonodajno-pravne službe. Potem ste prekinitev
               podaljšali za pol ure zato, da bomo dobili mnenje Zakonodajno-pravne službe. Zdaj me
               zanima, kaj je z mnenjem Zakonodajno-pravne službe. Ali bo to mnenje ustno, pisno?
               Ker očitno je od mnenja Zakonodajno-pravne službe zelo odvisna tudi razprava v
               koaliciji. Koalicija je to predlagala in zahtevala. In bi res prosil za informacijo.
            </p>
            </sp>
            <sp xml:id="SDZ6-Izredna-47-2013-11-12.sp291">

               <speaker>PREDSEDNIK JANKO VEBER:</speaker>

               <p>Lahko vam zaupam, da sem nameraval omogočiti razpravo tistim, ki so prijavljeni k
               razpravi. Če ne bo želje po razpravi, bi prekinili sejo do jutri do 10. ure, kajti v
               tako kratkem času enostavno ni bilo možno vsega pripraviti. Lahko nadaljujemo z
               razpravo.</p>
               <p>Besedo dajem gospodu Janiju Möderndorferju.</p>
            </sp>
            <sp xml:id="SDZ6-Izredna-47-2013-11-12.sp292">

               <speaker>JANI MÖDERNDORFER (PS PS):</speaker>

               <p>Hvala lepa, predsednik.</p>
               <p>Ob današnji razpravi glede ZIPRS-a in pri predstavitvi uvodnih predstavitev mnenj
               poslanskih skupin lahko ugotovim, da je bilo praktično skorajda skupno mnenje vseh
               poslancev in poslank, da je ZIPRS pravzaprav tehnični akt, izvedbeni akt. S tem so se
               strinjali tako predstavniki opozicije kot koalicije. Moram reči, da je bila ena
               najbolj sočnih primerjav tako na Odboru za finance kot tudi danes v Državnem zboru
               izjava gospoda Presečnika, da je ZIPRS postal akt, kamor pravzaprav dajemo tisto, kar
               pravzaprav ne vemo, kam naj damo. To se pravi, kot neke vrste odpadke. In s tem se
               popolnoma strinjam. Še posebej se strinjam, ko govorimo točno o temu amandmaju, o
               katerem danes teče razprava. Moram vas spomniti, da se je ta odpadek zgodil z vlado
               Janeza Janše, v kateri koaliciji ste bili vi, in vaša vlada je zlorabila ta tehnični
               ZIPRS, da je dala tja notri kar naenkrat takšen amandma, ki se zdaj ponovno ponavlja,
               da bi se znašel v tem ZIPRS-u. Še posebej zato, ker imamo v obstoječi zakonodaji
               zakone, ki urejajo ta vprašanja. Lahko rečem, kadar govorimo o občinah na splošno in
               o njihovem financiranju, imamo Zakon o financiranju občin, kjer bi lahko vsa
               vprašanja glede njihovega financiranja rešili. Tam, v temu zakonu. Istočasno, kadar
               govorimo o nalogah na podlagi Zakona o glavnem mestu Republike Slovenije, imamo zopet
               tam zakon in vso podlago, da tam urejamo te stvari, na kakšen način in kako
               financirati te naloge. Boleče pa je, to pa mi verjemite, kadar koli se pogovarjamo o
               slovenskih občinah, da delamo primerjave med občinami, ki se imenujejo mestne; med
               občinami, ki izpolnjujejo vse pogoje, da so bile ustanovljene tako, kot jih zakon
               predvideva; in med občinami, ki teh pogojev niso izpolnjevale, pa so bile kljub temu
               ustanovljene; med občinami, ki so uspešne; med občinami, ki so manj uspešne; med
               občinami, ki so zelo zadolžene, in med občinami, ki niso zadolžene. Skratka, lahko bi
               našteval do jutri zjutraj vse možne razlike. Ampak en skupen imenovalec pa je
               zagotovo, ena občina se ne more primerjati s katero koli drugo občino. Ne govorim o
               mestni občini Ljubljana, ampak govorim o vsakokratni občini. Ptuj se ne more
               primerjati s Celjem, Celje se ne more primerjati s Kranjem, Kranj se ne more
               primerjati z Mariborom, Maribor se ne more primerjati z Ljutomerom in tako naprej. In
               zato je ta diskusija in debata, kdo je čigav in kdo na kakšen mlin pelje, res smešna,
               še posebej kadar se pogovarjamo, da bomo ta vprašanja in razmerja reševali znotraj
               ZIPRS-a.</p>
               <p>Vsa razmišljanja v tej smeri, kako je prav, kako se en amandma odpre zato, da bomo
               rešili s tem ključno vlogo in rešili vse probleme slovenskih občin, so zmotna. Danes
               smo slišali v razpravi, da so bile v preteklosti dane obljube, in vsi dobro veste, da
               je bilo v slovenskih občinah ničkoliko diskusij in debat ter tudi poskusov, da se
               rešijo ti problemi, tudi z ustanovitvijo pokrajin, tudi s premeščanjem določenih
               inštitucij v določene kraje, da bi lahko na ta način poskušali rešiti probleme; pa
               jih v resnici ne bomo. Tudi če bomo decentralizirali na prafaktorje vse občine in jih
               pomešali med seboj, tega problema ne bomo rešili.</p>
               <p>Namreč v Mestni občini Ljubljana se nahajajo vse tegobe in težave, ki se omenjajo v
               ostalih občinah. V mestni občini imamo tudi kmete, upokojence, študente, delavce –
               skratka vse vrste segmentov družbe, ki obstajajo v vsaki občini. In danes
               razpravljati o teh razlikah je na nek način res nedostojno, pa ne samo do mestne
               občine, ampak do vseh občin. Do vseh občin je nedostojno, da se pogovarjamo na takšen
               način, kajti to, kar se danes poskuša pripeljati in nekako uzakoniti znotraj ZIPRS-a,
               ta odnos do Mestne občine Ljubljana, se po drugi strani poskuša</p>
               <p>delati tudi z vsemi ostalimi občinami. Mislim, da je prav in čas, da tudi ta Državni
               zbor da – ne samo tej vladi, vsakokratni vladi – zelo jasno sporočilo. Stvari se naj
               urejajo tam, kjer je to mesto; in vsako področje ima za to svoj zakon, kjer se
               sistemsko urejajo vse stvari, tudi v okviru občin. Mislim, da je prav, da v tem duhu
               tudi razmišljamo ob tem, ko bomo glasovali in odločali o tem amandmaju. Lahko rečem,
               da so vsi v preteklosti tako zgubljali, kot pridobivali. Izgubljali in pridobivali –
               z enim samim ciljem. Poslanci in poslanke znamo venomer ponavljati, kako pomemben je
               vsak človek, mali človek v občinah, kjer živijo, ni važno, kje to je. Kar pa se
               dogaja v tem Državnem zboru zadnjih nekaj let, spodbujanje posebnih razlik zato, da
               bi vzpostavili in našli nekega krivca samo zato, da bi prišli do svojega lastnega
               izplena. Mislim, da je čas, da v tem Državnem zboru poslanci in poslanke to nehamo
               delati. Govorim namenoma o množini in vmešam tudi sebe, da ne bo pomote.</p>
               <p>Če je ZIPRS res tehnični zakon, potem ta amandma ne sodi v ta zakon. Hvala.</p>
            </sp>
            <sp xml:id="SDZ6-Izredna-47-2013-11-12.sp293">

               <speaker>PREDSEDNIK JANKO VEBER:</speaker>

               <p>Hvala tudi vam. Naslednji bo imel besedo gospod Jakob Presečnik. Izvolite.</p>
            </sp>
            <sp xml:id="SDZ6-Izredna-47-2013-11-12.sp294">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik.</p>
               <p>Jaz sem zadnjič kar precejkrat razpravljal v soboto na seji Odbora za finance, vendar
               ne v zvezi z Ljubljano, zaradi tega je obtožba, ki mi jo je dal kolega Möderndorfer,
               malo iz trte zvita. Jaz sem danes to primerjavo dal v zvezi s 15.a členom, za
               katerega je sam minister rekel – jaz sem ga tako razumel – da je lahko v zakonu v
               ZIPRS, ampak ne pomaga nič in se po vsej verjetnosti tudi ne bo nič uporabljal. Če bi
               bil gospod Möderndorfer v soboto cel dan na seji, ne samo takrat, ko se je govorilo o
               Ljubljani, bi to zagotovo opazil.</p>
               <p>Kar se tiče teh dveh amandmajev. Jaz že v soboto nisem govoril o Ljubljani in tudi
               danes ne mislim govoriti o Ljubljani, govoril pa bom, če mi dovolite nekaj stavkov, o
               občinah in o financiranju občin.</p>
               <p>45. člen določa zmanjšano povprečnino za leto 2015. To pomeni pri financiranju občin
               za leto 2015 – in tak amandma smo dali na odboru in sedaj, pa ne samo mi, tri
               poslanske skupine – to pomeni 22,7 milijona evrov za občine manj. To je, kar se tiče
               45. člena. Saj verjetno lahko razpravljamo o obeh členih, tudi o 46. členu, kjer
               predlagamo, da se drugi odstavek 46. člena popravi. Tam, kjer piše: ne glede na drugi
               odstavek 21. člena Zakon o financiranju občin ena, se v letu 2015 del sredstev za
               sofinanciranje investicij občinam zagotavlja v višini 2 % skupne primerne porabe
               občin. Občinam sta bila resnici na ljubo z ZUJF že odvzeta 2 % in zdaj jemljemo,
               jemljete še dodatna 2 %.</p>
               <p>Naš predlog je samo ta, da se vrne na tisti procent, na katerem so občine pristale po
               ZUJF. Prej je kolegica Maša Kociper rekla tudi v zvezi s tem enemu od kolegov iz
               koalicije približno takole: "Kaj bi pa vi storili, če bi vaši občini, katerikoli
               občini, odvzeli 25 %?" Glede na 46. člen in rešitev po 46. členu, jaz imam podatke od
               Združenja občin Slovenije, ne od kake posamezne občine, kaj šele od tiste občine, od
               koder jaz prihajam. Po teh podatkih občina, po vrsti jih imam napisane, bi občina
               Solčava izgubila 23,06 %. Ali ni to približno četrtina? Skoraj 25 %, približno
               četrtina vseh prihodkov. Občina Bovec – 19,43 % vseh prihodkov manj, Občina Osilnica
               – 17,14 % manj, Občina Loški Potok – 15,63 %. O tem govorim in zaradi tega smo dali
               amandma k 46. členu, ker ugotavljamo, da so po ZIPRS-u, včasih smo rekli po ZIPro-tu,
               da so oškodovane tiste občine, ki imajo na sorazmerno velikem teritoriju malo število
               prebivalcev, po domače pomeni bolj redko poseljene občine. Nič nisem uporabljal, ne
               Ljubljane, ne mestnih občin, ne drugih občin, ker imamo tudi gosto naseljene občine,
               ki niso niti mestne, niti glavna mesta, niti nič. Zaradi tega predlagam vsem, da še
               enkrat razmislimo, da se zavemo, kaj pomeni zmanjšane povprečnine za leto 2015 in kaj
               pomeni določilo drugega odstavka 46. člena. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp295">

               <speaker>PREDSEDNIK JANKO VEBER:</speaker>

               <p>Repliko ima gospod Horvat.</p>
            </sp>
            <sp xml:id="SDZ6-Izredna-47-2013-11-12.sp296">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Moram replicirati kolegu Janiju Möderndorferju, ker je rekel, da amandma Nove
               Slovenije k 45. členu ne sodi sem, ker je ZIPRS 2014/2015 tehnični zakon. Mi smo
               vložili amandma na 45. člen tega zakona. Kaj je zdaj tukaj narobe, zakaj ne sodi sem?
               Če sem vas jaz prav razumel. Hvala lepa.</p>
            </sp>
            <sp xml:id="SDZ6-Izredna-47-2013-11-12.sp297">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednja ima besedo gospa Sonja Ramšak.</p>
            </sp>
            <sp xml:id="SDZ6-Izredna-47-2013-11-12.sp298">

               <speaker>SONJA RAMŠAK (PS SDS):</speaker>

               <p>Hvala lepa za besedo.</p>
               <p>Prav je, da se oglasimo k amandmaju. Pozitivna Slovenija oziroma koalicija zelo dobro
               ve, tudi s samega Odbora za finance, zakaj je Slovenska demokratska stranka
               predlagala amandma v takšni obliki. V Slovenski demokratski stranki menimo, da se na
               podlagi ZIPro 2014/2015 dejansko uresničuje dogovor, ki ga je sklenila Vlada
               Republike Slovenije z Mestno občino Ljubljana. Gospod Möderndorfer je sicer govoril v
               uvodu, da zavajamo javnost in govorimo o nekem dogovoru, ki ga ni bilo. Vendar pa se
               je zgodil sestanek 23. 7. 2013. Četrti sklep jasno govori o tem, da se bo septembra
               sestala delovna skupina Ministrstva za finance in Mestne občine Ljubljana na temo
               Zakona o izvrševanju proračuna Republike Slovenije za leto 2013 in 2014. In MOL
               predlaga črtanje drugega odstavka 45. člena ZIPro 2013/2014, ki Mestni občini
               Ljubljana znižuje predvsem dohodnine. Jaz ne morem biti tiho, tako kot nekateri
               rečejo, da ne bom govorila o Ljubljani. Res je, da v samem zapisniku z dne 9. 9. 2013
               tega sklepa ni več. Ampak v osnutku je, kar pomeni, da ste se na tem sestanku o tem
               pogovarjali. In da ste uresničili v samem zakonu. Gospa Vraničar, vi ste tudi bila na
               tem sestanku. Vidim, da odkimavate, ampak verjetno je bilo v osnutku zapisano nekaj,
               kar ne odgovarja koaliciji in tudi Vladi ne. Slovenska demokratska stranka je tudi na
               Odboru za notranje zadeve opozorila ravno na ta sklep in smo rekli, da samo čakamo,
               kdaj bomo videli tudi realizacijo. Sedaj lahko vidimo, da se je to zgodilo v Zakonu o
               izvrševanju proračuna Republike Slovenije za leto 2014 in 2015.</p>
               <p>Naj se navežem še na ostalo razpravo in se odmaknem od Mestne občine Ljubljana in
               glavnega mesta. Prav je, da opozorimo na to, da so vse ostale občine – ne samo
               mestne, ampak tudi vse ostale manjše občine – v odnosu do Mestne občine Ljubljana, pa
               zanemarimo to, da gre za glavno mesto, v deprivilegiranem položaju. Vsi dobro veste,
               da je v lanskem letu prišlo do dogovora med Vlado Republike Slovenije in občinami,
               kjer je bilo občinam po dogovoru odvzeto 200 milijonov evrov sredstev, s tem da je
               bilo v dogovoru tudi dogovorjeno, da bodo naloge, ki so naložene občinam, zmanjšane v
               obsegu 10 %. Vendar ta del dogovora ni bil sprejet, 200 milijonov pa se je vzelo
               občinam. In s tem amandmajem k 54. členu ZIPro 2014/2015 želimo vzpostaviti
               ravnotežje med vsemi občinami. Če pogledate povprečnino, bo Ljubljana izgubila 0,99
               evra na prebivalca, medtem ko bo Solčava 1,79 evra na prebivalca. To je ogromna
               razlika in s tem še povečujemo razlike med razvitimi občinami oziroma občinami, ki so
               na podeželju in nimajo takšnih možnosti, kot jih ima Mestna občina Ljubljana.
               Predlagam, da se koalicija dogovori, pogovori. Mislim, da se bomo lažje odločali, ko
               bo predstavnica Zakonodajno-pravne službe svoje mnenje.Hvala lepa.</p>
            </sp>
            <sp xml:id="SDZ6-Izredna-47-2013-11-12.sp299">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ker ste dobili besedo vsi, ki ste bili prijavljeni. V vmesnem času se nam je
               pridružila tudi namestnica vodje Zakonodajno-pravne službe gospa Nataša Voršič, ki ji
               dajem besedo, da poskuša podati njihovo mnenje glede proceduralnega predloga, ki je
               bil podan s strani gospoda Pavlišiča.</p>
               <p>Izvolite, gospa Voršič.</p>
            </sp>
            <sp xml:id="SDZ6-Izredna-47-2013-11-12.sp300">

               <speaker>NATAŠA VORŠIČ:</speaker>

               <p>Hvala za besedo. Spoštovane poslanke in poslanci.</p>
               <p>Glede 45. člena Zakona o izvrševanju proračuna je naše mnenje, da, če drugega
               odstavka 45. člena, kot ga določa veljavni Zakon o izvrševanju proračuna in kot
               določa predlagani amandma, ni, v celoti veljajo določbe Zakona o glavnem mestu
               Republike Slovenije. In sicer 6.a in 6.b člen. Kakšna je finančna razlika, pa ni
               pravno vprašanje, na katerega bi lahko odgovorili. Hvala.</p>
            </sp>
            <sp xml:id="SDZ6-Izredna-47-2013-11-12.sp301">

               <speaker>PREDSEDNIK JANKO VEBER:</speaker>

               <p>Hvala za ta pojasnila.</p>
               <p>Če dovolite, bi v tem trenutku tudi prekinil sejo. Prekinjam razpravo o 45. členu in
               vloženih amandmajih ter prekinjam 16. točko dnevnega reda.</p>
               <p>S tem prekinjam tudi 47. izredno sejo zbora, ki jo bomo nadaljevali jutri, 13.
               novembra 2013, ob 10. uri. Hvala in lahko noč. <title>(SEJA JE BILA PREKINJENA 12.
                  NOVEMBRA 2013 OB 20.21.) </title>
               </p>
            </sp>
         </div>
      </body>
   </text>
</TEI>
