<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-07-2012-10-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|DD76D8FECC882CAAC1257AD2004288BC</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=DD76D8FECC882CAAC1257AD2004288BC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-07-2012-10-25.DZ" n="07">
               <name>Redna</name>
               <date when="2012-10-25"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-07-2012-10-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 7. seje</stage>
            <stage type="chairman">Sejo so vodili predsednik Državnega zbora dr. Gregor Virant ter podpredsedniki
            Renata Brunskole, Jakob Presečnik in Romana Tomc.</stage>
            <stage type="time">Seja se je začela ob 9. uri. </stage>
            <sp xml:id="SDZ6-Redna-07-2012-10-25.sp1">
               <speaker>PREDSEDNIK DR. GREGOR VIRANT:</speaker>
               <p>Spoštovane kolegice in kolegi!</p>
               <p>Nadaljujemo 7. redno sejo. Današnje seje se ne morejo udeležiti naslednji kolegi:
               Borut Pahor, mag. Dejan Židan in Roman Jakič. Lepo pozdravljeni!</p>
               <p>Prehajamo na <title xml:id="SDZ6-Redna-07-2012-10-25.title1">5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O MEDNARODNI ZAŠČITI PO SKRAJŠANEM POSTOPKU.</title>
               </p>
               <p>Predlog jev obravnavo Državnemu zboru predložila Vlada. Za dopolnilno obrazložitev
               predloga zakona dajem sedaj besedo državnemu sekretarju mag. Robertu Maroltu.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-25.sp2">
               <speaker>MAG. ROBERT MAROLT:</speaker>
               <p>Hvala za besedo, gospod predsednik. Spoštovane poslanke, spoštovani poslanci!</p>
               <p>Namen predlagane novele Zakona o mednarodni zaščiti je njena dopolnitev s prenosom
               neobvezne določbe Direktive 2005/85/ ES, na podlagi katere bi se v nacionalni
               zakonodaji vzpostavila podlaga za ugotavljanje starosti mladoletnikov brez spremstva
               v primeru doma v dejansko starost. Razlogov za ukinitev brezplačne pravne pomoči na
               prvi stopnji je več. Bistveni razlogi, na katerih temelji predlog omejitve brezplačne
               pravne pomoči in podpore svetovalcev za begunce v postopkih sodnega varstva na
               Upravnem sodišču in na Vrhovnem sodišču Republike Slovenije v postopkih mednarodne
               zaščite, so predvsem obstoječi projekti, ki jih že sedaj izvajajo nevladne
               organizacije in so sofinancirane iz Evropskega sklada za begunce in proračuna
               Republike Slovenije. Pomembno je tudi dejstvo, da si želimo, da nevladne organizacije
               ostanejo prisotne v azilnem domu in da še naprej izvajajo pravno svetovanje in
               informiranje prosilcev, ki se je do sedaj izkazalo kot zelo kvalitetno in učinkovito
               oziroma bolj primerno kot pa še dodatno preko svetovalcev za begunce. Ne nazadnje pa
               je razlog za ta predlog tudi v javnofinančni situaciji v naši državi. Zakon o
               mednarodni zaščiti se spreminja in dopolnjuje tudi zaradi razjasnitve medresorskih
               pristojnosti pri izvajanju nekaterih določb in obstoječe zakonsko besedilo ustrezno
               redakcijsko popravlja. Z novelo zakona se uvaja možnost odreditve zdravniškega
               pregleda za določitev starosti mladoletnika brez spremstva. Predlog rešitve sledi
               določbam postopkovne direktive, ki v petem odstavku 17. člena določa postopek
               ugotovitve starosti mladoletnika brez spremstva. Ker se od leta 2010 občutno povečuje
               število prosilcev za mednarodno zaščito, ki trdijo, da so mladoletniki brez
               spremstva, ob tem pa ne posedujejo nikakršnih dokumentov, ki bi potrjevali njihovo
               starost, njihovo mladoletnost, se uvaja postopek določitve starosti mladoletnikov
               brez spremstva. S predlogom novele zakona se torej uvaja postopek ugotovitve starosti
               prosilcev, ki ob podaji zatrjujejo, da so mladoletniki brez spremstva, kar imajo
               uvedeno čisto vse druge države članice Evropske unije razen Slovenije in Grčije.
               Poudariti velja, da se bo postopek določitve starosti z zdravniškim pregledom odredil
               zgolj in izključno v primerih, ko obstaja dvom o dejanski starosti prosilca. Obenem
               poudarjamo, da se s tem predlogom ne določa konkretni način, konkretne metode
               določitve starosti, ampak se zgolj določa, da se opravi zdravniški pregled. S kakšno
               metodo in po kakšnih standardih bo starost določena, je stvar izvedenca in njegove
               etike, torej izključno na strokovnem nivoju, pri čemer morata za izvedbo postopka
               podati soglasje tako mladoletnik kot tudi njegov zakoniti zastopnik.</p>
               <p>S sprejetima amandmajema na matičnem Odboru za notranje zadeve so vključena nekatera
               odprta vprašanja nevladnih organizacij in prav tako nekatere pripombe
               Zakonodajno-pravne službe Državnega zbora.</p>
               <p>Spoštovane poslanke in spoštovani poslanci! Predlagamo, da sprejmete predmetno novelo
               Zakona o mednarodni zaščiti. Hvala lepa.</p>
            </sp>
            <sp xml:id="SDZ6-Redna-07-2012-10-25.sp3">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Predlog zakona je kot matično delovno telo obravnaval Odbor za notranje zadeve.
               Poročevalke oziroma predsednice gospe Maše Kociper, kot vidim, ni v dvorani, zato jo
               bomo preskočili.</p>
               <p>Sledi predstavitev stališč poslanskih skupin. Najprej ima besedo v imenu Poslanske
               skupine DeSUS gospod Ivan Hršak.</p>
            </sp>
            <sp xml:id="SDZ6-Redna-07-2012-10-25.sp4">
               <speaker>IVAN HRŠAK (PS DeSUS):</speaker>
               <p>Hvala za besedo, gospod predsednik. Lep pozdrav vsem!</p>
               <p>Predstavil bom stališče Poslanske skupine DeSUS glede Predloga zakona o spremembah in
               dopolnitvah Zakona o mednarodni zaščiti. Otroci brez spremstva so ena najbolj
               ranljivih skupin v Evropi, saj so poleg tega, da so zapustili svojo matično državo,
               prikrajšani za pomoč, varstvo in zaščito s strani staršev ali drugih skrbnikov.
               Republika Slovenija je za večino otrok brez spremstva tranzitna država, ki jo
               zapustijo kmalu po prihodu in nadaljujejo svojo pot v države severne in zahodne
               Evrope. Razlogi, zakaj zapustijo svojo državo, so različni: zaradi velike revščine in
               pomanjkanja, nezmožnosti najti delo in se šolati, vojaških spopadov, preganjanja,
               življenjske ogroženosti in drugih razlogov.</p>
               <p>Prihodi mladoletnikov brez spremstva iz tretjih držav niso začasen pojav, temveč
               dolgoročna značilnost migracijskih tokov v Evropski uniji. Lani je za mednarodno
               zaščito v Sloveniji zaprosilo 358 ljudi, v prvih 6 mesecih letošnjega leta pa že 104
               ljudje. Že vse od sredine leta 2010 v Republiki Sloveniji beležimo povečano število
               prosilcev za mednarodno zaščito, ki trdijo, da so mladoletniki brez spremstva.</p>
               <p>Predlog zakona o spremembah in dopolnitvah Zakona o mednarodni zaščiti uveljavlja
               mehanizem ugotavljanja dejanske starosti prosilcev za mednarodno zaščito, ki trdijo,
               da so mladoletni. V Poslanski skupini DeSUS menimo, da je predlagana rešitev dobra in
               primerna razmeram, saj pri veliki večini prosilcev obstaja dvom v njihovo dejansko
               starost, pri čemer pa je še posebej problematično dejstvo, da le redki posedujejo
               listinske dokaze, s katerimi bi lahko dokazali svoje osebne podatke. Poleg tega je
               Slovenija ena redkih držav članic Evropske unije, ki doslej niso poznale možnosti
               odredbe pregleda za določitev starosti mladoletnika brez spremstva v primeru dvoma v
               njegovo dejansko starost. Vzroki, zakaj odrasli trdijo, da so mlajši od 18 let, so
               očitni. Mladoletniki brez spremstva se namreč uvrščajo med ranljive kategorije oseb,
               ki jim je treba zagotoviti primeren sprejem, nego in obravnavo, dodeljen pa jim je
               tudi zakoniti zastopnik. V praksi je to do sedaj pomenilo, da so se v nastanitvene
               prostore, namenjene mladoletnikom brez spremstva, nameščali tudi odrasli, s čimer je
               obstajala večja možnost škodljivega vpliva na razvoj in varnost tistih prosilcev, ki
               dejansko so mladoletniki brez spremstva, ter nevarnost trgovine z ljudmi. Ob tem ne
               gre prezreti tudi dejstva, da lahko mladoletnost prosilcev brez spremstva vpliva tudi
               na samo vsebinsko odločitev o prošnji za mednarodno zaščito.</p>
               <p>Predlog zakona sicer ukinja pravico do brezplačne pravne pomoči in podpore svetovalca
               za begunce v postopku na prvi stopnji. Razlog za ukinitev brezplačne pravne pomoči je
               tehten – javnofinančno stanje države, hkrati pa bo prosilcem za mednarodno zaščito še
               naprej zagotovljena pravna pomoč nevladnih organizacij, ki so v azilnem domu
               vsakodnevno prisotne, zato verjamemo, da se njihov položaj s tem ne bo poslabšal.</p>
               <p>V Poslanski skupini DeSUS bomo predlog zakona podprli. Hvala.</p>
            </sp>
            <sp xml:id="SDZ6-Redna-07-2012-10-25.sp5">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Nove Slovenije ima besedo gospa Iva Dimic.</p>
            </sp>
            <sp xml:id="SDZ6-Redna-07-2012-10-25.sp6">
               <speaker>IVA DIMIC (PS NSi):</speaker>
               <p>Hvala za besedo. Spoštovani!</p>
               <p>Po konvenciji o statusu beguncev se šteje za begunca oseba, ki je zapustila ozemlje
               svoje matične države, se pravi države izvora, zaradi utemeljenega strahu, da je
               zaradi svoje rase, vere, narodnostne pripadnosti, pripadnosti določeni družbeni
               skupini ali določenem političnem prepričanju v resni nevarnosti in jo država izvora
               pri tem ne more ali noče zavarovati. Taka oseba potrebuje in si zasluži zaščito.
               Skladno s to konvencijo tem osebam nudi zaščito tudi Republika Slovenija z Zakonom o
               mednarodni zaščiti. Tem osebam so s tem zakonom zagotovljene številne pravice, kot so
               informacije, potrebne za lažjo vključitev v slovensko družbo, nastanitev v
               nastanitvenih centrih oziroma v azilnem domu, denarno nadomestilo za zasebno
               nastanitev, zdravstveno varstvo, tečaji slovenske jezika, programi pomoči pri
               integraciji, enkratna državna pomoč in še bi lahko naštevali.</p>
               <p>Zakon o mednarodni zaščiti je do sedaj zagotavljal vsem prosilcem tudi brezplačno
               pravno pomoč v celotnem postopku pridobivanja zaščite, torej že pri sami vložitvi
               prošnje za mednarodno zaščito, ki jo prosilec vloži ob prisotnosti ustreznega
               prevajalca oziroma tolmača. Slovenija v sedanjem času nima večjega priliva beguncev v
               primerjavi z 90. leti, ko je bila begunska problematika zelo pereča predvsem zaradi
               vojne v Bosni in Hercegovini. V zadnjih letih je bilo vloženih letno od 200 do 300
               prošenj, medtem ko je ugodno rešenih prošenj komaj kakšnih 10 % ali celo manj. Večji
               del vloženih prošenj je bil torej zavrnjen, kljub temu da so prosilci imeli urejeno
               brezplačno pravno pomoč tekom celega postopka. Oženje pravice do brezplačne pravne
               pomoči je tako logično, po drugi strani pa bodo te oblike pravne pomoči še vedno
               zagotovljene tistim prosilcem, ki so dejansko upravičeni do pridobitve statusa
               begunca oziroma osebe z mednarodno zaščito in bodo tak status uveljavljali v
               postopkih pred sodišči. Poudarjamo, da imajo pri obravnavi problematike beguncev
               veliko vlogo mednarodne organizacije, zlasti Visoki komisariat Združenih narodov za
               begunce in nevladne organizacije. V Sloveniji ima pomembno vlogo na tem področju
               begunske problematike Jezuitsko združenje za begunce. Ta organizacija zadnjih 10 let
               nudi pomoč vsem beguncem, ne glede na raso in veroizpoved, s posebnim poudarkom na
               pomoči posebej ranljivim skupinam – predvsem otrokom brez spremstva odraslih. Prav na
               omenjenem področju pa prihaja do zlorab. V zadnjih letih se je namreč podvojilo
               število prosilcev brez osebnih dokumentov in brez spremstva odraslih, ki trdijo, da
               so mladoletni, dejansko pa ni tako, saj se v postopkih večkrat izkaže, da so stari
               preko 30 let. Za ugotavljanje starosti prosilcev je zato potrebno sodelovanje
               izvedencev medicinske stroke. Naša zakonodaja te možnosti doslej ni imela urejene in
               je zato noveliranje zakona potrebno. Naloga zakonodajalca pa je, da uredi pravne
               podlage za preprečevanje tovrstnih zlorab na način, kot so take varovalke v sistem
               vgradile tudi ostale evropske države. Z noveliranjem tega zakona bomo še vedno
               ohranjali ustrezen nivo pravic beguncev z mednarodno zaščito v skladu z mednarodnimi
               konvencijami in evropskimi direktivami in omogočili, da bo zagotovljena pridobitev
               pravnega statusa begunca oziroma osebe z mednarodno zaščito tistim prosilcem, ki so
               do te pravice dejansko upravičeni.</p>
               <p>Poslanci Poslanske skupine Nove Slovenije bomo Predlog zakona o spremembah in
               dopolnitev Zakona o mednarodni zaščiti podprli.</p>
            </sp>
            <sp xml:id="SDZ6-Redna-07-2012-10-25.sp7">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Pozitivna Slovenija ima besedo gospa Tamara Vonta.</p>
            </sp>
            <sp xml:id="SDZ6-Redna-07-2012-10-25.sp8">
               <speaker>TAMARA VONTA (PS PS):</speaker>
               <p>Hvala lepa.</p>
               <p>Zakon o spremembah in dopolnitvah Zakona o mednarodni zaščiti je za Pozitivno
               Slovenijo sporen na treh točkah. Prvič. Uvedba podlage za ugotavljanje mladoletnosti
               brez spremstva. Drugič. Ukinitev brezplačne pravne pomoči in podpore svetovalcev za
               begunce v postopkih na prvi stopnji. In tretjič. Črtanje možnosti za vložitev prošnje
               za mednarodno zaščito na diplomatsko-konzularnih predstavništvih Slovenije v tretjih
               državah. Splošno rečeno, nasprotujemo predlogom, ki bodo najšibkejšim zmanjševali
               pravice, v eni točki pa celo s tem odpiramo široke možnosti zlorabe in kršitve
               osnovnih človekovih pravic. Posebej zaskrbljujoče je, ker predlagatelj zakona na
               pristojnem odboru ni predstavil nobenega pravega argumenta za tako spremembo. Pri
               ukinitvi pravne pomoči na prvi stopnji naj bi bil eden od razlogov varčevanje. Vsaj
               tako je bilo prvotno obrazloženo. Izračuni, ki temeljijo na predpostavkah, da bi za
               pomoč zaprosilo 350 azilantov, seveda ne držijo, saj nam številke kažejo, da število
               azilantov iz leta v leto upada in da je ta številka pravzaprav fantomska. Na
               konkretno vprašanje, zakaj v resnici Vlada ukinja pomoč na prvi stopnji, pa smo
               dobili odgovor, da gre za vsebinski razlog. To nalogo naj bi namreč odlično
               opravljale nevladne organizacije, je pojasnila državna sekretarka. Takšnih vsebinskih
               razlogov ne moremo sprejeti, saj se nevladne organizacije potegujejo za sredstva v
               posameznih projektih, ko je projekta konec, pa... Zaskrbljujoče je tudi mnenje
               Zakonodajno-pravne službe Državnega zbora, ki jih je koalicija očitno namerno
               spregledala, če povzamem le nekaj opozoril. Nenehno spreminjanje zakonodaje glede
               brezplačne pravne pomoči, je sporno z vidika enakosti pred zakonom. En zakon je to
               uvedel, drugi vzel, tretji spet ne, novela jo je dala, zdaj pa jo spet ukinjamo, in
               to v izjemno kratkem času. To kaže, da pravzaprav ne obstajajo neki razumni razlogi
               za taka dejanja in tudi v odločbi Ustavnega sodišča je zapisano, da gre za pravno
               izjemno zahtevne in zapletene postopke, še posebej pri mladoletnikih. Gre za posebej
               občutljivo skupino in ranljivo skupino, ne le med prosilci, ampak seveda na sploh, in
               otrokom naša ustava zagotavlja posebno ustavno varnost in varstvo. Ne nazadnje so
               prosilci za azil praviloma slabo izobraženi ljudje, pravdni postopki pa, kot rečeno,
               zapleteni. Ob tem, da na drugi stopnji, kjer Vlada brezplačno pravno pomoč ohranja,
               nimajo več pravice predlagati novih dokazov in dejstev. Brezplačna pravna pomoč je
               zato še posebej smiselna na prvi stopnji. O zdravniških pregledih oseb, pri katerih
               obstaja sum, da ne gre za mladoletnike, čeprav trdijo drugače, je zadeva še posebej
               problematična. O tem bomo več govorili tudi v razpravi, že zdaj pa naj opozorim, da
               so naši pomisleki tako zdravstveni kot pravni. Ne vemo, s kakšnimi metodami naj bi
               zdravniki to ugotavljali. V nekaterih evropskih državah so zdravniki tako
               ugotavljanje celo zavrnili. Zavrnili so torej nalogo, da naj opravljajo tako
               imenovano ugotavljanje starosti. Ob tem so metode tudi nezanesljive. Pri invazivnih
               metodah, kot je denimo rentgen, pa mora oseba dati soglasje, ki pa ni veljavno, če
               preiskovanca prej ne obvestimo, kaj takšen pregled za njega pomeni in kakšne
               posledice lahko prinaša. Tovrstni pregledi posegajo v človekovo telesno in duševno
               celovitost, kar je spet ustavna kategorija. Predlagani členi zato niso primerno
               opredeljeni, na kar je opozoril tudi urad varuhinje človekovih pravic. Zato v
               Pozitivni Sloveniji predlagani zakon odločno zavračamo. Njegov namen, kot kaže in kot
               smo slišali na pristojnem odboru, ni jasen niti predlagalcem, zaobšel je opozorila
               Zakonodajno-pravne službe, na nekaterih točkah pa se celo nevarno približuje temu, da
               bo povzročil posege z ustavo zagotovljenih pravic, in kar je najpomembneje, odreka
               pomoč najbolj ranljivim na stopnji, ki je zanje najpomembnejša. Hvala lepa.</p>
            </sp>
            <sp xml:id="SDZ6-Redna-07-2012-10-25.sp9">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Slovenske demokratske stranke ima besedo gospod Ivan
               Pišek.</p>
            </sp>
            <sp xml:id="SDZ6-Redna-07-2012-10-25.sp10">
               <speaker>IVAN PIŠEK (PS SDS):</speaker>
               <p>Hvala, predsednik. Lep pozdrav vsem skupaj, državni sekretar, poslanke in
               poslanci!</p>
               <p>Vlada je v Državni zbor podala predlog, da zaradi manj zahtevnih sprememb po hitrem
               postopku obravnava Predlog zakona o spremembah in dopolnitvah Zakona o mednarodni
               zaščiti. Namen predlaganega gradiva je dopolnitev zakona s prenosom neobvezne določbe
               Direktive 2005/85 za ugotavljanje starosti mladoletnikov brez spremstva v primeru
               dvoma v dejansko starost. Zaradi javnofinančne situacije se predlaga tudi ukinitev
               brezplačne pravne pomoči in podpore svetovalcev za begunce v postopkih na prvi
               stopnji. Predlaga se tudi črtanje možnosti z vložitev prošnje za mednarodno zaščito
               na diplomatsko-konzularnih predstavništvih Republike Slovenije v tretjih državah, s
               čimer se razbremenjuje pristojnost diplomatsko konzularne mreže v tretjih državah.
               Poleg tega glede na izkušnje obstoječe določbe v praksi sploh ni možno izvajati. V
               predlogu sprememb za uvedbo postopkov ugotavljanja starosti za mladoletnike brez
               spremstva se uvaja ta sprememba zato, ker se od leta 2010 občutno povečuje število
               prosilcev za mednarodno zaščito, ki trdijo, da so mladoletniki brez spremstva, ob tem
               pa ne posedujejo nikakršnih dokumentov, ki bi potrjevali njihovo starost, zato se
               uvaja ta določitev starosti z zdravniškim pregledom.</p>
               <p>Zakon v 15. členu mladoletnike brez spremstva uvršča med ranljive osebe s posebnimi
               potrebami, katerim je zagotovljena posebna nega, skrb in obravnava. Glede na
               garancije, ki jih imajo mladoletniki brez spremstva kot ranljiva kategorija oseb,
               položaj takega mladoletnika prinaša različne ugodnosti in dodatne obveznosti v
               primerjavi z obravnavo polnoletnih prosilcev za mednarodno zaščito. Glede na to, da v
               praksi v večini primerov obstaja dvom o dejanski starosti prosilca, saj ti prosilci
               že na prvi pogled delujejo starejši, kot sami zatrjujejo, se je do sedaj takšne
               prosilce ob odsotnosti ustreznih vzvodov za ugotavljanje dejanske starosti štelo za
               mladoletnike. S tem pa je bila največja škoda povzročena prav dejanskim
               mladoletnikom, saj so bili v nastanitvenih prostorih za mladoletnike brez spremstva
               tako nameščeni tudi odrasli, ki so zgolj zatrjevali, da so mladoletni.</p>
               <p>Glede na navedeno je s tem, da se kot mladoletniki brez spremstva obravnavajo tudi
               odrasli, ogroženo načele največje otrokove koristi. S predlogom se torej uvaja
               postopek ugotovitve starosti prosilcev, ki ob podaji vloge trdijo, da so mladoletniki
               brez spremstva. Poudariti pa velja, da se bo postopek določitve starosti z
               zdravniškim pregledom odredil zgolj v primerih, ko obstaja dvom o dejanski starosti.
               Zdravniški pregled za ugotovitev starosti domnevnega mladoletnika brez spremstva se
               lahko opravi le s privoljenjem mladoletnika in njegovega zakonitega zastopnika. Če
               bosta mladoletnik in njegov zakoniti zastopnik brez utemeljenih razlogov odklonila
               zdravniški pregled, se mladoletnik brez spremstva v nadaljnjem postopku obravnava kot
               polnoletna oseba. Kot utemeljeni razlogi za odklonitev zdravniškega pregleda se bodo
               šteli predvsem zdravstveni razlogi. Treba pa je izpostaviti tudi to, da se prošnja
               osebe, ki je prošnjo vložila kot mladoletnik brez spremstva in odklonila zdravniški
               pregled, ne sme zavrniti zgolj zaradi tega dejstva.</p>
               <p>Ob predlogu spremembe za ukinitev možnosti vložitve prošnje za mednarodno zaščito na
               diplomatsko-konzularnih predstavništvih v tretjih državah se predlaga črtanje
               možnosti za vložitev prošnje na DKP-jih Republike Slovenije v tretjih državah, s
               čimer se razbremenjuje pristojnost diplomatsko-konzularne mreže. Poleg tega glede na
               izkušnje obstoječe določbe praktično niti ni mogoče izvajati že sedaj.</p>
               <p>Možnost vložitve je izključno nacionalna praksa, ki nima podlage niti v drugih
               zakonodajnih aktih EU, zato je predlagatelj možnosti vložitve prošnje za mednarodno
               zaščito na DKP-jih preučil tudi primerjalno in je ugotovil, da te možnosti v svojih
               zakonodajah ne zagotavljajo na primer niti Nemčija, Finska, Velika Britanija in
               Češka. Švedska, recimo, jo ima, vendar so take prošnje avtomatsko zavrnjene.</p>
               <p>Statistika kaže, da leta 2005 ni bilo nobene prošnje, nobenega takšnega postopka.
               Leta 2006 so bili sproženi štirje v Skopju, 2007 eden v Zagrebu, 2008 eden v Zagrebu,
               2009 jih je bilo res sedem, 2010 nobeden, 2011 eden in tudi letos še nobeden. To tudi
               v praksi dokazuje, da po tovrstni pomoči ni povpraševanja in je izobraževanje
               zaposlenih na diplomatsko-konzularnih predstavništvih nepotreben strošek.</p>
               <p>V Slovenski demokratski stranki bomo predlog spremembe zakona o mednarodni zaščiti
               potrdili.</p>
            </sp>
            <sp xml:id="SDZ6-Redna-07-2012-10-25.sp11">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Socialnih demokratov ima besedo mag. Majda Potrata.</p>
            </sp>
            <sp xml:id="SDZ6-Redna-07-2012-10-25.sp12">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod predsednik. Spoštovani poslanke in poslanci!</p>
               <p>Naj uvodoma povem, da poslanke in poslanci Socialnih demokratov k temu zakonu vlagamo
               dva amandmaja, žal samo k tistemu, kar je bilo mogoče vložiti, se pravi, k
               zdravniškim pregledom, od sprejetja teh dveh amandmajev pa je tudi odvisno, kakšna bo
               naša končna odločitev, ki bo še toliko bolj negativna, se pravi nepodpora temu
               zakonu, kajti že prva odprava brezplačne pravne pomoči je za Socialne demokrate
               nesprejemljiva odločitev. Naj povem nekaj dejstev. Migracije so del sodobnega sveta.
               K sreči se nekateri za migracije lahko odločajo tako, da imajo vse pravne dokumente
               urejene in jih ne silijo v to razmere, nekateri pa se za migracije odločajo zaradi
               najrazličnejših nesprejemljivih življenjskih okoliščin. In ozaveščeni državljani in
               državljanke zagovarjamo tezo, da je tistim ljudem, ki so se ne po lastni krivdi
               znašli v nemogočih življenjskih razmerah, treba omogočiti čim lažjo pot za ureditev
               statusa. Zato smo doslej vedno zagovarjali take rešitve, ki so bile kdaj tudi
               drugačne od predlaganih s strani vlade, pa smo kot bodisi koalicijski ali opozicijski
               poslanci z amandmaji skušali doseči rešitev, ki gre v tej smeri, o kateri govorim.
               Pri tem se tudi ni mogoče opirati samo na slepo sledenje direktivam. Kaj ne slišimo v
               parlamentu tolikokrat, kako moramo biti suvereni, kako ne smemo slepo slediti? In
               danes odločamo o neobvezni določbi direktive, ki nalaga zdravniške preglede, če
               obstaja dvom o starosti osebe, ki se razglaša za mladoletno, gre torej za neobvezno
               določbo direktive. Torej argument, če ima velika večina držav vpeljan tak instrument,
               mi pa ne, ne more biti sprejemljiv, ker vsaka država sama zase določa civilizacijske
               norme. Te pa so take v Evropski uniji, da kadar je stopnja varovanja človekovih
               pravic višja od minimalnega standarda, ki je s strani evropskih institucij predpisan,
               obvelja nacionalna zakonodaja. Nacionalna zakonodaja se spreminja samo v tistih
               primerih, kadar je pod minimalnim standardom. In na to bi vas rada opozorila, ko se
               odločamo, ali je že sprejeto v tem zakonu, da bomo ukinili brezplačno pravno pomoč na
               prvi stopnji.</p>
               <p>Kaj lahko poslanke in poslanci naredimo, če hočemo, vam naj povem ob primeru
               spremembe novele zakona o mednarodni zaščiti iz leta 2010. Takrat je vlada tudi
               predlagala ukinitev brezplačne pravne pomoči. In to lahko preverite iz stališča
               predstavnice Ministrstva za notranje zadeve, kako mi je odgovarjala na vprašanje, ko
               sem o pogostem spreminjanju mednarodne zaščite in z njo zvezane zakonodaje opozarjala
               in spomnila na stališče varuhinje človekovih pravic, da to povzroča zelo veliko vrzel
               v pravni varnosti, če ne spoštujemo neke stalnosti, trdnosti v pravnem redu. In je
               takrat opozorila na to, da smo poslanci spremenili z amandmajem. No, vam bom tukaj iz
               magnetograma prebrala samo tisti odstavek Kornelije Marzel, to je namestnica varuha
               človekovih pravic, ki pravi, "potem pomislek varuha človekovih pravic glede ureditve
               brezplačne pravne pomoči. Mi menimo, da vsekakor bi morala biti brezplačna pravna
               pomoč za prosilce zagotovljena tudi na prvi stopnji. Mi smo v naši obrazložitvi
               navedli, da težišče postopka je ravno pred organi prve stopnje, gre za poseben
               upravni postopek, in menimo, da glede na znanje, na poznavanje tega postopka s strani
               javnih uslužbencev bi tu prosilci morali imeti zagotovljeno brezplačno pravno pomoč".
               Tako je menil tudi Visoki komisariat za begunce, ki nas je podpiral, in tudi nevladne
               organizacije. Socialni demokrati jih ne štejemo na leve in desne, ampak jih štejemo,
               da jih je treba upoštevati, ne glede na to, kakšne provenience so. Hvala.</p>
            </sp>
            <sp xml:id="SDZ6-Redna-07-2012-10-25.sp13">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Državljanske liste ima besedo gospa Kristina Valenčič.</p>
            </sp>
            <sp xml:id="SDZ6-Redna-07-2012-10-25.sp14">
               <speaker>KRISTINA VALENČIČ (PS DL):</speaker>
               <p>Hvala za besedo. Spoštovani predsednik, predstavniki Vlade, kolegice in kolegi!</p>
               <p>Vsako minuto mora osem ljudi po svetu pustiti vse za seboj, da bi ubežali vojni,
               preganjanju in ustrahovanju. Mnogo beguncev se mora odločati med slabo in slabšo
               možnostjo. Slovenija je kot podpisnica Ženevske konvencije in članica Evropske unije
               dolžna nuditi mednarodno zaščito takim posameznikom. Po raziskavi Visokega
               komisariata Združenih narodov za begunce za Srednjo Evropo ima Slovenija bistveno
               manj prosilcev za azil kot katerakoli druga evropska država, pa tudi najnižji
               odstotek priznanih statusov begunca. Večina prosilcev za azil, ki iščejo varno
               zatočišče, prihaja iz Afganistana, Gruzije, Iraka, Pakistana, Srbije in Turčije.
               Slovenija takim osebam že zagotavlja učinkovit azilni sistem. Azilni sistem, ki hitro
               deluje in učinkovito, ki je pošten in omogoča, da je vsakemu prosilcu za azil, ki
               resnično potrebuje mednarodno zaščito, dodeljen status begunca. Tak sistem tudi
               preprečuje tistim, ki takšne zaščite ne potrebujejo, da bi od sistema imeli neko
               korist. Da je temu tako, je Slovenija pokazala že v času vojne v Bosni in
               Hercegovini, ko smo gostili tudi do 60 tisoč beguncev.</p>
               <p>S predlaganimi spremembami novele Zakona o mednarodni zaščiti sledimo direktivi
               Evropske unije in v obstoječo zakonodajo vnašamo podlage za ugotavljanje starosti
               mladoletnikov brez spremstva v primeru dvoma v dejansko starost. Poleg tega vnašamo
               še nekatere druge spremembe, ki so se v praksi pokazale za potrebne.</p>
               <p>Kot vprašljiva se kaže predlagana ukinitev pravice do brezplačne pravne pomoči in
               podpore svetovalcev za begunce v postopkih na prvi stopnji. Prav na tem področju so v
               veliko pomoč državi nevladne organizacije, ki izvajajo številne programe pomoči. Med
               njimi je tudi pravno-informacijski center, ki nudi pravno svetovanje in informiranje
               iskalcem mednarodne zaščite in tudi osebam, ki jim je zaščita priznana. S svojo
               stalno pisarno je prisoten tudi v Azilnem domu v Ljubljani, v okviru posameznih
               projektov pa tudi na meji in v Centru za tujce v Postojni. V okviru svojega delovanja
               prosilcem nudi pomoč in svetovanje pri prehajanju državne meje in tudi pri možnosti
               vložitve prošnje za zaščito oziroma do učinkovitega in poštenega upravnega postopka.
               Kar 80 % vseh koristnikov oziroma prosilcev koristi njihovo pravno pomoč in so z njo
               tudi zadovoljni. In ta pomoč tudi ostaja. Javni denar za te projekte je zagotovljen,
               kar je lahko razvidno tudi iz predloga proračuna za leto 2013, kjer je prav na
               postavki za mednarodno zaščito in integracijo Ministrstva za notranje zadeve
               načrtovanih več sredstev kot v preteklem letu. Nesmiselno je, da bi se tudi v
               prihodnje tovrstna pomoč financirala iz dveh vreč. V Državljanski listi se zavedamo,
               da nihče ni begunec po svoji volji, zato mora vsaka država tej najbolj ranljivi
               skupini oseb nuditi vso potrebno zaščito. Slovenija ima to področje že ustrezno
               zakonsko urejeno in preko svojih institucij zagotavlja iskalcem mednarodne zaščite
               visoko stopnjo pravne in socialne pomoči.</p>
               <p>Prepričani smo, da predlagane spremembe ne bodo vplivale na učinkovitost postopka
               priznavanja mednarodne zaščite, zato bomo predlog zakona podprli.</p>
            </sp>
            <sp xml:id="SDZ6-Redna-07-2012-10-25.sp15">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Slovenske ljudske stranke ima besedo gospa Jasmina
               Opec.</p>
            </sp>
            <sp xml:id="SDZ6-Redna-07-2012-10-25.sp16">
               <speaker>JASMINA OPEC (PS SLS):</speaker>
               <p>Hvala za besedo in lep pozdrav vsem skupaj. Spoštovani!</p>
               <p>Zaradi dogodkov na svetovnih prizoriščih smo priča vedno večjim migracijam ljudi, ki
               iščejo boljšo prihodnost izven meja svoje domovine. S povečanim številom prosilcev za
               mednarodno zaščito se srečujemo tudi na slovenskih tleh.</p>
               <p>Konvencija o otrokovih pravicah določa, da je najvišja vrednota otrokova korist, ki
               jo morajo države zasledovati na svojem ozemlju, ne glede na to, od kod prihajajo
               otroci, in ne glede na to, čigavo državljanstvo imajo. In ravno spremembe zakona o
               mednarodni zaščiti so ta korak v to smer: zaščititi najšibkejše, ne glede na to, od
               kod prihajajo. Vse prepogosto se je namreč dogajalo, da so nekateri obstoječi sistem,
               ki ni vseboval varovalk za ugotavljanje dejanske starosti beguncev in je omogočal, da
               so odrasli, ki so trdili, da so mladoletniki, pa to niso bili, izkoriščali z namenom
               vzpostavitve stikov z otroki v azilnem domu in posledičnemu izkoriščanju otrok v
               razne nemoralne in kriminalne namene. V pravu pogosto postavljamo na tehtnico
               različne pravice. Tehtamo in razmišljamo, v katero smer je najbolj pravično in
               pošteno, da tehtnico prevesimo. Toda v primeru, ko so zraven otrokove koristi,
               tehtanja ni. V tem primeru včasih posežemo v določeno pravico, v katero sicer ne bi
               posegli, če ne bi šlo za vprašanje otrokove integritete.</p>
               <p>V Slovenski ljudski stranki smo seznanjeni s pomisleki nevladnih organizacij glede
               sprememb tega zakona, kljub temu pa menimo, da je treba sprejeti nekatere ukrepe, ki
               bodo preprečili izigravanje predpisov in onemogočili ustvarjanje novega kriminalnega
               prostora, predpisov, ki bodo hkrati obvarovali otroška življenja.</p>
               <p>V demokratični državi, kot je Slovenija, ki spoštuje nevladne organizacije in z njimi
               sodeluje ter preko raznih mehanizmov omogoča njihov obstoj, je kot znamenje
               demokratičnosti in napredka tudi dejstvo, da je na področjih, kjer je nekoč obstajala
               zgolj in samo državna intervencija, sedaj dana možnost, da pri kreiranju družbe
               solidarnosti in prihodnosti sodelujejo tudi nevladne organizacije.</p>
               <p>Tudi na področju svetovanja beguncem država odpira partnerski odnos z nevladnimi
               organizacijami pri obravnavi tega vprašanja in s prepustitvijo področja svetovanja in
               pomoči daje priznanje nevladnim organizacijam za njihovo strokovnost, angažiranost in
               človeški čut.</p>
               <p>Naslednja sprememba, ki je odpirala razne pomisleke, je bila uvedba zdravniškega
               pregleda za določitev starosti. Poseg v človekovo telo zaradi ugotavljanja določenih
               dejstev v našem sistemu imamo. Na primer obvezni zdravniški pregled pred prvo
               zaposlitvijo, na podlagi katerega se določa sposobnost posameznika za delo. Tudi v
               tem primeru gre za določene posege, pri katerih opustitev zdravniškega pregleda
               pomeni izgubo možnosti za pridobitev določene pravice. To je pravice do dela. Vendar
               pa brez dvoma velja, da se vsakršni posegi v telo izvajajo le v skrajno nujnih
               primerih, ko ni druge metode, da mora biti pregled jasno vnaprej opisan pregledanemu
               in da se mora pri posegu v celoti spoštovati telesna in duševna celovitost.</p>
               <p>Načelo otrokove koristi mora biti najvišje vodilo pri vsaki odločitvi, ki jo
               sprejemamo, ne glede na to, čigavi so otroci, in ne glede na to, od kod prihajajo.
               Zato bomo v Poslanski skupini Slovenske ljudske stranke novelo Zakona o mednarodni
               zaščiti podprli. Hvala.</p>
            </sp>
            <sp xml:id="SDZ6-Redna-07-2012-10-25.sp17">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Končali smo s predstavitvijo stališč poslanskih skupin. Prehajamo na razpravo o
               členih in vloženih amandmajih. Imamo dva amandmaja. Razpravo bomo opravili na podlagi
               pregleda z dne 24. 10. 2012.</p>
               <p>Najprej dajem v razpravo 6. člen in amandma Poslanske skupine Socialnih demokratov k
               6. členu. Želi kdo razpravljati? Bom kar odprl prijavo. Prosim, če se prijavite k
               razpravi.</p>
               <p>Besedo ima gospa Alenka Bikar.</p>
            </sp>
            <sp xml:id="SDZ6-Redna-07-2012-10-25.sp18">
               <speaker>ALENKA BIKAR (PS PS):</speaker>
               <p>Pozdravljeni!</p>
               <p>Na Odboru za notranjo politiko, kjer smo se pogovarjali o Predlogu zakona o
               spremembah in dopolnitvah Zakona o mednarodni zaščiti, so bile izpostavljene mogoče
               tri večje zadeve. Prvič, ukinitev brezplačne pravne pomoči na prvi stopnji za
               begunce, potem uvedba postopka za ugotavljanje starosti mladoletnikov brez spremstva
               in pa črtanje možnosti vložitve prošnje za mednarodno zaščito na diplomatsko
               konzularnih predstavništvih Slovenije v tretjih državah. Vlada torej ugotavlja, da
               naj bi se število prosilcev za pomoč pri nas povečalo, predvsem tistih, ki trdijo, da
               so mladoletni, zato uvaja postopek, na podlagi katerega bo ugotavljala starost teh
               mladoletnikov. Kakšen naj bi bil ta postopek, sicer ni natančno določeno, torej bi
               bil nek zdravniški pregled. Obenem pa se tudi ukinja brezplačna pravna pomoč na prvi
               stopnji. Ne znam si torej predstavljati, kako naj bi te mladoletne osebe sploh
               vedele, kaj od njih pričakujemo, kaj želimo, kakšne so njihove možnosti oziroma kako
               se lahko zagovarjajo. Ta pravica je bila enkrat že ukinjena, prav tako v času Janševe
               vlade, pa je bila potem ponovno vzpostavljena, sedaj pa se ponovno ukinja. Zakaj je
               bila prvič ukinjena, nam ni znano. Razlogi takrat niso bili navedeni. Zakaj zdaj?
               Minister navaja, da je to nadstandard in da on nadstandarda ne bo podpiral. Kolegi
               poslanci iz koalicije so na odboru večkrat dejali, da je težka ekonomska situacija,
               da je treba paziti na vsak evro. Za koliko denarja pa pravzaprav gre? V Pozitivni
               Sloveniji smo na matičnem delovnem telesu vložili amandma, v katerem smo navedli, da
               ob predpostavki, da bi bilo takih prosilcev 350 na leto, bi ta znesek znašal 56 tisoč
               evrov. Potem nas je kolegica mag. gospa Potrata popravila in povedala, da gre še za
               bistveno manjši znesek, in sicer za približno 11 tisoč 200 evrov, kajti večina tega
               denarja gre iz evropskih sredstev. Se pravi 11 tisoč 200 evrov. Ali pa, če bi se
               mogoče kolega poslanec gospod Pukšič naslednje leto plemenito odpovedal še kakšnemu
               potovanju.</p>
               <p>Predstavniki nevladnih organizacij tudi poudarjajo, da brezplačna pravna pomoč na
               prvi stopnji dejansko znižuje nadaljnje stroške na drugi stopnji in zvišuje kakovost.
               Toliko o denarju. Državna sekretarka gospa Brezigarjeva je na odboru govorila o
               vsebinskih razlogih, da naj bi nevladne organizacije to delo opravljale dobro, da je
               dobro obiskano, da projekt dobro poteka, da je kakovosten. Da, super. Vse to drži.
               Vendar, kaj se bo zgodilo, če bomo v tem varčevalnem duhu nadaljevali in bo zmanjkalo
               denarja za te projekte? Kaj pa potem? Tudi predstavnica Zakonodajno-pravne službe je
               jasno povedala, lahko jo tudi citiram: "Treba pa je povedati, da nekaj je zakonska
               pravica, ki ti res jamči, da boš to pravico dobil brez kakšnih dodatnih pogojev, in
               to kontinuirano. Nekaj drugega pa je pravica, ki jo uveljavljaš prek nevladnih
               organizacij" in tako naprej. S strani koalicije me torej ni prepričal noben argument,
               zakaj bi se morale te stvari spreminjati, zato tega zakona ne bom podprla. Hvala.
            </p>
            </sp>
            <sp xml:id="SDZ6-Redna-07-2012-10-25.sp19">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Besedo ima gospa Tamara Vonta. Za njo gospod Srečko Meh.</p>
            </sp>
            <sp xml:id="SDZ6-Redna-07-2012-10-25.sp20">
               <speaker>TAMARA VONTA (PS PS):</speaker>
               <p>Hvala lepa za besedo.</p>
               <p>Jaz raje vidim, da pride do zlorabe enega prosilca za azil te grozovite nadstandardne
               pravice, kot pa da pride do zlorabe s strani države. In moramo priznati, da imamo
               zdaj tukaj, če bo šlo to skozi, o čemer seveda ne dvomim, da bo šlo, da se bo to sivo
               polje nekoliko povečalo. Veliko govorimo o nadstandardih, ki jih ima naša država, še
               posebej na področju človekovih pravic, in nekako se jih koalicija kar malce sramuje.
               Jaz sem prepričana, da ko bo ta mandat vlade končan, testa nadstandardov ne bo več.
               Ostalo bo samo še sivo pogorišče povprečja. Jaz sem ponosna, da ima naša država nekaj
               reči, ki so nadstandardne, ki so boljše urejene kot v nekaterih drugih evropskih
               državah, in se mi zdi smiselno, da bi te reči ohranili. Še posebej zato, ker še
               enkrat poudarjam, jasno sem na odboru postavila vprašanje, kje konkretno so razlogi
               in kateri so tisti natančni konkretni razlogi, da se odločamo za spremembo te
               zakonodaje. Državna sekretarka nanje ni odgovorila. Še več. Je v bistvu odgovorila,
               ampak je vso odgovornost enostavno zvalila na nevladne organizacije, češ, one so
               krive, ker dobro delajo. Zato pa potem lahko mi znižujemo te standarde, ker naši
               nevladniki tako dobro delajo. Tisti isti nevladniki seveda, ki jim jemlje denar na
               vsakem možnem koraku.</p>
               <p>Kar se tiče zdravniškega pregleda, bi želela poudariti eno zadevo. Ko sem bila še
               novinarka, smo neko noč skupaj s policisti, takrat moram reči, pa saj verjetno je še
               zdaj, je bilo to sodelovanje zelo dobro. Na enem nočnem kroženju ob meji smo iskali
               tiste, ki so takrat še preko potoka, tam, kjer se zdaj Feniks dela, pa to, tekli s
               Hrvaške na naš konec in podobno. In takrat se je zgodilo, da smo enkrat naleteli na
               eno gručo kitajskih prebežnikov. Moram reči, da je bilo to za mene eno najbolj
               pretresljivih doživetij. Ko so ti kitajski pribežniki zagledali policijske uniforme,
               so se samo ulegli in začeli jokati. Skratka, ko vidijo uniforme, po mojem imamo
               kakšne slabe izkušnje od tam, kjer bežijo, enostavno odpovedo na celo črti. Med njimi
               je bilo veliko ljudi, ki jim nikakor ne bi prisodila, da so stari kaj več kot
               petnajst, šestnajst let. Verjetno so bili. In ne znam si predstavljati, kako bodo ti
               ljudje šli skozi to sito, da rečem, teh pregledov. Prvo kot prvo je na podlagi
               telesnih značilnosti oziroma telesa kot takega, kar je tudi stroka povedala, včasih
               zelo težko določiti starost. Še posebej pri nekaterih skupinah. Drugo kot drugo, jaz
               mislim, da bodo tudi zdravniki pri nas nasprotovali, tako kot v Nemčiji, temu
               početju. Tretjič, nikjer ne piše, sicer je gospod državni sekretar to izpostavil kot
               prvino tega zakona, da ni navedena metoda. Jaz tega ne morem sprejeti. Metoda mora
               biti zelo jasno, če že govorimo o tem, zelo jasno določena in ne more biti prepuščena
               posameznikovi presoji. Ne more in ne sme! Še posebej pa ne samo na račun telesnih
               značilnosti. To poudarjam. Bili so predlogi, da bi se ta pregled spremenil z nekim
               multidisciplinarnim pristopom. Da se ne ugotavlja starost samo na teh pregledih,
               ampak da so v to vključeni tudi drugi neodvisni strokovnjaki, psihologi, socialni
               delavci in podobno. Tako bi bilo recimo to mnenje, če že menite, da mora biti in da
               se na tej točki izgublja strašansko veliko davkoplačevalskega denarja, mogoče
               smiselno, da bi se poslužili vsaj česa takega. In to, naj rečem, je tudi stališče
               Sveta Evrope, Zveze evropskih ombudsmanov in Evropskega združenja pediatrov, ki celo
               pediatre pozivajo, naj ne izvajajo tovrstnih pregledov, ker je dokazano, še enkrat
               poudarjam, dokazano, to ni nekaj, kar bi jaz trdila, da so zelo nezanesljivi in
               rezultati lahko odstopajo tudi do nekaj let. Jaz mislim, da je to treba
               upoštevati.</p>
               <p>Tako še enkrat poudarjam, da ni razlogov za sprejetje te novele. Enostavno ni
               razlogov, razen ta, da se je zanj odločila vlada. Hvala.</p>
            </sp>
            <sp xml:id="SDZ6-Redna-07-2012-10-25.sp21">
               <speaker>PREDSEDNIK DR. GREGOR VIRANT:</speaker>
               <p>Gospod Srečko Meh, izvolite.</p>
            </sp>
            <sp xml:id="SDZ6-Redna-07-2012-10-25.sp22">
               <speaker>SREČKO MEH (PS SD):</speaker>
               <p>Gospe in gospodje!</p>
               <p>Smo na enem občutljivih območij človekovih pravic in tega, kako naša država ravna z
               ljudmi. Seveda je mnogo državljank in državljanov v izjemno težki situaciji. Danes
               govorimo o tistih ljudeh, ki niso imeli toliko sreče, da bi lahko v svoji domovini
               živeli in so bežali, da so si rešili svoje življenje. Govorim o mladostnikih. Jaz
               svojega stališča ta trenutek čisto osebno ne morem povedati, ker neposrednih izkušenj
               nimam. V družini pa imamo vnukinjo, ki dve leti dela z begunci in njene zgodbe so
               pretresljive. Ko ti mladostniki pridejo sem, ne znajo niti jezika, ne poznajo nič, so
               ubiti do kraja in takrat pridejo v mlin tistih, ki jih po službeni dolžnosti
               sprejemajo. Takrat običajno nimajo nobene druge pomoči kot pomoči civilnih
               organizacij, zato bi bilo treba civilne organizacije podpreti, pomagati, da bodo
               lahko ljudem, ki so sem prišli, pomagali tudi s pravno pomočjo in tako nekako naš
               nacionalni ponos tudi do teh ljudi, do nas samih, zaščitili. Vnukinja pravi, da bi
               bili ti zdravniški pregledi še en udarec do človeškega dostojanstva. Saj to ima prav.
            </p>
            </sp>
            <sp xml:id="SDZ6-Redna-07-2012-10-25.sp23">
               <speaker>PREDSEDNIK DR. GREGOR VIRANT:</speaker>
               <p>Mag. Majda Potrata, izvolite.</p>
            </sp>
            <sp xml:id="SDZ6-Redna-07-2012-10-25.sp24">
               <speaker>MAG. MAJDA POTRATA (PS SD):</speaker>
               <p>Hvala za besedo, še enkrat. Spoštovani gospod državni sekretar!</p>
               <p>Poslanska skupina Socialnih demokratov vlaga amandma, s katerim predlaga črtanje 44a.
               člena, ki ureja nekaj, kar je neobvezna sestavina direktive, določitev starosti
               mladoletnika brez spremstva. Jaz sem se v tej dolgi parlamentarni praksi naučila, da
               lahko problem zajamemo z različnih zornih kotov in ali je za nas sprejemljiv ali ne,
               je odvisno od tega, iz katerega zornega kota stvar opazujemo. V evropski zakonodaji
               je pravica do združitve družine, pravica zaščite mladoletnih oseb tista, ki je
               neodtujljiva. Ne zanikam tega, da obstajajo tudi primeri poskusa zlorabe, navajanja
               napačnih podatkov, ampak za to so tam tisti, ki lahko ob ustrezni usposobljenosti in
               pomoči tudi predočijo prosilcu za mednarodno zaščito, kakšne so posledice, če navaja
               napačne podatke, in bo v postopku tudi njegova prošnja zavrnjena. Kolikor let
               spremljam številko tistih, ki dobijo ugodno rešeno svojo prošnjo za zaščito, se ta
               številka ne giblje v taki smeri, da bi to pomenilo neobvladljiv finančni zalogaj za
               državo, ki je tudi v krizi. Še enkrat bi rada opozorila na to, da moramo biti
               korektni, ko argumentiramo neke postopke samo skozi stanje javnih financ. Še na to
               stvar, o kateri je sedaj govoril moj poslanski kolega Srečko Meh, bi rada opozorila.
               Zaradi varčevalnih ukrepov so nevladne organizacije vse bolj prepuščene financiranju
               samo tistih programov, ki jih podpira Evropska unija, so iz evropskih sredstev
               sofinancirana. Večji delež tiste dejavnosti, ki so jo opravljale nevladne
               organizacije, pa bi bil del financiranja iz javnih sredstev, pa preprosto razpisov ni
               ali pa se ne ve, ali bodo te dejavnosti opravljene ali ne. Zakaj o tem govorim?
               Zaradi tega, ker vlada nima konsistentne politike. Nekatere družbene probleme in
               pomoči bo reševala v okviru redne dejavnosti ministrstev in služb. Mislim konkretno
               na vprašanja soočanja z nasiljem v družini. Druge bi želela prepustiti nevladnim
               organizacijam. In predlagana rešitev, ki je v tem členu, pravzaprav če je verjeti
               temu, beseda "zaupanje" je pa za to vlado zadnje čase tudi pri kadrovskih vprašanjih
               zelo pomembna, in če zaupam, da bo v resnici pregled multidisciplinaren, ker se ne
               govori samo o tem, da bo zdravniški, kje je pa zagotovilo, da bodo imele nevladne
               organizacije ustrezno finančno podporo, ker tu je multidisciplinaren postopek
               potreben. Kolikor časa se pa ukvarjam s problematiko mednarodne zaščite in dela
               nevladnih organizacij, je pa mogoče se tudi poučiti v magnetogramih, kako so tisti,
               ki so s strani vlade zagovarjali oženje mednarodne pomoči – v kateremkoli mandatu, da
               se razumemo –navadno to opravičevali vedno s pomanjkanjem strokovnjakov, tudi
               nevladnikov, ki bi lahko priskočili na pomoč. Od kod jih bomo sedaj kar naenkrat
               dobili? Ne bomo niti uradnikov izobraževali za te postopke, smo slišali, je škoda
               izobraževati, ker teh primerov ni veliko. Sedaj ne vem, ali jih je veliko ali jih ni
               veliko, ker po eni strani mednarodna zaščita predstavlja tak velik finančni problem,
               po drugi strani se pa ne splača izobraževati. Vrsta stvari je, ki me v obravnavi
               ljudi, ki nimajo sreče v življenju, moti. Se spomnim tistega, o čemer je kolegica
               Bikarjeva govorila, množice beguncev iz nekdanjih delov skupne države. In smo takrat
               tudi koalicijske poslanke zahtevale drugačne rešitve, ko jih je vlada pod
               ministrstvom Rada Bohinca ustavila. In so mi tedanji opozicijski poslanci rekli: "Ja,
               kako, saj ste ve vendarle koalicijske poslanke, zakaj vlagate amandmaje proti svoji
               vladi?" Saj ne gre za to, ali si za vlado ali si proti vladi. To se ve, kako sem
               glasovala, ko se je o vladi odločalo. Gre za to, kako sprejemamo zakonodajo, ki je
               zvezana z ljudmi, s katerimi prihajamo v stik. In res da niso vsi državljanke in
               državljani Slovenije. Ampak mi živimo v tej državi tudi s takimi, ki so samo
               prebivalci in prebivalke te države, in so ravno tako potrebni človeške in
               dostojanstvene obravnave. Povedano je že bilo, zato sem sedaj šla v drugo smer, da na
               to nesprejemljivost zdravniškega pregleda opozarjajo varuhi človekovih pravic drugih
               evropskih držav, Svet Evrope, nevladne organizacije. Apeliram na poslanke in
               poslance, da podprejo ta amandma, ki napotuje k črtanju. Vlada naj se pa potrudi, da
               stvari pripravi tako, da ne bo treba čez dve leti ali čez tri leta spet spreminjati
               zakona, ker bo zadeva premalo dorečena in se bo pri izvrševanju nekih določb pokazala
               težava. Tisti, ki se na stvari spoznajo, pravijo, da tako odprt člen, ki ne definira
               metod, ostaja lahko mrtva črka na papirju, ker bo z izvajanjem tega člena toliko
               nejasnosti in odprtosti, da ne bo pripeljal do možne rešitve. Zdaj reči, da kdo pri
               petintridesetih, tako kot v gradivu piše, trdi, da je otrok, ja, saj otroci smo,
               dokler imamo žive starše po tej logiki, pa ne mi tega šteti kot cinizem, ampak gre
               preprosto za to, da pri petintridesetih je pa verjetno že po nekih zunanjih metodah
               videti, da tista oseba ni stara toliko, koliko trdi.</p>
               <p>Ne bom se kasneje več oglašala, samo še, enako zahtevamo tudi črtanje člena, ki je s
               tem povezan, posega pa za nazaj v že veljavne vpeljane postopke. .To je pa po našem
               mnenju nedopustna rešitev. Hvala.</p>
            </sp>
            <sp xml:id="SDZ6-Redna-07-2012-10-25.sp25">
               <speaker>PREDSEDNIK DR. GREGOR VIRANT:</speaker>
               <p>Še en krog prijave bom odprl. Gospod Mirko Brulc ima besedo, za njim gospa Janja
               Klasinc.</p>
            </sp>
            <sp xml:id="SDZ6-Redna-07-2012-10-25.sp26">
               <speaker>MIRKO BRULC (PS SD):</speaker>
               <p>Lep pozdrav!</p>
               <p>Poglejte, saj po vsem tem, kar je bilo rečemo, kolegica Vonta, Potrata, tukaj moj
               sosed, je težko še karkoli reči. Gre za občutljivo temo, podobno tisti, ko smo
               govorili o osebni asistenci. In sem prepričan, da tudi danes ne boste glasovali za
               to, da bi črtali ta 44. člen. Pa gre za majhen procent problemov. Ne bo hudič vzel
               državnega proračuna, tudi če kdo zlorabi zadevo, o kateri danes govorimo. Vloga
               nevladnih organizacij je res izjemna in jo je treba tu upoštevati maksimalno. Jaz
               samo upam, da sčasoma ne bomo prišli do tega, da bomo ustanovili en majhen
               Guantanamo, ki je sramota celemu človeštvu, še najbolj pa Združenim državam, ki nas
               stalno nekaj poučujejo.</p>
               <p>Za konec, samo to vas prosim, poslanke in poslanci s pozicije, pojdite v Kino Dvor,
               oglejte si en prekrasen film Učitelj, begunec v Kanadi, pa boste videli potem, kako
               boste glasovali, če imate kaj srca v sebi. Hvala.</p>
            </sp>
            <sp xml:id="SDZ6-Redna-07-2012-10-25.sp27">
               <speaker>PREDSEDNIK DR. GREGOR VIRANT:</speaker>
               <p>Gospa Janja Klasinc, za njo gospod Jožef Jerovšek.</p>
            </sp>
            <sp xml:id="SDZ6-Redna-07-2012-10-25.sp28">
               <speaker>JANJA KLASINC (PS PS):</speaker>
               <p>Hvala, gospod predsednik.</p>
               <p>Kolegice in kolegi, v tem državnem zboru sem jaz verjetno edina poslanka, ki je od
               blizu se spoznala s to problematiko. Po zaslugi, mi je žal, da kolega Mateja ni v
               dvorani, po zaslugi našega kolega Mateja, ki je bil notranji minister, sem bila leta
               2008 premeščena iz kabineta ministra v sektor za azil oziroma v azilni dom. Nisem
               opravljala, ker za to nisem usposobljena, upravnih postopkov, vendar sem se eno leto
               srečevala s temi tragičnimi zgodbami, ki so, verjemite mi, pretresljive. Še bolj
               pretresljivo pa je včasih, ko vidiš popolnoma hladno srce nekaterih posameznikov, ki
               so del tega upravnega postopka. Zato sem absolutna zagovornica obvezne plačane pravne
               pomoči za vse prosilce za mednarodno pomoč za azil. Kolegica Vonta je danes že rekla,
               večina njih je neukih. Vendarle, povem vam, med njimi so tudi zelo izobraženi ljudje,
               pa ne morejo zaradi jezikovnih razlik, zaradi vsega ostalega biti kos zapletenemu
               pravnemu postopku. In najpomembnejši del tega celotnega upravnega postopka je prav na
               prvi stopnji. Na prvi stopnji se prvič sreča prosilec s podajanjem vseh argumentov in
               okoliščin, v katerih se je znašel, da je sploh prišel v našo državo in zaprosil za to
               pomoč. Na drugi strani ima profesionalno sumničave osebe, ki vedno upoštevajo, da je
               morda na drugi strani nekdo, ki izrablja možnost pridobivanja azila tudi zato, da bi
               prišel v Slovenijo kot ekonomski migrant. Tega je bilo po mojem mnenju preveč. Ne
               vem, kakšno je stanje zdaj. Lahko delam krivico, jaz sem se tudi pogovarjala s
               takratnimi kolegicami in kolegi, vendar veste, kaj bi bilo treba spremeniti na
               Ministrstvu za notranje zadeve? Vsi ljudje, ki se srečujejo s temi prosilci za azil,
               bi morali imeti ne samo pravno usposobljenost, ki jo pridobijo z izpitom za upravni
               postopek, ampak neko široko izobraženost, da poznajo tudi razmere v državah iz
               katerih ti prosilci prihajajo. Minister za notranje zadeve je v Bruslju v eni svojih
               izjav s to problematiko povedal, da prosilci prihajajo v zadnjih letih manj z
               zahodnega Balkana in Turčije, kot je bil to primer včasih, zdaj so prosilci predvsem
               iz Afganistana, Pakistana, Somalije in Sudana. Če je to res, in verjamem, da je res,
               potem je toliko pomembneje, da imajo ti ljudje pravno pomoč, in to plačano pravno
               pomoč, že na začetku. Gospod državni sekretar je rekel, da to zelo dobro opravljajo
               nevladne organizacije. Z njim se popolnoma strinjam.</p>
               <p>Vendar vam povem, kako to izgleda. Te nevladne organizacije, ne samo, kot je bilo
               danes že omenjeno, da nimajo dovolj denarja za dolgotrajno trajanje teh projektov,
               ampak tudi ko jim tega denarja zmanjka, potem zapustijo azilni dom. Projekta je
               konec. In so celi meseci, ko ni tam nikogar, ki bi se s tem ukvarjal, država pa je
               dolžna prosilcu za azil priskrbeti to pomoč. In v tistih primerih, ko teh ljudi ni,
               je pa potem tukaj ta del plačane pravne pomoči.</p>
               <p>Pojdimo k drugemu argumentu – sredstva. Če verjamemo Ministrstvu za notranje zadeve,
               da bi letos res prišlo 350 prosilcev, v kar jaz tudi dvomim, ampak če bi, in če bi
               res za to potrebovali 56 tisoč evrov, naj povem, da pravkar na policiji poteka nakup
               avtomobilov. 56 tisoč evrov je cena dveh patruljnih vozil s policijsko opremo, ki jih
               bo zdaj nabavila policija sedem. Poleg tega bo nabavila dve kombinirani vozili za
               prevoz oseb s policijsko opremo s štirikolesnim pogonom, tri osebna dostavna vozila
               za prevoz tovora s policijsko opremo, deset osebnih civilnih patruljnih vozil s
               policijsko opremo, deset osebnih specialnih patruljnih vozil. Vse skupaj bo stalo 590
               tisoč 500 evrov. Ne govorim, da ta vozila niso potrebna. Nasprotno. Seveda, da so.
               Ampak, ali veste, kaj mene moti pri tej vladi, tudi pri kakšni drugi že prej me je,
               tudi naši? Tehnika je vedno pomembnejša od ljudi. Tega si enostavno ne moremo
               dovoliti. In če povežem problematiko teh plačanih pravnih svetovalcev tudi z
               zdravstvenimi pregledi. Poglejte, kako pomembno je, če se neka oseba, naj bo to
               mladoletna ali polnoletna, pa se sklicuje, da je mladoletna, sreča s tem, da mu v
               sektorju za azil ne verjamejo, da je mladoletna oseba. In kaj naj naredi potem, če
               nima plačane pravne pomoči pri tem, ki mu bo pomagala to dokazovati? Saj so seveda
               tudi socialni delavci in iz nevladnih organizacij, ampak ravno v teh primerih je.
               Poleg tega bi opozorila na vse, kar je bilo že danes rečeno. Poglejte, zdravniki v
               mnogih državah se temu upirajo. Zagovornik otrokovih pravic v Veliki Britaniji je
               ostro napadel Ministrstvo za notranje zadeve Velike Britanije, to sem prebrala v
               medijih, ki je želelo uvesti te preglede. Enako odklonilno mnenje imajo tudi pri
               instituciji slovenskega varuha za človekove pravice, kjer se zavzemajo tudi za
               otrokove pravice.</p>
               <p>Če bi potem šli še na en segment, to pa je opozorilo, ki je bilo tudi že danes
               povedano, da se ta zakonodaja stalno spreminja. Ko se je ukinila ta pravica leta
               2005, ko je bila tudi Janševa vlada na oblasti v Sloveniji, ni bilo javnofinančnih
               težav v tej državi. Nasprotno. Prav dobro nam je šlo. To se pravi, da ne gre za
               argumente stroška, gre za argumente pogleda na človekove pravice. In povem vam, če bi
               rekli, da je vodilo prejšnjo vlado in da vodi to vlado želja, da bi v Slovenijo
               prihajalo čim manj beguncev, imamo v podatkih Vlade oziroma Ministrstva za notranje
               zadeve, ki so navedeni v gradivu v obrazložitvah, za to dokaz. Leta 2008, ko sem bila
               jaz zaposlena v sektorju za azil, je bil delež odobrenih prošenj prosilcem za azil
               manjši od 1 %. In zdaj se bo zgodilo isto. Prvič jih bo bistveno manj prihajalo,
               potem bo pa še manj odobrenih. Naj vam povem, da je takrat Evropska unija opozorila
               Slovenijo, da nekaj ni v redu na tem področju.</p>
               <p>In še tretji del, s katerim naša stranka Pozitivna Slovenija ne soglaša, to pa je
               ukinitev možnosti vložitve prošnje za mednarodno zaščito na diplomatsko-konzularnih
               predstavništvih. Jaz sem se s prosilci za mednarodno zaščito srečevala v času še
               trajajoče balkanske morije in takrat Slovenija ni imela diplomatsko-konzularnih
               predstavništev v Srbiji, v Bosni in Hercegovini, so pa množično oblegali
               diplomatsko-konzularna predstavništva drugih držav tedaj že Evropske unije. Ali
               razumete, da je bistveno lažje nekomu, ki je ogrožen v svoji državi zaradi kršenja
               človekovih pravic, zaradi političnega preganjanja poiskati varnost na
               diplomatsko-konzularnem predstavništvu neke tuje države tam, kjer živi, kot pa
               plačati trgovcem, ki prevažajo te nesrečne ljudi, tisoče in tisoče evrov, da pride do
               vstopa v Evropsko unijo.</p>
               <p>Tukaj je cela vrsta razlogov, ki sem jih omenila in ki so jih omenili tudi ostali,
               predvsem kolegice, v današnji razpravi, ki nakazujejo, da je novela tega zakona
               popolnoma nepotrebna in da bo povzročila nove kršitve človekovih pravic. Hvala.</p>
            </sp>
            <sp xml:id="SDZ6-Redna-07-2012-10-25.sp29">
               <speaker>PREDSEDNIK DR. GREGOR VIRANT:</speaker>
               <p>Gospod Jožef Jerovšek. Za njim gospa Maša Kociper.</p>
            </sp>
            <sp xml:id="SDZ6-Redna-07-2012-10-25.sp30">
               <speaker>JOŽEF JEROVŠEK (PS SDS):</speaker>
               <p>Hvala lepa, gospod predsednik. Kolegice in kolegi!</p>
               <p>Res je, človekove pravice so vedno občutljiva tema, s tem se je mogoče strinjati, in
               jih je treba zelo pozorno obravnavati. Vendar moram reči, da je še veliko bolj
               nepravilno, da na občutljivi temi na nekritičen način nekateri nabirajo politične
               točke včasih tudi z igranjem in razkazovanjem plemenitosti. Glejte, jaz sem vesel, da
               bo Slovenija tudi po teh spremembah, če bodo sprejete, ostala čuteča država, država,
               ki čuti in pozna probleme ljudi, ki so se znašli v stiski. Zaradi tega pravzaprav ne
               podpiram teh amandmajev, ki so danes na mizi, kajti moramo biti realisti. Moramo se
               zavedati, da dostikrat tudi tisti, ki organizirajo prevoze teh nesrečnikov, začutijo,
               da je neka država postala mehak trebuh, kjer predpise izkoriščajo. Mi se s tem samo
               usklajujemo z direktivo Evropske unije, da ukinjamo nekatere pravice na prvi stopnji,
               vendar to zaradi javnofinančne situacije, v kateri se je znašla naša država. Zato ne
               morem pristati na argument, ki je bil v razpravi o nekaterih amandmajih Pozitivne
               Slovenije pri obravnavi na odboru, kjer so argumentirali, da ne priznavajo
               javnofinančne situacije, ki je v Sloveniji, in jo odklanjajo. To je pravzaprav
               parazitiranje na plemenitosti. In tudi danes sem poslušal nekatere argumente, s
               katerimi se ne morem strinjati oziroma se mi zdijo skoraj na nek način celo blatenje
               države. Omenjanje Slovenije oziroma, če sem pravilno razumel, kot gibanje v smeri, da
               bomo tudi mi imeli Guantanamo, taborišča ali kaj na tem ozemlju, je v sklopu tega
               zakona in teh amandmajev nesprejemljivo. Prav tako moram reči, da protestiram proti
               takemu nizkotnemu tolmačenju...</p>
            </sp>
            <sp xml:id="SDZ6-Redna-07-2012-10-25.sp31">
               <speaker>PREDSEDNIK DR. GREGOR VIRANT:</speaker>
               <p>Gospod Jerovšek, zmenili smo se, da takih izrazov ne bomo uporabljali, "nizkotno",
               "podlo" in tako naprej, to črtamo iz besednjaka. Prosim.</p>
            </sp>
            <sp xml:id="SDZ6-Redna-07-2012-10-25.sp32">
               <speaker>JOŽEF JEROVŠEK (PS SDS):</speaker>
               <p>Potem bom pa rekel neprimernemu tolmačenju, da je za stisko ljudi, ki se znajdejo pri
               nas, in da je za to, da moramo nekatere stvari uskladiti, pa tudi nekatere stvari
               zmanjšati, kriva naša diaspora v Argentini, obiski Slovencev, ki živijo v Argentini,
               kot je izzvenelo iz nastopa kolegice Bikarjeve. Domnevam, da gre nekaterim na živce,
               da že tretja generacija Slovencev v Argentini govori slovensko. Najbolj neprimeren
               primer se mi zdi igranje na nekatere vzgibe v slovenski družbi, ki sploh niso
               sprejemljivi. In na tem nivoju se iti klanje med poslanci je tudi neprimerno. In
               glejte, bilo je rečeno, da mi omejujemo pravice ljudi, ki so se ne po lastni krivdi
               znašli v nemogočih življenjskih razmerah. To je delno res. Seveda pa se moramo
               zavedati – in tudi poslanka, ki je o tem govorila, da je tudi pri nas ogromno ljudi,
               ki se niso po lastni krivdi znašli v nemogočih življenjskih razmerah. Takih ljudi je
               pri nas veliko. Žal veliko. In tudi naši ljudje so prisiljeni zapuščati lastno
               domovino. In zdaj, če pravite, da ne priznavate finančne situacije, kot ste jo
               zapisali, v tem kontekstu, potem pledirajte na tiste ljudi, ki so iz Slovenije
               poslali v davčne oaze in iz slovenskih bank milijarde denarja, naj tam v tistih
               davčnih oazah ustanovijo zbirne centre, naj postanejo samaritani in tam za slovenski
               denar nudijo...</p>
            </sp>
            <sp xml:id="SDZ6-Redna-07-2012-10-25.sp33">
               <speaker>PREDSEDNIK DR. GREGOR VIRANT:</speaker>
               <p>Gospod Jerovšek, ali vas prosim, če se držite vsebine amandmaja.</p>
            </sp>
            <sp xml:id="SDZ6-Redna-07-2012-10-25.sp34">
               <speaker>JOŽEF JEROVŠEK (PS SDS):</speaker>
               <p>... pomoč takim ljudem, ki se niso po lastni krivdi znašli v nemogočih življenjskih
               razmerah. Določitev starosti mladoletnika brez spremstva je po mojem mnenju razumljiv
               ukrep. Po mojem ga pristojni organi ne bodo množično uporabljali, saj za nekatere
               ljudi je na prvi pogled jasno, da so mladoletniki. Ampak gre za preprečevanje zlorabe
               nekaterih pravic in zlorabe pa mislim, da moramo preprečevati in da smo se v tej
               državi v tej javnofinančni situaciji dolžni na vsakem koraku in na vsakem segmentu
               obnašati racionalno. Ni treba, da bi v situaciji, v kateri smo, ne izbrali manjšega
               zla, to se pravi, da bomo nekaj tega denarja, ki bi šel drugače za zlorabljanje naše
               države, namenili lastnim ljudem, tistim, ki so se znašli v stiski. Hvala lepa.</p>
            </sp>
            <sp xml:id="SDZ6-Redna-07-2012-10-25.sp35">
               <speaker>PREDSEDNIK DR. GREGOR VIRANT:</speaker>
               <p>Gospa Maša Kociper, potem gospod Ivan Pišek.</p>
            </sp>
            <sp xml:id="SDZ6-Redna-07-2012-10-25.sp36">
               <speaker>MAŠA KOCIPER (PS PS):</speaker>
               <p>Hvala lepa, gospod predsedujoči.</p>
               <p>Predlog zakona o spremembah in dopolnitvah Zakona o mednarodni zaščiti je Odbor za
               notranjo politiko, ki mu predsedujem, sicer podprl, kljub temu da je izrazilo
               nasprotovanje tej rešitvi ne samo veliko poslancev in poslank opozicije, ampak tudi
               predstavniki nevladnih organizacij, predstavniki slovenske filantropije, predstavniki
               varuha človekovih pravic in celo predstavnik Državnega sveta je opozoril, da bi bilo
               treba v nadaljevanju zakona najti primernejše rešitve. Pri omenjenem zakonu gre spet
               za – kljub temu da gre za relativno majhen, lahko bi rekli v nekem oziru nepomemben
               zakon –veliko razočaranje opozicije nad tem, da tudi na nekih zelo majhnih točkah
               nismo sposobni prepričati koalicije, da bi prisluhnila našim argumentom.</p>
               <p>V členu, o katerem govorimo, je predlagan nov 44. člen, ki ureja odreditev
               zdravniškega pregleda za določitev starosti mladoletnikov brez spremstva na podlagi
               neobvezne določbe direktive, pri čemer ukrep uvaja poseg v človekovo telesno in
               duševno celovitost, se pravi, da se dotika 35. člena naše ustave. Kadar gre za poseg
               v človekovo telesno in duševno celovitost, morajo biti standardi pravnega varstva
               najvišji. In tudi tukaj je osnovni problem ta, da povsem po nepotrebnem zmanjšujemo
               zagotovljeni pravni standard, ki je bil v tej državi priznan, in to priznan z
               zakonom, ki je bil spremenjen šele eno leto oziroma manj kot leto nazaj.</p>
               <p>Če gre pri tem, ali se odločimo za uporabo neobveznih določil direktive, za politično
               odločitev vlade, je pa vendar odločitev vlade o tem, da tem ljudem onemogoči uporabo
               brezplačne pravne pomoči na prvi stopnji, res povsem nepotrebna. Če kdaj, potem
               morajo pri takih posegih v človekovo dostojanstvo in integriteto, ljudje imeti
               možnost podučiti o tem, kakšne so njihove pravne možnosti in kakšni so lahko njihovi
               nadaljnji pravni ukrepi – ne samo v zvezi s tem ukrepom, ampak tudi nadalje. Tudi
               Zakonodajno-pravna služba omenja v svojem mnenju, da gre pri teh postopkih z azilanti
               za dejansko in pravno izjemno zahtevne postopke. Če ljudem ni omogočeno pravno
               varstvo oziroma brezplačna pravna pomoč na prvi stopnji, je običajno to pravno
               varstvo in brezplačna pravna pomoč na drugi stopnji povsem odveč, kajti do tam niti
               ne pride. Zato se nam zdi, da je zaradi piškavih, oprostite, ampak za državo je to
               res piškavih 11 tisoč evrov, se odpovedati brezplačni pravni pomoči na prvi stopnji,
               res povsem nepotrebno. Še posebej, če omenimo, da ta ukrep zadeva tudi mladoletne
               osebe, se pavi osebe, mlajše od 18 let, ki so se na ozemlju Republike Slovenije
               znašli brez spremstva staršev ali zakonitih zastopnikov. Ne samo ustava Republike
               Slovenije, ampak tudi mednarodne konvencije otrokom nudijo najvišji nivo zaščite in
               najvišji nivo pravnega varstva ter pravijo, da je v teh primerih vedno treba iskati
               največjo otrokovo korist.</p>
               <p>Zato je v situaciji, ko je tako Zakonodajno-pravna služba, bom kar prebrala, kaj so
               napisali, opozorila naslednje: "Glede na navedeno je po naši oceni vsako zmanjševanje
               obsega pravic mladoletnikov brez spremstva lahko sporno z vidika ustavnega in
               konvencijskega načela največje otrokove koristi tudi zato, ker je proračunski
               prihranek s tega naslova, glede te kategorije prosilcev, ki v predlogu sicer ni
               ovrednoten, zanemarljiv". Kot smo lahko ugotovili, znaša 11 tisoč evrov. Smiseln je
               tudi pomislek, na katerega sta opozorili kolegici Bikar in Klasinc iz naše poslanske
               skupine. Trenutno neki nivo varstva zagotavljajo te raznorazne nevladne organizacije
               na podlagi projektov. Vendar varovanja na podlagi projektov nikakor ne moremo
               primerjati z varovanjem na podlagi zakona, kajti v vsesplošnem varčevanju, v
               vsesplošni varčevalni ihti, ki je zajela to državo, je res možno, da se bodo ti
               projekti zmanjševali, če ne ukinjali. In če potem ni zagotovljeno zakonsko varstvo,
               so ti ljudje lahko res zelo, zelo oškodovani.</p>
               <p>Tako da tudi z moje strani še enkrat apel spoštovanim kolegom iz koalicije, da
               premislijo, ali je za tak prihranek, za 11 tisoč evrov res vredno zmanjšati
               pridobljeni nivo pravnega varstva. Hvala lepa.</p>
            </sp>
            <sp xml:id="SDZ6-Redna-07-2012-10-25.sp37">
               <speaker>PREDSEDNIK DR. GREGOR VIRANT:</speaker>
               <p>Gospod Ivan Pišek, potem gospod Rihard Braniselj.</p>
            </sp>
            <sp xml:id="SDZ6-Redna-07-2012-10-25.sp38">
               <speaker>IVAN PIŠEK (PS SDS):</speaker>
               <p>Hvala lepa, predsednik.</p>
               <p>Rečeno je bilo, da število beguncev upada. Uradni podatki govorijo drugače, da je
               porast prosilcev iz leta 2010 na 2011 45 %. Med temi je mladoletnikov brez spremstva
               oziroma v obdobju od leta 2008, ko jih je bilo 7 %, je naraslo v letu 2011 na 17 %
               mladoletnikov, ki prosijo oziroma se izdajajo za mladoletne brez spremstva. Ti
               podatki, ki jih imam jaz, govorijo zase.</p>
               <p>Zdravniški pregledi. Jaz verjamem, ker ni določeno, kakšen zdravniški pregled naj bo,
               bo ta še toliko bolj specifičen in pravilen in usmerjen v določenega prosilca, da
               bodo zdravniki znali bolje oceniti kot pa mi tukaj, kakšen pregled bodo predpisali
               temu mladoletniku, da mu ne bo škodil,. Poleg tega pa mislim, da so pregledi tudi v
               interesu prosilcev. Če pridejo iz ene države, kjer nimajo zagotovljenih osnovnih
               standardov, verjetno tudi nimajo nekega zdravstva, in tukaj, če bodo pregledani vsaj
               delno, bodo imeli najbrž neko določeno zaščito tudi zase.</p>
               <p>Govori se o raznih zneskih. Kolegica Kociprova je govorila o 11 tisoč evrih. Ne vem,
               mogoče je to za koga mali znesek, ampak dejstvo je, da mi ne govorimo o teh vzorčnih
               350 primerih za 11 tisoč evrov, ampak je 15 tisoč evrov že zdaj strošek države, ki ga
               sofinancira nevladnim organizacijam, teh 25 % za projekte. To pomeni, da bo to plus
               56 tisoč evrov, ki se zdaj plačujejo za te projekte. Zakaj bi to plačevali? Zakaj bi
               to potrebovali? Zakaj potrebujemo dve isti zadevi? Ministrstvo pa tam uradnike, ki so
               splošno izobraženi o teh zadevah in poznajo situacijo ali pa ne, na drugi strani pa
               nevladne organizacije, ki se s tem verjetno bavijo tudi profesionalno. Verjamem, da
               vnukinja gospoda Meha to delo, če ga opravlja profesionalno, opravlja boljše kot nek
               uradnik na ministrstvu. In verjamem, da bo ona boljše znala svetovati temu prosilcu,
               kako se naj obnaša, kakšne vloge mora dati, kakšne pogoje mora izpolnjevati, glede na
               to, da ima poleg tega zagotovljenega tudi prevajalca in v vsakem primeru verjetno
               razume, kaj se mu nalagala in kaj se mu govori.</p>
               <p>Spreminjanje zakonodaje. Strinjamo se, da je verjetno res vsako leto težko na novo
               določati neke pogoje. Ampak kdo je šel v spreminjanje? Pred dvema letoma ste šli vi,
               takratna vlada v spreminjanje zakonodaje, podeljevanje nekih pravic, ki so mogoče
               nadstandard, pa so zaželene. Ampak v situaciji, v kakršni smo bili že pred dvema
               letoma, to ne gre. Marsikatera evropska država ni podelila takih pravic, pa so bili
               pred dvema letoma v boljši ekonomski situaciji, kot smo bili mi takrat, na račun
               nekoga drugega. In zdaj se strinjamo, da je težko te pravice vzeti. Ampak poglejte,
               šest evropskih držav razmišlja o uvedbi vizumov za prosilce iz balkanskih držav, ker
               se povečuje ta migracijska populacija. In gredo tudi boljše države od nas, bolj
               bogate, z manj svojimi problemi v nasprotno, kot bi vi želeli, da smo mi. Tragične
               zgodbe, kot je rekla kolegica, verjamem, vsaka zase sigurno je. In vsaka tragična
               zgodba se bo reševala individualno ravno pri teh nevladnih organizacijah. Naša naloga
               tukaj v parlamentu pa je, da rešujemo naše tragične zgodbe. Koliko imamo mi
               državljanov, ki jim je 56 tisoč ali pa 70 tisoč evrov nepredstavljiv znesek, ki
               nimajo take zdravniške oskrbe, kot bi jo želeli oziroma potrebovali, nimajo osnove za
               življenje, nimajo ničesar pravzaprav. Ti begunci, ki pridejo sem in tisti, ko so
               upravičeni, pa bodo dobili stanovanje, bodo dobili hrano in bodo dobili tudi
               zdravstveno oskrbo.</p>
               <p>Jaz ne podpiram tega amandmaja.</p>
            </sp>
            <sp xml:id="SDZ6-Redna-07-2012-10-25.sp39">
               <speaker>PREDSEDNIK DR. GREGOR VIRANT:</speaker>
               <p>Gospod Rihard Braniselj. Replika gospod Srečko Meh, potem pa ima besedo gospod
               Braniselj.</p>
            </sp>
            <sp xml:id="SDZ6-Redna-07-2012-10-25.sp40">
               <speaker>SREČKO MEH (PS SD):</speaker>
               <p>Gre za nerazumevanje tega, kar sem jaz poskušal povedati. Zdaj je večina beguncev s
               tistih področij, ki so zelo oddaljena od nas, to se pravi iz Afganistana, Pakistana
               in ostalih držav. Ne razumejo nobenega jezika razen svojega. In gre za to, da ti
               resnično potrebujejo pomoč, pravno pomoč in prevajalsko pomoč, ki je nimajo in jo
               dobijo lahko samo preko civilnih združenj. Za to gre in tem je treba pomagati. Zato
               ti ljudje, ki so tukaj, ki smo jim dolžni pomagati, da ohranimo to, in oprostite, ti
               begunci so v sobi, kjer bi lahko eden stanoval, pa jih je 20, 15, 25. Pogoji so
               neprimerljivi, nečloveški so za državo, ki se ponaša s civilizacijskimi normami.</p>
               <p>To sem želel povedati takrat in civilna združenja oziroma nevladne organizacije so
               zlata vredne, nimajo pa denarja in so prepuščene sebi in so pogosto tudi brez drugih
               pripomočkov.</p>
            </sp>
            <sp xml:id="SDZ6-Redna-07-2012-10-25.sp41">
               <speaker>PREDSEDNIK DR. GREGOR VIRANT:</speaker>
               <p>Replika še mag. Majda Potrata. </p>
            </sp>
            <sp xml:id="SDZ6-Redna-07-2012-10-25.sp42">
               <speaker>MAG. MAJDA POTRATA (PS SD):</speaker>
               <p>To, kar je Vlada kot strošek navedla, 56 tisoč evrov letno, sredstva za zastopanje na
               prvi stopnji zagotavlja Evropski begunski sklad, in sicer v višini 80 % in le 20 %
               proračun Republike Slovenije. To pa znese 11 tisoč 200 evrov. Hvala.</p>
            </sp>
            <sp xml:id="SDZ6-Redna-07-2012-10-25.sp43">
               <speaker>PREDSEDNIK DR. GREGOR VIRANT:</speaker>
               <p>Gospod Rihard Braniselj ima razpravo.</p>
            </sp>
            <sp xml:id="SDZ6-Redna-07-2012-10-25.sp44">
               <speaker>RIHARD BRANISELJ (PS DL):</speaker>
               <p>Hvala predsednik.</p>
               <p>Če danes sprejmemo to novelo zakon in če zavrnemo oba amandmaja, ki jih je vložila
               Socialna demokracija, trdim, da v ničemer ne posegamo v zagotovitev temeljnih pravic
               in svoboščin te marginalne skupine, o kateri danes govorimo. To so pa azilanti,
               begunci. V ničemer ne posegamo v določila ženevske konvencije, dublinske konvencije
               in pa direktiv, ki smo jih dolžni spoštovati. Javni interes skrbi te države za to
               marginalno skupino je ravno v tem, spoštovanju določil mednarodnega prava in
               temeljnih človekovih pravic in svoboščin. Moje mnenje je, da tukaj ni kršeno ničesar.
               Financiranje iz dveh naslovov je sicer dobrodošlo v nekih drugih razmerah.
               Financiranje gre iz istega proračuna in povsem dovolj je, da je to zagotovljeno s
               strani tistega dela, ki ga izvajajo nevladne organizacije, ki dobivajo denar iz tega
               proračuna.</p>
               <p>Še mogoče očitek, ki je bil danes dan in je letel na zaposlene v Policiji in v
               begunskih centrih. Gre za ljudi, ki so usposobljeni in ne gre za neke brezčutne,
               hladne ljudi. Gre za psihologe, gre za zdravnike, policiste, ki vodijo zahtevne
               postopke. To je res. Res je tudi to, da so ti postopki zahtevni. Niso pa zahtevne
               vloge, da se ta postopek začne. In tudi ta strošek, ki pada na državo, se nanaša na
               strošek odločanja na prvi stopnji, na drugi stopnji in odločanja tudi na stopnji, ki
               se mu reče upravni spor. Tudi to niso neki zanemarljivi stroški, ki jih ta država ne
               bi nosila.</p>
               <p>In mogoče še nekaj. Nobene potrebe ni, da dajemo znak, da smo pretirano azilantsko
               prijazna družba, kajti s tem potegnemo ne samo določen krog tistih beguncev in
               azilantov, ki si želijo urediti statuse in ki rešujejo življenjske situacije. S tem
               potegnemo na našo državo tudi celo vrsto, celo begunsko industrijo, ki je v ozadju,
               in se ji reče organizirani kriminal. Hvala lepa.</p>
            </sp>
            <sp xml:id="SDZ6-Redna-07-2012-10-25.sp45">
               <speaker>PREDSEDNIK DR. GREGOR VIRANT:</speaker>
               <p>Replika, gospa Janja Klasinc.</p>
            </sp>
            <sp xml:id="SDZ6-Redna-07-2012-10-25.sp46">
               <speaker>JANJA KLASINC (PS PS):</speaker>
               <p>Hvala, gospod predsednik.</p>
               <p>Vsekakor ne bi rada, če je kdo razumel, da je moja razprava pomenila napad na vse
               zaposlene v Policiji ali v Sektorju za azil ali kakor koli. Jaz sem rekla, da se
               srečujemo tudi s takšnimi primeri in sem povedala, da je bila tudi to moja izkušnja.
               Večina je korektnih uslužbencev.</p>
               <p>Jaz sem opozorila na eno zadevo, kolega Braniselj, ki mislim, da bi koristila
               dejansko ministrstvu, gre za dodatna usposabljanja o situacijah v državah, od koder
               ljudje prihajajo, ker to pomeni večkrat pri upravnem postopku enega temeljnih
               razlogov za nerazumevanje in za sume, da nekdo izkorišča to. To je kot prvo.</p>
               <p>Kot drugo bi pa rada pojasnila, da ta evropska direktiva, ki je seveda neobvezna in
               na katero se večkrat nekateri razpravljavci sklicujete, ni slučajna. Poglejte, mi se
               zdaj ubadamo z vprašanjem, ali bo k nam prišlo 350 ljudi. V nekatere države Evropske
               unije prihaja tisoče beguncev. In zato se oni izogibajo večjim obveznostim, in to je
               pač evropski egoizem. Ravno to, kar ste sedaj na koncu dejali, res je, če bi jim pa
               sedaj dovolili to, bi pa pritegnili. To se pravi, nočemo pomagati, to je logika, in
               to mene skrbi. Ubogim ljudem, ki jih mučijo, ki jih ubijajo, če se vrnejo v državo
               izvora. Tukaj so večkrat politični azilanti, ki pridejo v države, kjer ni kazen tako
               kot pri nas, da odsedi kakšno leto ali pa plača kakšen denar. Ne, ubijejo jih. V
               nekaterih arabskih državah sekajo roke, noge in podobne zadeve, zato mislim, da
               moramo biti posebno čuteči in mislim da tudi, če bi maksimalno število 350 ljudi
               prišlo, ne bi to ogrozilo finančnega stanja. Sploh pa sem dokazala v svoji razpravi,
               da sploh ne gre za problem financ. Hvala.</p>
            </sp>
            <sp xml:id="SDZ6-Redna-07-2012-10-25.sp47">
               <speaker>PREDSEDNIK DR. GREGOR VIRANT:</speaker>
               <p>Še je želja po razpravi, tako da bom ponovno odprl prijavo. Izvolite, lahko se
               prijavite! Preden nadaljujemo z razpravo poslank in poslancev, dajem besedo državnemu
               sekretarju mag. Maroltu.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-25.sp48">
               <speaker>MAG. ROBERT MAROLT:</speaker>
               <p>Hvala lepa za besedo, gospod predsednik.</p>
               <p>Z zanimanjem sem poslušal to vašo razpravo glede 6. člena novele zakona. Dovolite, da
               še enkrat pojasnim. V Evropski uniji imajo vse države članice, razen Slovenije in
               Grčije, postopek ugotavljanja starosti za mladoletnike brez spremstva. To dejansko
               veliko pove. Zakaj? Bistvo predlagane novele 6. člena zakona je v tem, da se
               onemogočijo zlorabe, ki se v vedno večjem številu dogajajo, ali poizkusi zlorabe, kot
               je opozorila gospa poslanka mag. Potrata, sedaj veljavna zakonodaja torej obstoječa
               zakonodaja pa ne daje nobene pravne podlage za preprečitev teh zlorab, za
               ugotavljanje dejanskega stanja, ko neki prosilec brez spremstva zatrjuje, da je
               mladoleten. Poglejte, te pravne podlage ni. Kot opozarjajo strokovnjaki, se dogajajo
               zlorabe, poizkusi zlorabe, vendar tega država sedaj ne more preverjati, ker nima tega
               mehanizma. Zato je predlagana ta novela zakona, da se v primeru dvoma o njegovi
               dejanski starosti opravi preizkus ugotavljanja. Preizkus ugotavljanja starosti
               oziroma postopek ugotavljanja starosti bo vodila izključno stroka, izključno
               zdravniška stroka, sodni izvedenci. O tem ne bodo odločali ne uradniki, o tem ne bodo
               odločali ne politika, ne sodstvo, ampak stroka. In zdravniška stroka je povržena tako
               svojim zdravniškim predpisom, drugim podzakonskim aktom, zdravniki imajo tudi
               Hipokratovo prisego, sodelovali bodo pri tem tudi sodni izvedenci, ki so sodno
               zapriseženi izvedenci, in dajmo omogočiti stroki, da to lahko stori.</p>
               <p>Zakaj? Vam bom povedal čisto praktičen primer. Imamo nekega prosilca, ki zatrjuje, da
               je mladoleten in pride v Slovenijo po mednarodno zaščito. Ker Slovenija sedaj ne more
               preveriti oziroma ugotavljati njegove starosti, pač velja v dvomu, da je mladoleten,
               in se mu prizna status mladoletnega prosilca. Potem ta oseba odide v neko drugo
               državo Evropske unije, recimo na primer lahko rečemo že v sosednjo državo Avstrijo,
               Italijo, Nemčijo ali kamorkoli v Evropsko unijo. In ta druga država, ko pride na
               njihov teritorij, preveri, ali je ta oseba mladoletna ali ne oziroma koliko je stara.
               Ta država potem v skladu z njihovim nacionalnim predpisom, v okviru tega postopka
               pred pristojnimi zdravniki ugotovi, da je oseba polnoletna, da ni mladoletna. In kaj
               se zgodi? Ta država takoj vrne to osebo v skladu z Dublinskim sporazumom nazaj v
               Republiko Slovenijo. In pade tudi črn madež na našo državo, zakaj ne ugotavlja
               dejanskega stanja. Dejansko stanje se mora ugotavljati v vseh vrstah postopkov, naj
               bo upravnih, sodnih in drugih postopkih. In kaj se zgodi? Ta oseba je vrnjena v
               Slovenijo. Kako jo obravnavati zdaj? Imamo podatek iz neke druge države Evropske
               unije, da je oseba polnoletna. Po naših predpisih pa ima status mladoletne osebe.
               Izkazano pa je, da ni mladoletna. In iz tega razloga se ta postopek zdaj
               uveljavlja.</p>
               <p>Kar se tiče metod, postopkov, načinov, bi jaz poudaril to, da že ko je bila sprememba
               zakona na vladi sprejeta, smo pridobili pobude nevladnih organizacij, pobudo
               Pediatrične klinike in v okviru tega je bil potem tudi pripravljen in na matičnem
               odboru sprejet amandma koalicije.</p>
               <p>Kar se tiče, še enkrat poudarjam, postopka pri zdravnikih, tam je to stvar stroke.
               Stroka naj ugotovi, stroka naj odloči. Ravno ta novela tega člena zakona omogoča
               uveljavljanje ustavne pravice in pravice konvencije o otrokovih pravicah o največji
               otrokovi koristi. To je temeljno načelo, ki zavezuje našo državo in tega ne smemo
               pozabiti. Zdaj se dogaja to, da imamo nekega prosilca, ki je zatrjeval, da je
               mladoleten. Država nima postopka in vzvodov, da preveri, dejansko pa je polnoleten.
               In kaj se zgodi? On je obravnavan kot mladoleten in se mogoče nahaja celo v istih
               prostorih kot mladoletna oseba. Glejte, to pa ni v skladu z načelom največje otrokove
               koristi. To negativno vpliva na tiste, ki so dejansko otroci, ki so dejansko prosilci
               za azil kot mladoletni otroci in pojavlja se tudi nevarnost trgovine z ljudmi. Zato
               je treba te anomalije, ki se dogajajo, žal, v praksi, odpraviti.</p>
               <p>Kar se tiče tega zdravniškega pregleda, moram poudariti še to. Zdravniški pregled za
               ugotovitev starosti domnevnega mladoletnika brez spremstva se bo lahko opravil zgolj
               s privolitvijo mladoletnika brez spremstva in njegovega zakonitega zastopnika. Če
               bosta oba odklonila ta zdravniški pregled, se bo ta, ki bo zatrjeval, da je
               mladoletnik brez spremstva, v nadaljnjem postopku obravnaval kot polnoletna oseba. Če
               bo torej onemogočeno ugotavljanje starosti. Prepričan sem, da tisti otrok in njegov
               zastopnik, ki bo vedel, da je otrok dejansko otrok, da je mladoleten, se bo v primeru
               dvoma zagotovo prepustil, da se ugotovi njegova dejanska starost. Tisti špekulanti,
               tisti, ki bodo vedeli, da niso mladoletni, bodo pa verjetno drugače odreagirali. In
               ravno zato je ta določba v skladu z načelom največje otrokove koristi in preprečitev
               zlorab. Hvala.</p>
            </sp>
            <sp xml:id="SDZ6-Redna-07-2012-10-25.sp49">
               <speaker>PREDSEDNIK DR. GREGOR VIRANT:</speaker>
               <p>Nadaljujemo z razpravo.</p>
               <p>Besedo ima gospa Tamara Vonta – se odpoveduje razpravi. Mag. Borut Ambrožič, potem
               gospod Jožef Horvat.</p>
            </sp>
            <sp xml:id="SDZ6-Redna-07-2012-10-25.sp50">
               <speaker>MAG. BORUT AMBROŽIČ (NeP):</speaker>
               <p>Hvala za besedo, predsednik.</p>
               <p>Sprva se sicer nisem želel oglasiti, pa bi kljub temu mogoče nekaj izkušenj s svoje
               prejšnje funkcije kot zastopnik pacientovih pravic delil tudi s tem spoštovanim
               plenumom.</p>
               <p>Večkrat je bilo že povedano, da tudi zdravje danes sodi med temeljne človekove
               pravice, prav tako tudi nedotakljivost telesa in pa osebnosti. Zato se mi ob
               navajanju podatkov, za katere do danes nisem vedel, zdi ta prihranek 11 tisoč petsto
               evrov, kot je bilo danes večkrat povedano, premajhna vsota za to, da bi predlagana
               odprava brezplačne pravne pomoči na prvi stopnji in pa uvedba zdravniškega pogleda za
               ugotovitev starosti vzeli socialno noto državi Sloveniji, ki pa bi morala stremeti k
               zaščiti najšibkejših, v tem primeru mladoletnih migrantov, ki v mnogih primerih
               iščejo svojo eksistenčno srečo drugje iz zelo realnih razlogov, kot so vojna, nasilja
               ali nevzdržni življenjski pogoji.</p>
               <p>Prav tako se mi postavlja tudi vprašanje utemeljenih razlogov za predlaganje in
               sprejemanje zakonodaje po nujnem in skrajšanem postopku, kar ta predlog novele
               predstavlja. Res pa je, da je pohvalno, da Slovenija stremi k ustrezni izpolnitvi
               svojih obveznosti po pravu Evropske unije, saj se na Slovenijo v zvezi s tem nanašajo
               vsaj štiri odločitve o kršitvah, trije opomini in ena napotitev pred sodišče Evropske
               unije, ki imajo vsi za seboj tudi ustrezne finančne sankcije.</p>
               <p>Pohvalno je tudi to, da vlada vedno bolj ceni vlogo nevladnega sektorja v družbi,
               mogoče malo manj pohvalno pa to, da ga ustrezno ali pa dodatno ne financira, zato v
               tem kontekstu predlagane novele ne mislim podpreti. Hvala.</p>
            </sp>
            <sp xml:id="SDZ6-Redna-07-2012-10-25.sp51">
               <speaker>PREDSEDNIK DR. GREGOR VIRANT:</speaker>
               <p>Gospod Jožef Horvat, potem gospod Dragan Bosnić.</p>
            </sp>
            <sp xml:id="SDZ6-Redna-07-2012-10-25.sp52">
               <speaker>JOŽEF HORVAT (PS NSi):</speaker>
               <p>Najlepša hvala, gospod predsednik. Spoštovane kolegice in kolegi!</p>
               <p>Že samo dejstvo, da je danes na mizi zakon o mednarodni zaščiti, je gotovo izjemnega
               pomena in izjemne koristi, da ob tej točki razmislimo, kakšne grozote doživljajo
               begunci po celem svetu, na drugi strani pa da se zavedamo, kakšne vrednote uživamo mi
               tukaj doma, v Sloveniji, v miru. Številke so frapantne. Samo v lanskem letu, v letu
               2011 je svoje države zapustilo čez 800 tisoč ljudi. In samo v lanskem letu je bilo
               beguncev, to se pravi tistih, ki so zapustili svoje domove, skoraj 4 milijone in pol.
               In vseh beguncev po celem svetu je več kot 40 milijonov. Frapantni podatki, ki se jih
               ne znamo predstavljati in včasih je res koristno, kot nas je pozval kolega Mirko
               Brulc, da pogledamo kakšen film. Tudi sam sem včeraj okoli polnoči za trenutek ujel
               nekaj kadrov nekega filma, ko je neki mladi Albanec menda celo peš šel v obljubljeno
               deželo, ki se ji reče osrednja Evropa, Nemčija in tam delal za tri evre na uro, spal
               na ulici in tako dalje. Ampak to zdaj mogoče ni tema, velja pa gotov ta
               razmislek.</p>
               <p>Gotovo je, da v tem človeštvu, ki ga mi vsi sestavljamo, nismo enaki. Nismo niti
               enakopravni, smo pa vsi enakovredni, kar je povedal znani pomurski sociolog in
               profesor. Leta 2000 je organizacija Združenih narodov razglasila 20. junij za
               svetovni dan beguncev. Ženevska konvencija o statusu beguncev je že praznovala svojo
               60. obletnico. V času gospodarske krize in političnih napetosti konvencija pomeni
               večni simbol naše človeškosti in pripravljenosti, da pomagamo osebam, ki so na begu.
               V luči te pripravljenosti za pomoč beguncem je tudi Slovenija izkazala svojo dobro
               voljo, ki letno prispeva za pomoč beguncem preko Visokega komisariata Združenih
               narodov za begunce. Kar zadeva konkretno dveh amandmajev oziroma amandmaja k 6.
               členu, pa potem tudi k 16., da se ne bom več oglašal, je zadeva naslednja. Kar zadeva
               ugotavljanje starosti mladoletnikov brez spremstva, jaz tukaj zaupam zdravniški
               stroki. Že državni sekretar je omenjal Hipokratovo prisego, ki je še aktualna, čeprav
               so jo napisali že Pitagorejci. Ko zdravnik zaključi študij oziroma pred začetkom
               opravljanja svoje zdravniške prakse pred bogovi zdravja nekako priseže, da bo ravnal
               v dobro človeštva. Pa ne samo Hipokratova prisega, to prisego je, vsi se spomnimo ali
               vsaj nekateri, je presegla Ženevska konvencija iz leta 1948.</p>
               <p>Kar zadeva brezplačne pravne pomoči, jaz tu verjamem analizi Ministrstva za notranje
               zadeve, ki je analiziralo projekte nevladnih organizacij in je ugotovilo, da je ta
               projekt med prosilci zelo dobro obiskan. Predstavniki nevladnih organizacij so dnevno
               prisotni med begunci. In to je dobro, to je hvale vredno. Dnevno so torej na
               razpolago prosilcem. Gre tu za zelo dostopen in prožen sistem in dejansko za
               učinkovit sistem nudenja pomoči tem osebam, ki so resnično pomoči potrebne.
               Ocenjujemo v Novi Sloveniji, da je prav ta oblika pomoči bolj koristna kot pa pravna
               pomoč preko svetovalcev za begunce, ki so bili pogosto nedostopni, zasedeni,
               nedosegljivi, ni jih bilo mogoče pravočasno dobiti in tako dalje. Predstavniki
               nevladnih organizacij so vedno v azilnem domu in vedno nudijo pomoč. S tega vidika
               pravzaprav ne gre za nobeno nižanje standardov tem osebam, ki to pomoč potrebujejo,
               zato mi nismo naklonjeni podpori amandmajev k 6. in 16. členu tega zakona oziroma
               dopolnjenemu predlogu zakona o mednarodni zaščiti, ki so ga predlagali Socialni
               demokrati. Hvala lepa.</p>
            </sp>
            <sp xml:id="SDZ6-Redna-07-2012-10-25.sp53">
               <speaker>PREDSEDNIK DR. GREGOR VIRANT:</speaker>
               <p>Mag. Lejla Hercegovac, za njo gospod Darko Jazbec.</p>
            </sp>
            <sp xml:id="SDZ6-Redna-07-2012-10-25.sp54">
               <speaker>MAG. LEJLA HERCEGOVAC (PS PS):</speaker>
               <p>Lep pozdrav predsedniku, sekretarju, poslankam in poslancem tudi v mojem imenu.</p>
               <p>Želim povedati, da zdravniki brez težav ugotavljamo starost mladostnikov. Postopek
               ugotavljanja starosti mladostnikov v evropskih državah je nekaj normalnega. Torej to
               ni problem. Problem je pa plačilo. Jaz ne vem, ali ima sekretar podatke, koliko stane
               tisto ugotavljanje starosti, ker je to zelo zelo drago. Dosti več kot obvezno plačana
               pravna pomoč, za katero menim, da je samoumevna in pravica v vsaki državi... <stage xml:id="SDZ6-Redna-07-2012-10-25.stage4">/ izklop
               mikrofona/</stage></p>
            </sp>
            <sp xml:id="SDZ6-Redna-07-2012-10-25.sp55">
               <speaker>PREDSEDNIK DR. GREGOR VIRANT:</speaker>
               <p>Želi še kdo razpravljati o tem členu? Najprej bom dal besedo državnemu sekretarju,
               potem ima besedo gospod Franc Pukšič.</p>
            </sp>
            <sp xml:id="SDZ6-Redna-07-2012-10-25.sp56">
               <speaker>MAG. ROBERT MAROLT:</speaker>
               <p>Hvala lepa za to vprašanje, gospa poslanka. Bi kar takoj odgovoril. Strokovne službe
               so dale podatek, da bi približno 80 evrov bil strošek tega zdravniškega preizkusa. Če
               bi bili potem angažirani še drugi zunanji dodatni sodni izvedenci, bodo pa stroški
               seveda dodatni. Vendar še enkrat poudarjam, to je treba storiti, da se ugotovi
               dejanska starost prosilcev. Hvala.</p>
            </sp>
            <sp xml:id="SDZ6-Redna-07-2012-10-25.sp57">
               <speaker>PREDSEDNIK DR. GREGOR VIRANT:</speaker>
               <p>Gospod Franc Pukšič.</p>
            </sp>
            <sp xml:id="SDZ6-Redna-07-2012-10-25.sp58">
               <speaker>FRANC PUKŠIČ (PS SLS):</speaker>
               <p>Hvala lepa.</p>
               <p>Sam teh dveh amandmajev ne bom podprl. Je pa kolegica Alenka Bikar po nemarnem
               uporabljala tudi moje ime. V svoji razpravi in iz magnetograma sledi: "Ali pa če bi
               se mogoče kolega poslanec, gospod Pukšič, naslednje leto plemenito odpovedal še
               kakšnemu potovanju, potem bi jih po tem izračunu lahko šlo samo deset na takšen
               pregled, glede na to, koliko je Pukšič porabil sredstev." Če bi se Roman Jakič
               odpovedal svojim potovanjem po svetu, pa bi jih lahko šlo sto na pregled z njegovimi
               sredstvi. On je preko 6 tisoč in nekaj evrov porabil za zelo majhno število potovanj,
               jaz sem pa obiskal naše rojakinje in rojake v zamejstvu in po svetu, pri čemer je
               bilo veliko teh potovanj, veliko dni, pa izredno malo sredstev porabljenih. Tako bi
               kolegico Alenko Bikar pozval, da naj najprej to znotraj lastne poslanske skupine
               uredi. Po drugi strani je pa takole, seveda vseh teh zakonov, vse to, kar se dogaja,
               ne bi bilo treba, če ne bi nekateri pomagali z velikim kladivom vrtati luknjo v ta
               naš bančni sistem in naše zadolževanje v preteklih letih in bi danes bili popolnoma
               na drugem področju in bi se pogovarjali o bistveno drugačnih zadevah za večjo
               blaginjo državljank in državljanov. Račun je, žal, treba plačati. Plačujemo ga vsi,
               žal tudi, tako kot pravite, begunci. Sam se dobro spomnim in vem, kako je bilo po
               osamosvojitvi, ko so naši rojaki želeli priti nazaj domov v Slovenijo. Za to se je
               takrat angažiralo Društvo Slovenija v svetu in Svetovni slovenski kongres, ki sta
               preko civilne družbe naredila ogromno, da so lahko določene zadeve vendarle bile
               izpeljane in so stekle.</p>
               <p>Ker so bile nekatere navedbe nedostojne in neprimerne, pa nimajo direktne zveze z
               amandmajem, se mi zdi, da je nekorektno na takšen način v Državnem zboru
               razpravljati. Seveda pa ne gre za Pukšiča, Pukšič je samo predsednik Komisije za
               Slovence v zamejstvu in po svetu in članica te delegacije je tudi podpredsednica, ki
               pa prihaja iz Pozitivne Slovenije.</p>
            </sp>
            <sp xml:id="SDZ6-Redna-07-2012-10-25.sp59">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Ker vidim, da smo izčrpali listo prijavljenih razpravljavcev, čas pa nam je še ostal,
               sprašujem, ali bi se želel še kdo prijaviti k razpravi. Smo pri razpravi o amandmaju
               k 6. členu. Vidim, da ni več interesa za razpravo.</p>
               <p>V razpravo dajem 16.a člen in amandma Poslanske skupine Socialnih demokratov. Želi
               kdo razpravljati? Želi. Odpiram prijave. Prijavljena je ena razpravljavka.</p>
               <p>Mag. Majda Potrata, beseda je vaša.</p>
            </sp>
            <sp xml:id="SDZ6-Redna-07-2012-10-25.sp60">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>Naš amandma seveda sledi naši osnovni tezi, da stvari za nazaj ni mogoče urejati. In
               s tem amandmajem zato črtamo določbo, da bi se smela določba 6. člena, ki zdravniške
               preglede vpeljuje, uveljavljati tudi za tiste postopke, ki so že v teku, ne od
               uveljavitve zakona naprej in se po tem času začnejo, ampak za tiste, ki že tečejo.
               Menimo, da bi bilo to pravno korektno, zato vlagamo tak amandma.</p>
               <p>Kar pa zadeva zdravniške preglede, imam sama o tem zelo jasno stališče in ne želim na
               raven splošnega dajati svoje osebne izkušnje. Bi pa rekla, da so napake v sleherni
               stroki kljub strokovni usposobljenosti možne, da so zapleti pri pregledih mogoči, jih
               ni mogoče izključevati. Da pa je pričakovati, da bo zato, če se ne bomo čutili kot
               del Evropske skupnosti in del evropskega pravnega reda, v naši državi kaj manj težav
               in da bo mogoče z neupoštevanjem nekih civilizacijskih norm reševati domače razmere
               drugače, pa menim, da tega ni mogoče pričakovati. Krize so tiste, v katerih se pokaže
               civilizacijska moč ravno v tem, da spoštujemo življenje in pravice slehernega človeka
               – da pa nismo pretirano egoistični pri tem.</p>
               <p>Sicer pa 24 tisoč evrov... <stage xml:id="SDZ6-Redna-07-2012-10-25.stage5">/ izklop mikrofona/</stage></p>
            </sp>
            <sp xml:id="SDZ6-Redna-07-2012-10-25.sp61">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Želi morebiti še kdo razpravljati? Ker vidim, da ni več interesa oziroma potrebe po
               nadaljnji razpravi, zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, to je pol ure po prekinjeni 17. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ6-Redna-07-2012-10-25.title2">11. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  NALOGAH IN POOBLASTILIH POLICIJE.</title>
               </p>
               <p>Predlog zakona je v obravnavo zboru predložila Vlada. V zvezi s tem predlogom zakona
               je skupina desetih poslank in poslancev, s prvopodpisanim gospodom Jankom Vebrom,
               zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku Vlade mag.
               Robertu Maroltu, državnemu sekretarju na Ministrstvu za notranje zadeve.</p>
            </sp>
            <sp xml:id="SDZ6-Redna-07-2012-10-25.sp62">
               <speaker>MAG. ROBERT MAROLT:</speaker>
               <p>Hvala za besedo, spoštovana gospa podpredsednica. Spoštovane poslanke, spoštovani
               poslanci!</p>
               <p>Namen novega zakona o nalogah in pooblastilih policije je priprava sodobnega evropsko
               primerljivega in preglednega zakona, ki bo na enem mestu sistematično in celovito
               uredil ter določil policijske naloge, splošna policijska pooblastila in prisilna
               sredstva, uredil pa bo tudi kvaliteten in učinkovit postopek reševanja pritožb zoper
               policijo. Pri pripravi predloga zakona so bile dosledno upoštevane mednarodne
               konvencije o varstvu človekovih pravic, ki zavezujejo Republiko Slovenijo in
               priporočila domačih in tujih inštitucij ter organizacij, ki se ukvarjajo z varovanjem
               človekovih pravic v policijskih postopkih, kot na primer CAT, Odbor proti mučenju
               OZN, CPT, Odbor Sveta Evrope za preprečevanje mučenja in nečloveškega ali
               ponižujočega ravnanja ali kaznovanja, in tako dalje.</p>
               <p>Izhodišča pri pripravi zakona so bile tudi notranje in zunanje strokovne analize,
               raziskave in projekti, ugotovitve nadzorov, poročila varuha človekovih pravic,
               pomembne sodne prakse in odločitve Ustavnega sodišča ter Evropskega sodišča za
               človekove pravice iz Strasbourga, seveda pa tudi teorija in praksa sodobnih
               demokratičnih policij. Temeljni cilj predloga zakona je popraviti in dopolniti
               določbe na področjih, ki so se med izvajanjem sedaj veljavnega zakona o policiji
               pokazala zapremalo in nenatančno opredeljena in tako zagotoviti še višjo raven pravne
               in osebne varnosti ljudi in njihovega premoženja, ter jih uskladiti z drugimi
               sistemskimi zakoni.</p>
               <p>Če omenim samo nekaj poglavitnih rešitev, zakon ureja policijske naloge in tako
               imenovana varnostna policijska pooblastila. To so tista, s katerimi policija
               preprečuje nevarnosti. Je temeljni izvor policijskih postopkov in najpomembnejši
               policijski predpis za preventivno in represivno policijsko delovanje. Je osrednji,
               vendar ne edini izvor normiranja policijskih pooblastil. Zagotovljen je ustreznejši
               nadzor na področju policijskih pooblastil, saj sta za njihovo uporabo natančneje in
               zakonsko določena poročanja in nadzor, podrobneje pa je določen tudi postopek za
               reševanje pritožb zoper delo policistov. Pri izdajanju podzakonskih podpisov gre za
               novost pri pravilniku za izvajanje policijskih pooblastil. Predlog zakona tako
               izrecno določa, da minister izda pravilnik o izvajanju policijskih pooblastil po
               pridobitvi predhodnega mnenja varuha človekovih pravic. Slednje predstavlja višji
               standard človekovih pravic in svoboščin, zlasti v tistem delu, ko policija s svojimi
               pooblastili posega v svoboščine in pravice ljudi.</p>
               <p>V zakonu so tudi posebej izpostavljena in našteta načela za uporabo policijskih
               pooblastil. Načela spodbujajo najvišje standarde policijskega dela, spoštovanje
               pravne države in človekovih pravic v vseh policijskih dejavnostih, zaupanje javnosti
               v delo policije, ustrezne sisteme odgovornosti za delo policistov, razumevanje in
               odprtost državljanov do policije.</p>
               <p>Med temeljnimi novostmi predloga zakona so, če dovolite naštejem samo nekaj:
               vsebinska pojasnitev nedoločnih pravnih pojmov, opredelitev policijskega postopka in
               taktičnega preudarka, novo policijsko pooblastilo, cestna zapora z blokadno točko. Na
               novo je opredeljeno kriminalistično pridobivanje in vrednotenje informacij. Novi sta
               policijski pooblastili za zagotavljanje varnosti in reda na športnih prireditvah,
               prepoved udeležbe na športnih prireditvah in prekinitev potovanja, spremenjeni pogoji
               za uporabo službenega psa, spremenjeni pogoji za uporabo strelnega orožja, postavitev
               ločnice med začasno omejitvijo gibanja in odvzemom prostosti, opravljanje policijskih
               nalog v tujini in delovanje tujih policistov v Republiki Sloveniji, vštevanje časa
               trajanja policijskega postopka do odreditve pridržanja v času trajanja pridržanja ter
               jasnejša in preglednejša ureditev pritožbenega postopka. Hvala.</p>
            </sp>
            <sp xml:id="SDZ6-Redna-07-2012-10-25.sp63">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Prehajamo na predstavitev stališč poslanskih skupin. Besedo ima Poslanska skupina
               Nove Slovenije in mag. Matej Tonin.</p>
            </sp>
            <sp xml:id="SDZ6-Redna-07-2012-10-25.sp64">
               <speaker>MAG. MATEJ TONIN (PS NSi):</speaker>
               <p>Spoštovane kolegice in kolegi, lepo pozdravljeni!</p>
               <p>Zakon o nalogah in pooblastilih policije, ki je pred nami, je sistemski zakon, ki na
               enem mestu sistematično in celovito ureja vse policijske naloge in splošna policijska
               pooblastila. Do zdaj so bile vse te stvari zapisane v Zakonu o policiji in v več
               drugih podzakonskih aktih, sedaj pa vse te zadeve urejamo v enotnem zakonu. Enotno
               urejanje vseh teh pooblastil je pomembno tudi z vidika načela zakonitosti, in sicer
               da so vsi posegi v človekove pravice in svoboščine vnaprej določeni in seveda jasno
               opredeljeni.</p>
               <p>Pred menoj je že državni sekretar omenil nekaj novosti, ki jih ta zakon prinaša. Tudi
               sam bi jih želel poudariti. Ena izmed stvari je zagotovo, da se razširi spekter
               prekritih preiskovalnih ukrepov. Zakon tako omogoča prirejanje identitete, tajno
               opazovanje, prisluškovanje in opazovanje v tujem stanovanju in prostoru, navidezno
               podkupovanje ter dajanje in sprejemanje daril. Zakaj je to pomembno? Veste, da
               kriminal in kriminalci, žal se govori in je ljudska beseda takšna, da so vedno korak
               pred pravico. In zaradi tega mora tudi policija in represivni organ v korak s časom
               in se prilagajati na nove okoliščine. Seveda pa povečanje obsega teh možnosti, ki jih
               ta zakon daje policiji, od nas poslancev, zlasti pa od Komisije za nadzor
               obveščevalnih in varnostnih služb terja še posebno detajlno in bolj pozorno delo.
               Povečanje teh pravic bo pomenilo tudi boljše in natančnejše delo Komisije za nadzor
               obveščevalnih in varnostnih služb.</p>
               <p>Zelo pomembno se nam zdi, da gre ta zakon tudi korak naprej pri zagotavljanju
               anonimnosti oseb, ki policiji iz takšnih ali drugačnih razlogov posredujejo določene
               informacije, ki policiji nato pomagajo pri pridobivanju najrazličnejših informacij,
               ki pripeljejo do končnega cilja, to pa je, da zaprejo nepridiprave.</p>
               <p>Treba je omeniti, da ta zakon vključuje tudi tako imenovano Vilfanovo rešitev, če jo
               smem tako imenovati. Spomnite se, da je bila pred kratkim dolga razprava v
               parlamentu, zakaj koalicija ni želela podpreti takratnih Vilfanovih rešitev v zvezi z
               izgredi na športnih prireditvah. Mi to obljubo v tem zakonu izpolnjujemo in praktično
               identični stavki, identična ureditev, kot jih je kolega Vilfan predlagal pred kakšnim
               mesecem, so zdaj zapisani tudi tukaj notri, in mislim, da je prav, da so ta določila
               zapisana v sistemskem zakonu. Ena izmed stvari, ki jih ta zakon tudi po zaslugi
               kolega Vilfana uvaja, je prekinitev potovanja za vse tiste razgrete navijače. Državni
               sekretar je že omenil tudi cestno zaporo s kontrolno točko, in še ena stvar, ki se mi
               je zdela zanimiva in bo mogoče v javnosti precej odmevala, je, da ta zakon uvaja tudi
               novo pooblastilo policije. To pa je, da policist lahko v primeru, ko nima svojega
               prevoznega sredstva in zaradi nujnega primera rabi tuje vozilo, lahko to tuje vozilo
               tudi uporabi za lovljenje kriminalcev. Marsikdo bo rekel, da te stvari že poznate iz
               znanih hollywoodskih filmov. Naj pojasnim samo, da tisti, ki mu bo policist v takih
               nujnih primerih odvzel oziroma vzel vozilo, bo takšen lastnik tudi upravičen do
               poročila vseh stroškov in morebitne škode.</p>
               <p>Še ena novost, ki se mi zdi prav tako pomembna, pa je privedba osebe zaradi
               zagotavljanja pomoči. Obstajajo številni starejši, ki imajo najrazličnejše
               zdravstvene težave, in se lahko tukaj ali tam tudi izgubijo, ali majhni otroci, pa ni
               mogoče ugotoviti njihove identitete, bo ta zakon omogočal, da jih policija zavaruje
               do tistega trenutka, dokler se ne ugotovi njihova identiteta.</p>
               <p>In še ena stvar, ki nam je v Novi Sloveniji tudi zelo blizu in zelo všeč, da se
               posebej tudi poudarja nadzor nad izvajanjem policijskih pooblastil. Veste, da se
               pojavljajo tudi pritožbe na policijsko delo in te stvari so v tem zakonu zelo jasno
               urejene, da se najprej stvari, spori med državljani in policisti poskušajo urediti v
               pomiritvenem postopku, če pa te zadeve niso uspešne v pomiritvenem postopku, pa gredo
               naprej še pred senat.</p>
               <p>To je zgolj nekaj izmed rešitev, ki jih ta sistemski zakon prinaša. Po oceni Nove
               Slovenije gre za dober zakon, zaradi tega mu mi napovedujemo podporo.</p>
            </sp>
            <sp xml:id="SDZ6-Redna-07-2012-10-25.sp65">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa. Besedo ima Poslanska skupina italijanske in madžarske narodne skupnosti
               indr. László Göncz.</p>
            </sp>
            <sp xml:id="SDZ6-Redna-07-2012-10-25.sp66">
               <speaker>DR. LÁSZLÓ GÖNCZ (PS NS):</speaker>
               <p>Hvala lepa za besedo, gospa podpredsednica. Spoštovane kolegice in kolegi, spoštovani
               gospod državni sekretar!</p>
               <p>Iz predloga je razvidno, da ta zakon dejansko sistemsko ureja izvajanje nalog in
               postopkov oziroma pooblastil policistov. Ker smo mnenja, da je za prvo obravnavo
               besedilo primerno ali pa dokaj primerno, bova ta predlog podprla. Z vidika avtohtonih
               narodnih skupnosti v zvezi s predlogom zakona pa opozarjamo na ne preveč posrečeno
               formulacijo prvega stavka 19. člena. V predlogu se to besedilo glasi, citiram: "Za
               jezikovno sporazumevanje pri opravljanju policijskih nalog morajo policisti
               upoštevati predpise v slovenščini kot uradnem jeziku ter o rabi italijanščine in
               madžarščine kot dodatnih uradnih jezikov na območju občin, v kateri živi avtohtona
               italijanska oziroma madžarska narodna skupnost." Menimo, da besedna zveza "dodatni
               uradni jeziki" oziroma "uradna jezika" ni najbolj primerna niti s terminološkega niti
               vsebinskega razloga. Na narodnostno mešanih območjih se namreč enakopravno, javno in
               uradno uporabljata slovenščina in italijanščina oziroma madžarščina. Jezika avtohtoni
               narodni skupnosti torej nista dodatna uradna jezika na teh območjih, temveč
               enakovredna. Prepričani smo, da se bo ta naša pripomba lahko upoštevala. Praktično v
               besedilu moramo zgolj opustiti besedo "dodatno" oziroma "dodatni".</p>
               <p>V zvezi z omenjenim zakonom imamo še tudi naslednjo opazko oziroma predlog. V duhu
               11. člena slovenske ustave bi moral biti naravnan tudi 106. člen tega zakona, ki se
               nanaša na ustavitev plovil. Ustni ukazi policistov na vodah, ki sodijo v narodnostno
               mešano območje, bi poleg v slovenskem in angleškem jeziku morali biti tudi v
               italijanskem ali madžarskem jeziku. Praktično se taka situacija pojavlja zgolj v
               primeru italijanske narodne skupnosti oziroma narodnostno mešanega območja na Obali,
               vendar iz načelnih razlogov bi v zakonskem besedilu morali govoriti v maternem jeziku
               obeh narodnih skupnosti.</p>
               <p>Posredno bi v kontekstu prve obravnave zakona opozoril na naslednje. Pozitivnim
               informacijam z zadnje seje Komisije za narodne skupnosti v Državnem zboru o tem, da
               je Vlada dala soglasje k predlogu akta o spremembi in dopolnitvi akta o notranji
               organizaciji in sistematizaciji v policiji, gre za dodatno sistematizacijo pogojev
               znanja italijanskega ali madžarskega jezika za zasedbo delovnega mesta policista, ki
               opravlja svoja dela in naloge na narodnostno mešanih območij policijskih uprav Koper
               in Murska Sobota in v programu strokovne terminologije znanja italijanskega in
               madžarskega šola na Višji šoli za policiste, bi opozorili na realno uresničevanje
               ustavnih in zakonskih določil v javni in uradni rabi jezika avtohtonih narodnih
               skupnosti v policiji. V praksi se namreč kažejo težave pri poslovanju policije v
               jeziku narodnih skupnosti na narodnostno mešanem območju. Po zbranih informacijah se
               velikokrat zaplete pri ustnem komuniciranju s pripadniki narodnih skupnosti v
               maternem jeziku in vodenju postopkov v jeziku avtohtonih narodnih skupnosti na tem
               območju. Poleg tega ni vseh ustreznih dvojezičnih obrazcev in splošne informacij tudi
               v jeziku avtohtonih narodnih skupnosti. Hvala lepa.</p>
            </sp>
            <sp xml:id="SDZ6-Redna-07-2012-10-25.sp67">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Poslanska skupina Pozitivna Slovenija in gospa Alenka Bikar.</p>
            </sp>
            <sp xml:id="SDZ6-Redna-07-2012-10-25.sp68">
               <speaker>ALENKA BIKAR (PS PS):</speaker>
               <p>Hvala za besedo, gospa podpredsednica. Spoštovane poslanke in poslanci, gospod
               državni sekretar!</p>
               <p>Na začetku obravnave Predloga zakona o nalogah in pooblastih policije želimo v
               Pozitivni Sloveniji predvsem pozdraviti sam začetek zakonodajnega postopka. Gre
               namreč za predlog zakona, ki ga v tem sklicu Državnega zbora čakamo že od
               spomladanske obljube ministra za notranje zadeve. Jesen je tukaj, predlog zakona
               končno pred nami, sprejet bo v zimskem času, uporabljati pa se bo začel spomladi,
               torej vsaj z enoletno zamudo, kot bi si sicer želeli. Glede na to, da predlog zakona
               nima nobene dodane vrednosti v primerjavi s predlogom zakona, ki ga je v zakonodajni
               postopek vložila prejšnja ministrica, smo nad dolgim čakanjem nove policijske
               zakonodaje še toliko bolj nestrpni. Najbolj smo si seveda želeli, da bi čim prej
               začeli veljati dve novi policijski pooblastili, in sicer prepoved udeležbe na
               športnih prireditvah in prekinitev potovanja na športno prireditev. Ker smo
               nepojasnjeno zavlačevanje ministra za notranje zadeve glede predloga zakona o nalogah
               in pooblastilih policije v Pozitivni Sloveniji po tihem pričakovali, smo že spomladi
               in potem še enkrat pred poletjem vložili svoj predlog zakona, ki bi onemogočil
               navijaško razgrajanje in nasilje. Žal naš predlog zakona ni dobil zadostne podpore,
               smo pa veseli, da se ti dve pooblastili nahajata tudi v tem predlogu zakona, zato ga
               bomo v Pozitivni Sloveniji podprli oziroma ne bomo nasprotovali sklepu, da je zakon
               primeren za nadaljnjo obravnavo.</p>
               <p>Kljub vsemu pa izražamo nekaj pomislekov, na katere nas opozarja tudi informacijska
               pooblaščenka, in sicer glede 113. člena predloga zakona, Uporaba tehničnih sredstev
               pri zbiranju podatkov, in 114. člena predloga zakona, Uporaba tehničnih sredstev pri
               izvajanju policijskih pooblastil in spremljanju javnih zbiranj. Gre za policijska
               pooblastila pri obdelavi osebnih podatkov posameznikov. Tudi v Pozitivni Sloveniji se
               nam odpirajo pomisleki, ali je res nujno, da si policija sama izbira metode in
               sredstva za zbiranje osebnih podatkov, ali pa so to lahko zgolj tista tehnična
               sredstva, ki so določena z zakonom, in ali je res nujno, da je policiji dopuščeno
               neomejeno oziroma stalno avdio in video nadziranje posameznikov, ali pa je ta nadzor
               treba pretehtati tudi z vidika interesa posameznikov, ki se pri izvajanju policijskih
               pooblastil niso upirali, niti niso bili do policistov žaljivi. V sklopu splošne
               razprave bi v Pozitivni Sloveniji seveda želeli slišati tudi odgovor s strani
               prisotnega državnega sekretarja.</p>
               <p>Naše podpore pa predlogu zakona kljub vsemu ne bomo odrekli. Hvala.</p>
            </sp>
            <sp xml:id="SDZ6-Redna-07-2012-10-25.sp69">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Poslanska skupina Slovenske demokratske stranke in gospod Tomaž Lisec.</p>
            </sp>
            <sp xml:id="SDZ6-Redna-07-2012-10-25.sp70">
               <speaker>TOMAŽ LISEC (PS SDS):</speaker>
               <p>Lep pozdrav vsem skupaj. Spoštovana podpredsednica, državni sekretar, kolegi in
               kolegice!</p>
               <p>Veljavni zakon o policiji velja od leta 1998. V tem času je bil večkrat spremenjen in
               dopolnjen, skladno z zahtevami prakse, kot so operativne potrebe in spremenjene
               okoliščine delovanja policije v zadnjih letih, odločitvami Ustavnega sodišča
               Republike Slovenije in pravnim redom Evropske unije, predvsem tako imenovani
               schengenski pravni red. 14 let je dovolj dolga doba, ko so se naš pravni sistem in
               družba, pa na žalost tudi kriminal – zlasti organizirani, gospodarski in čezmejni,
               vse bolj razvili. Zato v Poslanski skupni SDS podpiramo razmišljanja že iz prejšnje
               vlade, da se celotna tako imenovana policijska regulativa uredi tako, da se sprejmeta
               dva sistemska zakona s tega področja, ki skupaj tvorita učinkovito celoto. Zato je
               nujno treba sprejeti sistemski zakon o nalogah in pooblastilih policije ter tudi
               zakon o organizaciji in delu v policiji. Gre za kompleksno zakonodajo, saj se na eni
               strani dotikamo ustavnih področij, ki posegajo tudi v človekove pravice in temeljne
               svoboščine, v izvedbi pa je zdaj izredna teža na pravilniku o policijskih
               pooblastilih, torej z vsakodnevnim izvrševanjem nalog in pooblastil policije v
               različnih situacijah, tudi na športnih prireditvah, o čemer je bilo v tem prostoru in
               tem mandatu že veliko povedanega.</p>
               <p>Z zakonom torej urejamo tudi zelo mejne situacije, ko se lahko uspešno posredovanje
               sprevrže v črno kroniko. Policisti na terenu znajo povedati, da je ozka meja med
               junakom in bedakom, posebej ko gre za varnost na eni strani in posegom v človekove
               pravice na drugi strani. In kot rečeno že večkrat s strani Poslanske skupine SDS, se
               lahko o tej meji odloča tudi v mikrosekundah.</p>
               <p>Pri predlogu zakona ne gre za noben skok v neznano, saj predlog zakona zajema
               kompleksno vsebino policijskih pooblastil, ki jih slovenska policija že uporablja pri
               opravljanju policijskih nalog. Ne glede na to, da so posamezne policijske naloge in
               pooblastila obravnavana tudi v drugih procesnih predpisih, so v tem zakonu prvič v
               samostojni Sloveniji v konceptualnem smislu bolj sistemsko obdelana, predvsem splošna
               policijska pooblastila, ki jih spremlja tudi široka pojasnitev temeljnih pojmov,
               načel in drugih določb. Ni moj namen, da v stališču Poslanske skupine SDS ponovim vse
               cilje, namene in razloge, ki so vlado pripeljali do priprave zakona. Predlog zakona
               opredeljuje 29 policijskih pooblastil. To pove dovolj, kako zahtevna je priprava tega
               zakona, posebej, ker lahko, kot sem danes že omenil, na vsakem koraku trčimo na drugi
               strani na obrambo človekovih pravic in temeljnih svoboščin.</p>
               <p>Dovolite, da pri tej predstavitvi mnenja Poslanske skupine SDS, da navedem nekaj
               poudarkov, zakaj poleg tega, da gre za sistemsko reševanje tematike, podpiramo
               predlog zakona, za katerega sicer verjamemo, da se ga da preko obravnave v Državnem
               zboru še dodatno izbrusiti. V SDS želimo predvsem poudariti ustrezno primerjavo
               predloga zakona z evropskimi praksami in varstvom človekovih pravic. Pomembno je
               poudariti, da takšna ureditev policijske zakonodaje, to je ureditev v dveh zakonih,
               je predvsem anglosaška. Enak sistem zakona imajo torej v Veliki Britaniji, pa tudi v
               Avstriji, Nemčiji, na Švedskem, Avstraliji in tudi Hrvaški. Avstralija ima različne
               ureditve tudi po regijah. Pomembno je tudi poudariti, da so bile pri pripravi
               predloga zakona dosledno upoštevane mednarodne konvencije o varstvu človekovih
               pravic, ki zavezujejo našo državo, in priporočila domačih in tujih institucij ter
               organizacij, ki se ukvarjajo z varovanjem človekovih pravic v policijskih postopkih.
               Poleg tega je treba poudariti, da so bili izhodišče pri pripravi zakona tudi notranje
               in zunanje analize, raziskave in projekti, ugotovitve nadzorov, poročila varuhov
               človekovih pravic, pomembne sodne prakse in odločitve Ustavnega sodišča in Evropskega
               sodišča za človekove pravice. Torej je predlog zakona obdelan z vseh strani.</p>
               <p>Pomembno je tudi poudariti, da je pred izdelavo predloga zakona bil izdelan pregled
               predlogov notranje in zunanje javnosti, poleg tega pa je bil izdelan pregled
               primerjalnopravne ureditve policijskih pooblastil v Nemčiji, Španiji, Švedski in
               Hrvaški, kot sem pa že omenil, pa tudi poudarki iz posameznih policijskih zakonov s
               strani Avstrije, Madžarske, Srbije, Slovaške, Združenih držav Amerike in podobno. To
               je v gradivu predloga zakona tudi lepo predstavljeno. Pa še drugi poseg glede
               človekovih pravic, za katerega menimo, da mora biti zelo specifično opredeljeno, da
               ne pride v praksi do kakšnih problemov.</p>
               <p>Za zagotavljanje človekovih pravic in temeljnih svoboščin je oblikovanih več
               varovalk, s tem ko predlog zakona natančneje opredeljuje zbiranje obvestil in
               vabljenje oseb, natančneje ureja ugotavljanje identitete, podrobno ureja varnostni
               pregled in pregled osebe, ukinja policijsko pooblastilo prijetja, postavlja ločnico
               med ustavnima kategorijama omejitev gibanja in odvzem prostosti, natančneje določa
               pravice oseb, ki jim je omejeno gibanje ali odvzeta prostost, skrajšuje čas, dovoljen
               posegu v človeško svobodo, hkrati pa se tudi čas policijskega postopka všteva v čas
               pridržanja, kar je bilo v preteklosti večkrat stvar debate. Nedvoumno se urejajo tudi
               postopki z ranljivimi skupinami in se v nekaterih primerih skrajšuje dovoljeni čas
               pridržanja osebe.</p>
               <p>V praksi je jasno, med zagotavljanjem varnosti in spoštovanjem človekovih pravic in
               temeljnih svoboščin obstaja kontradiktorno razmerje. Zagotavljanje varnosti zahteva
               določene posege v druge človekove pravice in svoboščine, v nasprotnem primeru bi
               odsotnost zagotavljanja varnosti pripeljala do stanja, ko človekovih pravic in
               svoboščin sploh ne bi bilo mogoče uresničevati. Morda v tem času razprav o finančni
               stabilnosti države ni nepomembno, da predlog zakona ne uvaja nobenih novih določb, ki
               bi imele finančne posledice za državni proračun.</p>
               <p>Po temeljitem pregledu zakona je torej očitno, da gre za zelo temeljit razmislek o
               vsaki posebni nalogi policije oziroma vsakega policista ter vseh pooblastilih, ki jih
               mora izvajati policija oziroma vsak policist pri svojem vsakodnevnem srečevanju z
               ljudmi oziroma z različnimi situacijami.</p>
               <p>Da zaključim. V Poslanski skupini SDS menimo, da gre pri Predlogu zakona o nalogah in
               pooblastilih policije za zelo vsebinsko dodelan predlog zakona, ki ne prinaša
               revolucionarnih sprememb, ampak skupaj z Zakonom o delu in organizaciji v policiji
               prinaša zagotovilo, da bo delo policije še na višjem nivoju na vseh segmentih. V
               Poslanski skupini SDS ga bomo zato v prvi obravnavi podprli, v nadaljnji obravnavi pa
               bomo dojemljivi za vse utemeljene predloge, ki bodo zakon še izboljšali.</p>
               <p>Če želimo resnično pravno državo, torej državo po meri vseh in ne le posameznikov, je
               treba oba zakona sprejeti, potem pa je na vrsti nujno potrebna sprememba zakonodaje
               na področju tožilstva in sodstva. A to je tema za kdaj drugič. Hvala.</p>
            </sp>
            <sp xml:id="SDZ6-Redna-07-2012-10-25.sp71">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Poslanska skupina Socialnih demokratov in mag. Majda Potrata.</p>
            </sp>
            <sp xml:id="SDZ6-Redna-07-2012-10-25.sp72">
               <speaker>MAG. MAJDA POTRATA (PS SD):</speaker>
               <p>Hvala za besedo, gospa podpredsednica. Spoštovane poslanke in poslanci, spoštovana
               predstavnika Vlade!</p>
               <p>Z velikim pričakovanjem se Socialni demokrati lotevamo prve obravnave zakona o
               nalogah in pooblastilih policije, glede na pripravljenost, ki jo kaže koalicija za
               pripombe v nadaljevanju postopka. Naj ne zveni cinično, ampak obžalujem, da ni danes
               z nami pri obravnavi gospoda ministra Gorenaka, ker bi bilo zelo zanimivo izvedeti iz
               prve roke, kaj tako zelo spremenjenega ga je pripravilo do tega, da je sam vložil v
               obravnavo dva zakona, ki se lotevata policije. Če se spomnimo, pa se ni treba
               spomniti, lahko pogledamo magnetograme, koliko pripomb je imel na to, da obravnavamo
               tisto, kar je zvezano z zahtevami po varnosti ljudi in premoženja v tej državi in s
               policijo v dveh zakonih. Takrat je govoril o prenormiranosti in nepotrebnosti dveh
               zakonov, zdaj, če ste brali v utemeljitvah v uvodnih delih, je to utemeljeno s
               primerjavo z drugimi državami, ki imajo tudi določbe v dveh zakonih. Eden se, če
               poenostavljeno rečem, loteva organiziranosti, drugi pa nalog in pooblastil policije.
               Kot rečeno, vidimo to vendar kot pritrditev vsemu tistemu, kar je ugotovila že
               poprejšnja vlada in ne nazadnje tudi poslanke in poslanci, ki smo v prvi obravnavi
               podprli oba predlagana zakona, za nadaljevanje zakonodajnega postopka pa je zaradi
               predčasnih volitev, kot je znano, zmanjkalo časa.</p>
               <p>Če se sklicujem najprej na primerjave, bi bilo ob zakonu o nalogah in pooblastilih
               policije treba pogledati zlasti k Veliki Britaniji, Nemčiji, Švedski, Avstriji,
               morebiti tudi Hrvaški. Vse to so države, ki imajo zakonodajo urejeno v dveh
               zakonih.</p>
               <p>Po našem mnenju gre za sodoben, evropsko primerljiv in pregleden zakon, ki
               sistematično in celovito ureja to področje. V uvodnih določbah seveda samo načelna
               stališča, v 2. poglavju naloge policije, v obsežnem 3. poglavju so obravnavana
               pooblastila in znotraj tega poglavja na splošno policijska pooblastila, uporaba
               prisilnih sredstev, policijska pooblastila za varovanje določenih oseb in objektov,
               pooblastila na vodah, zbiranje in obdelava podatkov ter poročanje in nadzor. Rečeno
               je že bilo, da je teh pooblastil kar 29. V 4. poglavju beremo, kaj je na zakonski
               ravni zapisanega ali določenega v zvezi s pritožbami na delo policistov. V 5.
               poglavju so zapisane določbe, ki urejajo sodelovanje z varnostnimi organi drugih
               držav. Oblike policijskega dela in tudi druge vsebine so sedaj urejene v podzakonskih
               aktih, s predlaganim zakonom pa postajajo del zakonske regulative. In to se zdi
               Socialnim demokratom posebej pomembno, da je dvignjeno tudi to področje na raven
               zakona.</p>
               <p>Poudariti je treba novosti, ki jih ta predlog zakona prinaša, in sicer opredelitev
               policijskega postopka in taktičnega preudarka, opredelitev cestne zapore z blokado
               točke. Te naloge, ki jih ta člen opisuje, so se že izvajale na podlagi 148. člena
               Zakona o kazenskem postopku. Ta naloga se bo izvajala, kadar bo šlo za hujše kršitve.
               Ker pa gre za sorazmerno hud poseg v človekove pravice in temeljne svoboščine, je
               določeno, da se ta naloga izvede le po pooblastilu generalnega direktorja policije.
               Opisuje tudi kriminalistično-obveščevalno dejavnost, spremenjene pogoje za uporabo
               prisilnega sredstva, službenega psa in strelnega orožja, jasna je razmejitev med
               začasno omejitvijo gibanja in odvzemom prostosti, opredelitev opravljanja policijskih
               nalog v tujini in delovanje tujih policistov v Republiki Sloveniji, vštevanje časa
               pridržanja ter jasnejša in preglednejša je ureditev pritožbenega postopka.</p>
               <p>Glede na to, da sedaj ni bilo ustrezno urejeno področje policijskih pooblastil na
               športnih prireditvah, v Poslanski skupini Socialnih demokratov menimo, da je treba
               dodatno poudariti pomembnost določb dveh členov, in sicer tistih, ki govorita o
               prepovedi udeležbe na športnih prireditvah in potovanja na športne prireditve.
               Večkrat smo ugotavljali tudi v Državnem zboru, da področje predvsem v zvezi z
               navijaškimi skupinami ni ustrezno urejeno in da bi k tej problematiki morali
               vključiti tudi sodelovanje drugih ministrstev. Tu se poslanci in poslanki Socialnih
               demokratov pridružujemo ugotovitvam predlagatelja zakona, predvsem pa tudi
               predlagateljem zavrnjenega zakona Pozitivne Slovenije, da se v Sloveniji v zadnjih
               letih vse pogosteje pojavljajo kršitve javnega reda in miru in ogrožanja varnosti, ki
               jih izvršujejo posamezne navijaške skupine na športnih prireditvah, zlasti na
               nogometnih tekmah. Vemo pa, da tudi na rokometnih in košarkarskih. Kljub povečani
               aktivnosti policije ter drugih pristojnih inšpekcijskih organov občasno prihaja do
               nepričakovanih izgredov, ki imajo opazen odmev v notranji in zunanji javnosti. No,
               včasih so pa izgredi na športnih prireditvah samo izgovor za izražanje nesoglasja
               tudi s kakšnimi drugimi rečmi. Seveda govorim o zadnjem dogajanju v Mariboru. Zato je
               upravičeno sprejemanje dodatnih zakonskih ukrepov za zagotavljanje varnosti na
               športnih prireditvah. Z represivnimi oziroma policijskimi ukrepi seveda ni mogoče
               doseči celovitega namena, ki izhaja iz evropske konvencije o preprečevanju nasilja in
               nedostojnega vedenja gledalcev na športnih prireditvah. Se je pa treba zavedati, da
               je ob vse večjih športnih objektih in hkrati popularizaciji športa v Sloveniji treba
               uporabiti učinkovite ukrepe zoper tiste nasilne obiskovalce, ki športne dogodke
               zlorabljajo za nasilne izgrede.</p>
               <p>Novo oblikovano policijsko pooblastilo na nedvoumen in jasen način sporoča
               obiskovalcem športnih prireditev, da jim bo zaradi ponavljanja kršitev, za katere
               bodo pravnomočno kaznovani, lahko odrejen ukrep prepovedi udeležbe na športnih
               prireditvah. Z uzakonitvijo prepovedi udeležbe na športnih prireditvah družba
               posamezniku in skupinam sporoča zavezo o ničelni toleranci do nasilja, ki posledično
               krši pravice drugih oseb na takšni prireditvi. Seveda bi tu lahko dodali še nekatera
               druga stališča naše poslanske skupine, ki so bila že izražena tako lani kot tudi
               letos ob zavrnjenem predlogu. Pa dovolite, da opozorim še na eno stvar, ki je nanjo
               že opozorila Poslanska skupina Pozitivne Slovenije, ampak vseeno je tako zelo
               pomembna, da jo je vredno ponoviti. Morebiti jo bodo pa pripravljavci zakona slišali
               v drugo in glede na pripravljenost upoštevati drugačna stališča, obstaja nekaj
               upanja, da bo v nadaljevanju postopka to vendarle upoštevano.</p>
               <p>Informacijski pooblaščenec je namreč pripombe na predlog dajal v marcu leta 2011 in v
               septembru 2012. Nekatere pripombe je pripravljavec predloga upošteval, drugih ni.
               Pooblaščenec presojo pripravljavca zakona sprejema, pa tudi dejstvo, da vseh
               komentarjev in pripomb organov, ki sodelujejo v medresorskem strokovnem usklajevanju,
               iz povsem utemeljenih razlogov vselej ni mogoče sprejeti. To berem iz mnenja. Je pa
               vendarle treba opozoriti na to, kar pooblaščenka posebej opozarja, da morajo tudi
               pooblastila, ki jih država da represivnemu organu, kot je policija, biti natančno
               določena z zakonom in le takšna, ki so nujno za dosego javne varnosti. Kadar bi lahko
               cilj dosegli na način, ki manj invazivno poseže v pravice posameznikov, je treba
               izbrati to pot. Pooblastila represivnih organov zato ne smejo biti določena tako
               splošno in široko, da bi njim samim dovoljevala izbiro metod in sredstev, s katerimi
               bi smeli poseči v življenje posameznikov. Prav takšna pa sta primera 113. in 114.
               člena obravnavanega predloga.</p>
               <p>V potrditev tega, kar je zapisala informacijska pooblaščenka, naj vas, spoštovane
               poslanke in poslanci, opozorim še na neko mnenje, ki je bilo v prejšnjem sklicu
               izraženo in je povezano s spoštovano kolegico Darjo Lavtižar Bebler. Zato bom iz
               magnetograma prebrala odlomek njene razprave. Nanaša se pa na to, da so nekateri zelo
               podrobno secirali obravnavani zakon in mu nasprotovali, češ, da so določbe
               prepodrobne. Gre za tedanjega predsednika Odbora za notranje zadeve, zdajšnjega
               ministra, in je naša kolegica na ta stališča o prepodrobnem obravnavanju odgovorila
               tako: "Veseli me, ker je to zakon, ki se ukvarja z enim od pomembnih vprašanj, in to
               je kdaj, v katerih primerih in na kakšen način ter do katere mere je mogoče omejevati
               človekove pravice in temeljne svoboščine, ki so posebej varovane v ustavi, v
               merodajnih mednarodnih aktih in pa tudi v posameznih zakonih, kajti ta materija je
               razdeljena po več in umeščena v več zakonov." S tem je odgovarjala, zakaj se njej zdi
               prav, da je zakon tako podroben.</p>
               <p>Kajti pravice in svoboščine se lahko omejijo samo zaradi varovanja pravic drugih in
               policisti lahko posamezniku te pravice omejijo le v primerih, določenih z ustavo in
               zakoni. Zato so tudi tovrstna pooblastila lahko urejena samo z zakonom, ureditev
               posega v pravice in svoboščine pa mora biti določena na nedvoumen način, torej moramo
               zagotoviti ustrezna in zadostna jamstva, ki bodo učinkovito preprečevala zlorabe. In
               za to gre, spoštovane kolegice in kolegi! Da je na zakonodajalcu, da zapiše določila
               tako, da bodo nedvoumna in jasna, da bodo preprečevala zlorabe, na organih pregona pa
               je, da bodo preprečevali in sankcionirali kazniva in kriminalna dejanja. In to je
               tudi odgovor na pomisleke nekaterih ob prejšnjem zakonu.</p>
               <p>Kot rečeno, poslanki in poslanci Socialnih demokratov bomo v prvi obravnavi podprli
               sklep, da je zakon primeren za nadaljnjo obravnavo, pričakujemo pa, da bo deležen
               tudi izboljšav, o katerih sem govorila. Hvala.</p>
            </sp>
            <sp xml:id="SDZ6-Redna-07-2012-10-25.sp73">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Poslanska skupina Državljanske liste in gospod Rihar Braniselj.</p>
            </sp>
            <sp xml:id="SDZ6-Redna-07-2012-10-25.sp74">
               <speaker>RIHARD BRANISELJ (PS DL):</speaker>
               <p>Hvala, spoštovana podpredsednica.</p>
               <p>Predlog zakona o nalogah in pooblastilih policije ima ambicijo delno nadomestiti
               sedaj veljavni zakon o policiji iz leta 1998, ki je sistemski zakon ter eden
               najpomembnejših represivnih zakonov te države. Policistu podeljuje celo vrsto
               pooblastil, s katerimi v skladu z načelom sorazmernosti posega v temeljne človekove
               pravice in svoboščine. Prav zaradi tega se je treba vsakršnih sprememb tega zakona
               lotiti previdno ter s tehtnim premislekom, saj je krhko razmerje med učinkovitostjo
               policije in varovanjem ogroženih vrednot na eni strani ter varovanjem temeljnih
               človekovih pravic in svoboščin lahko hitro porušeno. Posebej pomembno pa je, da se
               opravijo ustrezne analize ter se k spremembam pritegne stroka, opravi medresorsko
               usklajevanje ter pridobi mnenje in stališča pravnikov in policijskih sindikatov. Vse
               to je v konkretnem primeru bilo upoštevano.</p>
               <p>Zaradi načela zakonitosti je pomembno, da so v bodoče na enem mestu, sedaj so namreč
               v Zakonu o policiji ter v več podzakonskih aktih, da so v bodoče sistematično in
               celovito urejene ter določene policijske naloge in splošna policijska pooblastila,
               vključno s pogoji uporabe prisilnih sredstev na enem mestu. V preteklosti so bile
               oblike policijskega dela navedene le v pravilih policije, sedaj se to celovito
               prenaša v zakon.</p>
               <p>Poleg navedenega pa posamezne življenjske situacije zahtevajo drugačen pristop in
               drugačno ukrepanje policistov, na primer ob družinskem nasilju z ukrepom prepovedi
               približevanja, na športnih prireditvah z ukrepom prepovedi udeležbe in prepovedi
               potovanja nasilnežem na športne prireditve in podobno.</p>
               <p>Zakon povsem na novo ureja uporabo poligrafov, maskirnih pokrival, uvaja privedbo
               tako imenovanih nebogljenih oseb, tako imenovano kriminalistično obveščevalno
               dejavnost ter na novo še podrobneje opredeljuje uporabo celo vrsto policijskih
               pooblastil in prisilnih sredstev. Ministrstvo za notranje zadeve pa je ob zakonu
               pripravilo tudi vse potrebne podzakonske akte, tako da je nova policijska zakonodaja
               predložena celovito, istočasno in na enem mestu. Predlog zakona je medresorsko
               usklajen, posebej pa že dve leti usklajevan z zainteresirano notranjo in zunanjo
               javnostjo, gradivo je bilo namreč prvič objavljeno že 13. decembra 2010.</p>
               <p>Poslanska skupina Državljanska lista meni, da je Predlog zakona o organiziranosti in
               delu v policiji primeren za nadaljnjo obravnavo v Državnem zboru. Hvala lepa.</p>
            </sp>
            <sp xml:id="SDZ6-Redna-07-2012-10-25.sp75">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Poslanska skupina Slovenske ljudske stranke in gospa Jasmina Opec.</p>
            </sp>
            <sp xml:id="SDZ6-Redna-07-2012-10-25.sp76">
               <speaker>JASMINA OPEC (PS SLS):</speaker>
               <p>Hvala za besedo. Spoštovani!</p>
               <p>Pred nami je izjemno obširen Predlog zakona o nalogah in pooblastilih policije, ki na
               kakovosten, bolj strokoven in učinkovitejši način ureja področje delovanja policije,
               saj združuje posamezne policijske naloge in splošna policijska pooblastila, ki so
               trenutno opredeljena v posameznih zakonih in podzakonskih aktih. Zakon po našem
               mnenju sledi ustavni določbi 87. člena, ki jasno opredeljuje, da se pravice in
               obveznosti državljanov, med katere nedvomno sodi tudi ureditev policijskih
               pooblastil, ki pomenijo poseg v človekove pravice in svoboščine, lahko določajo le z
               zakonom.</p>
               <p>V Poslanski skupini Slovenske ljudske stranke smo zato določbe zakona zelo pozorno
               proučili, saj se zavedamo, da gre za občutljivo področje policijskih pooblastil in
               nalog, ki v veliko primerih posegajo v temeljne človekove pravice in svoboščine,
               varovane z ustavo, zato morajo biti tovrstni posegi strokovno utemeljeni, jasno
               določeni in nedvoumni. Nadzor nad morebitnimi zlorabami pa mora biti zaradi tega še
               toliko bolj učinkovit.</p>
               <p>Zato poslanci Slovenske ljudske stranke pričakujemo, da bo pristojno ministrstvo
               proučilo pripombe informacijskega pooblaščenca, glede 113. in 114. zakona in ustrezno
               dopolnilo opredelitev tehničnih sredstev, ki jih smejo uporabljati za poseganje v
               zasebnost posameznikov, za kar pri tovrstnem nadzoru zagotovo gre. Vsekakor pa je
               pozitivna novost, da predlog zakona izrecno določa, da minister izda pravilnik o
               izvajanju policijskih pooblastil po pridobitvi predhodnega mnenja varuha človekovih
               pravic. Slednje predstavlja višji standard človekovih svoboščin in pravic zlasti v
               tistem delu, ko policija s svojimi pooblastili posega v svoboščine in pravice ljudi.
               Predlog zakona opredeljuje 29 policijskih pooblastil. Med njimi gre pozdraviti dve
               novi policijski pooblastili za zagotavljanje varnosti in reda na športnih
               prireditvah, in sicer prepoved udeležbe na športnih prireditvah in prekinitev
               potovanja na prireditev.</p>
               <p>V teh pooblastilih je bilo veliko govora že nekaj časa nazaj pri razpravi o noveli
               zakona o policiji, ki ga je letos v zakonodajni postopek vložila skupina poslancev, s
               prvopodpisanim Petrom Vilfanom, in se je nanašala zgolj na ureditev policijskih
               pooblastil v primeru navijaških izgredov na športnih prireditvah. Zavedamo se, da je
               to izjemno problematično področje, ne nazadnje imamo ravno sedaj situacijo, ko so
               pooblastila policije pri ravnanju na zadnjem nogometnem derbiju pod nadzorom posebne
               komisije. Vendar smo takrat parcialno ureditev policijskih pooblastil zavrnili v
               zavedanju, da se pripravlja sistemski zakon o nalogah in pooblastilih policije, ki bo
               uredil tudi področje uporabe pooblastil pri izgredih na športnih prireditvah. In
               ravno to, seveda poleg množice vseh drugih rešitev, se udejanja danes v obravnavanem
               predlogu zakona. Z vidika omejevanja posegov v osebno svobodo je pomembno tudi
               določilo, po katerem se čas trajanja policijskega postopka do odreditve pridržanja
               šteje v čas trajanja pridržanja. V predlogu zakona so opredeljene pravice pridržanih
               oseb, ki so bile doslej večinoma opredeljene zgolj v pravilnikih. Jasnejša in
               preglednejša je tudi ureditev pritožbenega postopka. Med novosti v slovenskem pravnem
               redu sodi tudi cestna zapora z blokadno točko zaradi popolne ali selektivne kontrole
               nad vozili in osebami ob točno določenih pogojih. Predlog zakona prvič v zgodovini
               samostojne Slovenije bolj konceptualno in sistematično opredeljuje policijska
               pooblastila in naloge policije ter prinaša nekatere dobrodošle spremembe in nove
               določbe ter dodatne varovalke pri izvajanju pooblastil in nalog policije, zato v
               Poslanski skupini Slovenske ljudske stranke ocenjujemo, da je Predlog zakona o
               nalogah in pooblastilih policije primeren za nadaljnjo obravnavo. Hvala.</p>
            </sp>
            <sp xml:id="SDZ6-Redna-07-2012-10-25.sp77">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Poslanska skupina Demokratične stranke upokojencev Slovenije in gospod Ivan Hršak.
            </p>
            </sp>
            <sp xml:id="SDZ6-Redna-07-2012-10-25.sp78">
               <speaker>IVAN HRŠAK (PS DeSUS):</speaker>
               <p>Hvala za besedo, spoštovana podpredsednica. Lep pozdrav vsem!</p>
               <p>Predstavil bom stališče poslanske skupine DeSUS glede Predloga zakona o nalogah in
               pooblastilih policije. Danes sta pred nami dva tako imenovana policijska zakona, ki
               nadomeščata sedaj veljavni zakon o policiji, s čimer naj bi zakonodaja s področja
               delovanja policije postala bolj pregledna. Najprej se lotevamo zakona o nalogah in
               pooblastilih policije, ki, kot izhaja že iz imena, opredeljuje pooblastila policije,
               ki so večinoma prenesena iz podzakonskih predpisov. Zakon opredeljuje 29 policijskih
               pooblastil. Med njimi sta dve novi, in sicer prepoved potovanja na športne prireditve
               in prepoved udeležbe na teh prireditvah, če je bil posameznik zaradi razgrajanja na
               tekmi že sankcioniran, kar v Poslanski skupini DeSUS še posebej pozdravljamo. Dejstvo
               je, da je problematika razgretih navijačev zelo pereča, saj se navijaška vročica
               pogosto sprevrže v nasilništvo in vandalizem, zato je treba takšne navijače umiriti
               in jim po potrebi preprečiti udeležbo na tekmi ali jih celo odstraniti z nje. Pri
               določenih policijskih pooblastilih rešitve stremijo k večji učinkovitosti policije na
               posameznih delovnih področjih. Zakon tako učinkoviteje opredeljuje ukrepe policije v
               zvezi s prepovedjo približevanja, izrečene zaradi nasilja v družini, ureja varovanje
               določenih oseb in objektov, natančneje opredeljuje zbiranje in posredovanje podatkov
               ter, kot že omenjeno, uvaja nova policijska pooblastila za preprečevanje nasilja na
               športnih prireditvah. Poleg tega predlog zakona tudi bolj jasno in pregledno ureja
               pritožbeni postopek ter med drugim opredeljuje tudi cestno zaporo z blokadno
               točko.</p>
               <p>Poslanke in poslanca Poslanke skupine DeSUS bomo Predlog zakona o nalogah in
               pooblastilih policije podprli oziroma podprli bomo sklep, da je predlog zakona
               primeren za nadaljnjo obravnavo. Hvala.</p>
            </sp>
            <sp xml:id="SDZ6-Redna-07-2012-10-25.sp79">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima gospod Jerko Čehovin, pripravi naj se gospod Srečko
               Meh. Gospod Jerko Čehovin ima sedaj besedo, ker vidim, da je ravno v dvorani.</p>
               <p>Izvolite, gospod Čehovin.</p>
            </sp>
            <sp xml:id="SDZ6-Redna-07-2012-10-25.sp80">
               <speaker>JERKO ČEHOVIN (PS PS):</speaker>
               <p>Hvala lepa, gospa podpredsednica.</p>
               <p>Sicer imam več pripomb oziroma predlogov pri drugem zakonu, tukaj bi pa morda
               predlagal samo to, da se med naloge doda tudi izvajanje protiobveščevalne dejavnosti.
               Več bom obrazložil potem pri drugem delu.</p>
               <p>Če sem že pri besedi, bi samo rekel, da je sicer pohvalno in lepo, da se je tisti
               predlog, ki ga je pripravil Peter Vilfan, upošteval pri pooblastilih, vendar pa je
               očitno, da pri nas je bolj važno, kdo predlaga, ne pa, kaj predlaga. Mislim, da bi se
               tudi nekaterim zadnjim dogodkom lahko izognili, če bi mi že ta zakon oziroma ta
               pooblastila imeli. In tudi ne bi bila nobena ovira, da bi tudi prišla ta določila v
               nov sistemski zakon. Vendar ta zakon, ki je sicer sistemski, ve se, da bo v tretjem
               branju sprejet šele enkrat drugo leto, v tem času pa se nam lahko na teh športnih
               igriščih še marsikaj zgodi. Naj povem, da naš interes bo predvsem v tem, da imamo čim
               boljšo zakonodajo in da izboljšujemo zakonodajo in da te zadeve, ki so zelo
               občutljive tudi za državljane, ne spreminjamo z vsakim mandatom. Zato bi tudi zelo
               toplo priporočali, da se upoštevata pri nadaljnji implementaciji tudi 113. in 114.
               člen, na kar opozarja tudi informacijska pooblaščenka.</p>
               <p>Kot rečeno, drugih večjih pripomb na sam zakon z naše strani ni.</p>
            </sp>
            <sp xml:id="SDZ6-Redna-07-2012-10-25.sp81">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Gospod Srečko Meh, pripravi naj se gospod Rihard Braniselj.</p>
            </sp>
            <sp xml:id="SDZ6-Redna-07-2012-10-25.sp82">
               <speaker>SREČKO MEH (PS SD):</speaker>
               <p>Spoštovani gospod državni sekretar, gospe in gospodje!</p>
               <p>Najprej vprašanje, zakaj ministra Gorenaka ni danes tukaj, da bi lahko odgovoril. Saj
               sem zadovoljen, da ste gospod državni sekretar tukaj, ampak da bi gospod Gorenak
               lahko odgovoril na svojo razpravo, ki jo je imel skoraj pred točno enim letom v tem
               državnem zboru in sem jo danes z magnetograma prebral. Takrat je trdil o členih, ki
               danes niso spremenjeni, popolnoma nasprotno, pa ni časa, da bi to prebral, ampak bi
               vendarle kazalo uskladiti med seboj to, kar je govoril poslanec Gorenak, in kar
               predlaga minister Gorenak. To se mi zdi popolnoma neumno oziroma nefer. Verjamem, da
               je kot policist dovolj pogumen, da bi lahko danes prišel, da bi na to odgovoril. To
               bilo moje prvo vprašanje.</p>
               <p>Moje drugo vprašanje je pravzaprav v tem, kako to, da so mediji na licu mesta, kjer
               se preiskava dogaja, pred policijo, vzporedno s policijo. Kako se to lahko zgodi?
               Kakšen razlog je, zakaj to delamo? Pa vendarle bi bilo prav, da če delamo mi
               preiskave, v katerih želimo raziskati vse, kar se zgodi, da mediji posnamejo to, kar
               se zgodi najbrž skoraj v vseh primerih, ki so interesantni. Ne zdi se mi logično in
               ni prav.</p>
               <p>In tretje moje vprašanje je, gospe in gospodje, izjemno tankočutno moramo ravnati
               oziroma sprejemati zakone, s katerimi bomo omogočili tudi nadzor nad policijo,
               kontrolo. Ali policija ščiti naše premoženje, naše zakone, ali dela v zaščiti našega
               interesa ali policija prekorači svoja pooblastila? Jaz sem seveda za to, da policiji
               damo pooblastila, mora jih imeti, in sem prepričan, da policistke in policisti dobro
               delajo. Bi pa seveda tukaj morali zelo tenkočutno ravnati tudi z vidika Komisije za
               nadzor obveščevalnih in varnostnih služb in vsega, kar se pri nas dogaja, da ja ne
               bomo prišli v situacijo, ko bomo v imenu vsega, kar se dogaja, potem kršili tudi
               človekovih pravic. Hvala lepa.</p>
            </sp>
            <sp xml:id="SDZ6-Redna-07-2012-10-25.sp83">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Za besedo je prosil gospod državni sekretar.</p>
               <p>Izvolite.</p>
            </sp>
            <sp xml:id="SDZ6-Redna-07-2012-10-25.sp84">
               <speaker>MAG. ROBERT MAROLT:</speaker>
               <p>Hvala za besedo, spoštovana gospa podpredsednica, hvala za vprašanje spoštovanemu
               gospodu poslancu Mehu.</p>
               <p>Bi samo uvodoma odgovoril kar takoj na njegovo vprašanje, zakaj ni navzoč gospod
               minister dr. Vinko Gorenak. Preprosto zato, ker se danes udeležuje zasedanja
               ministrov Evropske unije v Luksemburgu. Zato ni mogel biti istočasno tudi tukaj.</p>
               <p>Glede ostalih vprašanj vam bom pa v nadaljevanju poskušal odgovoriti. Hvala.</p>
            </sp>
            <sp xml:id="SDZ6-Redna-07-2012-10-25.sp85">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Besedo ima gospod Rihar Braniselj, pripravi se gospod Janez Ribič.</p>
            </sp>
            <sp xml:id="SDZ6-Redna-07-2012-10-25.sp86">
               <speaker>RIHARD BRANISELJ (PS DL):</speaker>
               <p>Hvala, podpredsednica.</p>
               <p>Jaz bi se dotaknil tistega dela zakona oziroma tisto rešitev, ki se imenuje ukrep
               prepovedi udeležbe na prireditvah in prepoved potovanja na javno prireditev. Jaz se
               sicer ne strinjam s kolegom Toninom, ko je rekel, da je to identična ureditev, kot je
               bila tudi ureditev v zakonski rešitvi, ki jo je predlagal kolega Vilfan.</p>
               <p>Poslanska skupina Državljanska lista je sicer rešitev oziroma novelo zakona o
               policiji, ki jo je predlagal kolega Vilfan, podprla. Edini, ki je bil proti, sem bil
               jaz osebno. Pa bi mogoče, če dovolite, naredil analizo, zakaj pravzaprav je ta
               rešitev, ki je ta trenutek v tem zakonu predvidena, za spoznanje oziroma kar precej
               boljša, kot je rešitev, ki jo je predlagal kolega Vilfan.</p>
               <p>Če bi prišlo do implementacije rešitve kolega Vilfana oziroma do uveljavitve tega
               zakona, bi pravzaprav policisti v tem vmesnem času od implementacije te rešitve do
               uveljavitve tega zakona pravzaprav izrekali ukrepe po bistveno drugačnih pogojih kot
               po zdajšnjem sprejetju sistemskega zakona.</p>
               <p>Druga razlika je v tem, da v predlogu sprememb bivšega zakona oziroma zakona, ki ni
               uveljavljen, ni bilo jasno in natančno opredeljeno pridržanje osebe, ki ne bo
               upoštevala odredbe o prepovedi.</p>
               <p>Naslednja razlika je ta, da je za takšno osebo, ki to prepoved krši, predlagana
               drugačna rešitev v obeh zakonih. To se pravi, da bi prišlo do zmede pri kaznovalni
               politiki.</p>
               <p>V predlogu sprememb zakona kolega poslanca ni bilo jasno določeno, kako bo policist
               ukrep odredil, medtem ko sistemski zakon sedaj to natančno določa. Vacatio legis
               zakona bivšega zakona je bil predviden za 15 dni, kar je vsekakor premalo za izvedbo
               potrebnih usposabljanj za vse policiste, medtem ko je vacatio legis tega sistemskega
               zakona, ki je pred nami, 60 dni, kar pa je za izvedbo potrebnih usposabljanj, mislim
               da, dovolj.</p>
               <p>Tovrstno usposabljanje po nekih izračunih stane okoli 33 tisoč evrov, kar bi v
               primeru, da bi uveljavljali dva zakona zaporedoma, pravzaprav povzročilo dodatne
               stroške. Gre namreč za usposabljanje na dve različni rešitvi, kar bi pri policistih
               pravzaprav povzročilo določeno zmedo, nekonsistentnost in pa podvajanje stroškov.
               Prav tako bi bilo treba v vmesnem času do uveljavitve novega zakona pripraviti tudi
               nove obrazce, kar bi ponovno povzročilo dodatno delo in dodatne stroške v predvideni
               višini okoli 3, 4 tisoč evrov.</p>
               <p>Mogoče bo danes kdo poskušal od kolegov tudi špekulirati, recimo, kaj v tem vmesnem
               času, ko te rešitve, za katero vsi pravimo, da je dobra, in je problem samo v tem, da
               bo implementirana mogoče dva meseca pozneje sicer boljša, da bi v tem primeru prišlo
               do nekega izgreda, dogodka, ki bi imel določene posledice in bi nekdo rekel, da je
               pravzaprav to posledica tega, da niste pravočasno to vkomponirali v zakon. Jaz
               izrecno nasprotujem takim namigovanjem. Policija ima ta trenutek možnost, da
               kateregakoli kršilca javnega reda in miru odstrani z avtobusa, odstrani s prireditve
               že ko stopi iz gostilne. Tako da ne bi smel imeti niti minimalne možnosti, da se ta
               razgrajač, huligan pojavi na javni prireditvi. Jaz policiji zaupam, da bo tovrstne
               primere strogo sankcionirala, preprečila do uveljavitve te rešitve, ki pa tudi ne bo
               z vidika usposabljanja tako hitro implementirana. Hvala lepa.</p>
            </sp>
            <sp xml:id="SDZ6-Redna-07-2012-10-25.sp87">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Janez Ribič, pripravi se gospa Janja Klasinc.</p>
            </sp>
            <sp xml:id="SDZ6-Redna-07-2012-10-25.sp88">
               <speaker>JANEZ RIBIČ (PS SLS):</speaker>
               <p>Hvala za besedo. Spoštovani gospe in gospodje!</p>
               <p>Predlog zakona o nalogah in pooblastilih policije je primeren za nadaljnjo obravnavo,
               zato bom predlog zakona tudi podprl. Predlog zakona opredeljuje kar 29 policijskih
               pooblastil, med njimi tudi pooblastilo za zagotavljanje varnosti in reda na športnih
               prireditvah, in sicer prepoved udeležbe na športnih prireditvah in prekinitev
               potovanja na te prireditve izgrednikom s slabim namenom. O tem pooblastilu je bilo
               kar nekaj govora nekaj časa nazaj, zato me veseli, da smo tudi to v tem zakonu
               upoštevali.</p>
               <p>Pozitivno se mi zdi tudi to, da minister izda pravilnik o izvajanju policijskih
               pooblastil po pridobitvi predhodnega mnenja varuha človekovih pravic. Seveda to
               predstavlja višji standard človekovih pravic in svoboščin. Vse novosti, ki jih
               predlog zakona prinaša, so dobrodošle spremembe in določbe ter dodatne varovalke pri
               izvajanju pooblastil in nalog policije.</p>
               <p>Zakon podpiram. Hvala.</p>
            </sp>
            <sp xml:id="SDZ6-Redna-07-2012-10-25.sp89">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Gospa Janja Klasinc, pripravi se gospod Janko Veber.</p>
            </sp>
            <sp xml:id="SDZ6-Redna-07-2012-10-25.sp90">
               <speaker>JANJA KLASINC (PS PS):</speaker>
               <p>Spoštovana gospa podpredsednica, hvala. Pozdravljam predstavnike vlade oziroma
               Ministrstva za notranje zadeve.</p>
               <p>Če sem bila v razpravi o prejšnjem zakonu o mednarodni zaščiti mnogo bolj kritična,
               pa lahko rečem, da z večjim zadovoljstvom sprejemam spremembe na področju pooblastil
               policije, kajti zavedam se, da je bilo doslej to področje urejeno morda preveč
               parcialno po posameznih nižjih aktih, po pravilnikih, po navodilih in tako dalje.
               Uspešno izvajanje policije pa terja zakonsko ureditev na tem področju.</p>
               <p>Seveda pa mislim, da vendarle velja z vso resnostjo upoštevati tudi navodila
               informacijske pooblaščenke v zvezi s 113. in 114. členom tega zakona. Pridružila bi
               se vsem razpravljavcem, ki so pred mano že govorili o tem problemu. Pri 113. členu bi
               bilo zanimivo predvsem upoštevati predlog informacijskega pooblaščenca, ki predlaga
               spremembo določila tretjega odstavka, ki naj bi se po mnenju tega organa, glasilo:
               "Pri nadzoru cestnega prometa na javnih cestah in na drugih javnih površinah smejo
               policisti uporabljati tehnična sredstva za odkrivanje in dokazovanje prekoračene
               najvišje dovoljene hitrosti na kontrolnih točkah in prekoračene povprečne hitrosti na
               cestnih odsekih. Policisti smejo za ugotavljanje drugih prekrškov uporabljati
               tehnična sredstva, ki jih določa ta zakon ali zakon, ki ureja pravila cestnega
               prometa." Namreč, to je zelo aktualno določilo, če vemo, kaj se pravkar dogaja v
               Mariboru in raznorazni pomisleki v zvezi s tem, tako da je čim bolj natančno določilo
               v zvezi s prometnimi ureditvami, snemanjem prometa pomembno.</p>
               <p>Še pomembnejši se zdi tako informacijski pooblaščenki kot tudi meni 114. člen
               predloga zakona. Zelo sporna je lahko široko razumljena uporaba snemanja in
               fotografiranja. V tekstu se to predvsem nanaša na stalen avdio in video nadzor, če
               hočem biti natančna. Vprašanje je, kdaj se začne nekaj snemati, v kakšnem primeru naj
               se snema, ker lahko včasih pride tudi do posnetkov, ki nekomu, ki je samo udeležen v
               nekem dogodku, pomenijo neprijetnost ali pa kakšne posledice in potem razmisliti o
               resnosti, na kar opozarja tudi informacijska pooblaščenka, uničenja raznih teh
               posnetkov, če niso nujno potrebni.</p>
               <p>Pridružila bi se še pri tem razpravi poslanca Meha, kjer pa mislim, da dejansko bi
               bilo treba urediti spremljanje medijev pri policijskem delu. Meni se zdi nedopustno,
               da se pojavljajo pri povabilih medijev pri udeležbi raznoraznih preiskav posnetki,
               kjer se lahko ogrozi varnost ne samo tistih, ki so preiskovani, njihovih družinskih
               članov ali drugih, ki so na posnetkih, ampak tudi tistih, ki preiskujejo. Če se je do
               sedaj mogoče zdelo medijem nepomembno, ali se na posnetku znajde nek kriminalist, za
               varnost tega kriminalista, če gre recimo za preiskavo kakšnih nevarnih storilcev
               kaznivih dejanj, da lahko pride tudi do maščevanja. To je zelo občutljiva materija,
               in jaz bi pozvala policijo, ker ne vidim možnosti, da bi kdorkoli drug kot policija
               obveščal medije o določenih zanimivih preiskavah, da tega ne počne več. Mediji morajo
               biti zelo natančno obveščeni o zadevah, ampak da pa snemajo zadeve, ki so stvar
               policijske preiskave, pa je za mene zelo sporno. Tega v tujini ne boste videli. Od
               daleč da, z vsemi močmi se trudijo, ampak kot bivša novinarka vam lahko povem, da
               tudi sama mislim, da je to neetično.</p>
               <p>Kar zadeva pa športne prireditve, bi prepustila besedo svojim kolegicam in kolegom,
               ki so bolj delali na našem predlogu zakona, ki je bil, žal, zavrnjen.</p>
            </sp>
            <sp xml:id="SDZ6-Redna-07-2012-10-25.sp91">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Gospod Janko Veber. Pripravi se gospod Mirko Brulc.</p>
            </sp>
            <sp xml:id="SDZ6-Redna-07-2012-10-25.sp92">
               <speaker>JANKO VEBER (PS SD):</speaker>
               <p>Hvala za besedo.</p>
               <p>Tudi sam bi izpostavil predvsem zaradi razprave na Kolegiju pri predsedniku Državnega
               zbora, ko smo se dogovarjali o poteku seje Državnega zbora, kjer je bila jasna
               izpostavljena želja, da se v sredo ta dva zakona ne moreta obravnavati, ki sta danes
               na dnevnem redu, zaradi odsotnosti ministra za notranje zadeve. Takrat sem predlagal,
               da lahko opravimo to razpravo tudi v sredo, če bi bil eden od dveh sekretarjev takrat
               na razpolago. Razlage so bile, da v četrtek bo to vendarle lažje, ker bo minister na
               razpolago. Ampak vidimo, da ministra danes ni v Državnem zboru, tako da res ne vem,
               zakaj je tako nekorekten odnos do poslancev, pa ne nazadnje tudi do vodij poslanskih
               skupin, ker smo se morali opredeljevati do tega, ali prestavimo točke s srede na
               četrtek ali ne. Sedaj pa vidimo, da minister to mirno spregleda in ne upošteva
               opozoril, ki smo jih dajali.</p>
               <p>Glede same vsebine zakona bi pa opozoril na 1. člen, ki zelo jasno govori v drugem
               odstavku, da gre pri tem zakonu za zagotavljanje varnosti posameznikov in skupnosti,
               spoštovanje človekovih pravic in temeljnih svoboščin ter krepitev pravne države. Ne
               dolgo od tega smo se srečali s primerom, ko je pravzaprav delovanje pravne države
               bilo ogroženo tudi zaradi tega, ker se pri sodelovanju z drugimi mednarodnimi
               organizacijami na področju dela policije ni odreagiralo v rokih, ki bi bili zaradi
               varovanja pravne države in vseh postopkov nujni. Spomnil bom samo na Interpolovo
               depešo, ki je bila poslana oddelku kriminalistične policije v zvezi z dogajanjem pri
               nakupu patrij. Eno leto je ta depeša stala v predalu in zgolj zaradi pritiska medijev
               se je ta postopek vendarle začel odvijati in se je ta dokument nekako potegnil iz
               predala, vendar v tem zakonu ne vidim nikjer nobenih določb, ki bi recimo
               sankcionirale neizvajanje opozoril, ki jih dobi policija s strani Interpola. Ali je
               to zaradi tega, ker menite, da ta izkušnja, ki je bila takrat v Sloveniji, je takšne
               narave, da je ni treba resneje obravnavati, ali pa je kakšen drug razlog? Želel bi
               pojasnila s strani pristojnih, ki danes zastopajo ministrstvo, kot tiste, ki
               opravljate vlogo predlagatelja, da nam pojasnite, ali bi vendarle bilo treba v ta
               zakon vnesti tudi kakšna določila, ki bi takšna ravnanja tudi sankcionirala in bi se
               Državni zbor potem tudi lahko na to skliceval, če se ne spoštuje mednarodnih oziroma
               Interpolovih depeš. Hvala.</p>
            </sp>
            <sp xml:id="SDZ6-Redna-07-2012-10-25.sp93">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Besedo ima gospod Mirko Brulc, pripravi se gospod Franc Pukšič.</p>
               <p>Izvolite, gospod Jani Möderndorfer, proceduralno.</p>
            </sp>
            <sp xml:id="SDZ6-Redna-07-2012-10-25.sp94">
               <speaker>JANI MÖDERNDORFER (PS PS):</speaker>
               <p>Spoštovana predsedujoča!</p>
               <p>Poglejte, ko smo se pripravljali na to sejo, je bila na Kolegiju predsednika
               Državnega zbora razprava točno o tej premestitvi. Seveda je to zelo nekorektno od
               ministra za notranje zadeve, da danes na tej točki, kjer se obravnavajo točke, ob
               katerih je največ pripomb v prejšnjem mandatu imel prav ta aktualni minister, ko je
               bil še poslanec Državnega zbora, in je zelo zanimivo, da se danes izogiba Državnemu
               zboru, da bi lahko pojasnil in razložil vse potrebne spremembe, ki jih predlaga v
               samem zakonu.</p>
               <p>Še posebej je zanimivo, ker so me na Kolegiju predsednika Državnega zbora
               prepričevali o zamenjavi, kako je to fajn, da se zamenja dnevni red, ker bo zaradi
               včerajšnjega sprehoda po Sloveniji slovenske vlade to nemogoče izvesti, danes pa je
               to prav nasprotno od tistega, o čemer je bilo govora. Zato pričakujem, predsedujoča,
               da damo na glasovanje, da prekinemo sejo in počakamo na ministra, kajti mislim, da je
               bila ta sprememba na dnevnem redu narejena njemu v prid in je zato prav, da to
               naredimo.</p>
            </sp>
            <sp xml:id="SDZ6-Redna-07-2012-10-25.sp95">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Glede na to, da sem bila na seji Kolegija, razumem vaš proceduralni predlog,
               spoštovani gospod Möderndorfer, vendar glede na to in v skladu s tretjim odstavkom
               235. člena Poslovnika, kjer je navedeno, da na seji Državnega zbora lahko predstavlja
               Vlado minister ali predstojnik vladne službe, ki ga določi Vlada, v primeru
               odsotnosti ali zadržanosti pa lahko nadomešča ministra državni sekretar ali
               predstojnik organa v sestavi ministrstva, predstojnika vladne službe pa njegov
               namestnik. Glede na ta člen in odstavek poslovnika in ker je prisoten gospod državni
               sekretar, nimam tudi sama kot predsedujoča tukaj nobenega poslovniškega argumenta, da
               ne bi nadaljevali s to točko. Seveda pa je to lahko tudi na nek način sporočilo
               ministrstvu oziroma tudi gospodu državnemu sekretarju, da tudi gospodu ministru
               prenese to zadevo za naslednjo obravnavo, da bi takrat bilo izredno zaželeno, da je
               tudi prisotnost gospoda ministra zagotovljena.</p>
               <p>Gospod Marolt je prosil za besedo.</p>
               <p>Izvolite.</p>
            </sp>
            <sp xml:id="SDZ6-Redna-07-2012-10-25.sp96">
               <speaker>MAG. ROBERT MAROLT:</speaker>
               <p>Hvala za besedo. Spoštovana gospa podpredsednica, spoštovane poslanke in
               poslanci!</p>
               <p>Dodatno moram pojasniti, kot sem že prej povedal, gospod minister se udeležuje
               zasedanja ministrov za notranje zadeve Evropske unije v Luksemburgu in je na
               zasedanje odpotoval že včeraj, zato ga včeraj ni bilo tukaj. Kolegica, državna
               sekretarka, je bila na seji Vlade v Zasavju, sam sem bil pa zadržan, ker sem imel
               obveznosti, ker sem bil zaslišan na sodišču kot priča, zato sem bil tudi na dopustu.
               Hvala.</p>
            </sp>
            <sp xml:id="SDZ6-Redna-07-2012-10-25.sp97">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Besedo ima gospod Mirko Brulc. Pripravi naj se gospod Franc Pukšič.</p>
            </sp>
            <sp xml:id="SDZ6-Redna-07-2012-10-25.sp98">
               <speaker>MIRKO BRULC (PS SD):</speaker>
               <p>V tem zakonu ni govora o zaščiti policistov. Vedno, ko gre za zelo hude vandalske
               dogodke, takrat vidimo, da navijači niso poškodovani, cela vrsta policistov pa je
               poškodovanih. Zato mislim, da bo treba tudi njim zagotoviti človekove pravice. Žal
               nimam več časa.</p>
            </sp>
            <sp xml:id="SDZ6-Redna-07-2012-10-25.sp99">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Vidim, da gospoda Franca Pukšiča ni v dvorani, zato ima besedo gospod Peter Vilfan.
               Pripravi naj se mag. Ivan Vogrin.</p>
            </sp>
            <sp xml:id="SDZ6-Redna-07-2012-10-25.sp100">
               <speaker>PETER VILFAN (PS PS):</speaker>
               <p>Hvala za besedo, gospa podpredsednica. Kolegice in kolegi!</p>
               <p>Govoril bom predvsem o tistem delu tega predloga zakona, ki govori o tako imenovani
               navijaški tematiki. Pa se bom najprej vrnil malo nazaj v zgodovino, če lahko tako
               rečem.</p>
               <p>Takoj po novem letu, tam nekje februarja, smo v Pozitivni Sloveniji po tistem prvem
               incidentu, ki se je zgodil v Mariboru na mednarodni rokometni tekmi, reagirali,
               sklicali tiskovno konferenco ter izrazili svoje nestrinjanje in ogorčenje nad tistim,
               kar se je tam zgodilo. Že naslednji dan smo tudi vložili v parlamentarno proceduro
               predlog novele Zakona o policijskih pooblastilih. Želeli smo hitri postopek, vendar
               smo bili pri tem onemogočeni, zato smo se potem odločili, da vložimo zakon v redni
               postopek. Že takrat, zelo zgodaj v tem postopku smo bili deležni številnih kritik,
               očitkov in celo zmerjanj. Tu je prednjačil pravzaprav gospod minister za notranje
               zadeve, ki ga danes ni med nami. Mnoge od nas, mene še posebej osebno je imenoval
               celo za navadnega plagiatorja, imel nas je za ponarejevalce in podobno. Ampak o tem
               bom kaj več povedal v nadaljevanju, ko bom govoril o tem predlogu, o katerem govorimo
               danes. Ta naš predlog je potem dobil podporo na prvi obravnavi, dobil je podporo tudi
               na matičnem odboru, torej na Odboru za notranje zadeve, na veliko presenečenje,
               prestal je tudi vse ostale preizkušnje ter prišel tako do tretje obravnave in do
               končnega odločanja. Tam je bil izid, kot veste, 41 : 41. Na mojo žalost je naš
               predlog takrat padel. Lahko pa rečem, da smo tako jaz kot moje kolegice in kolegi
               pravzaprav ponosni, da smo dobili tako lepo število glasov. Nisem povsem prepričan,
               ampak verjetno je to največje število glasov, ki jih je dobil kakšen opozicijski
               predlog v tem parlamentu. Ves čas tega postopka, to je skoraj 8 mesecev, smo
               opozarjali in trdili, da se s sprejetjem tega zakona mudi, da zamujamo ne mesec ali
               dva, ampak zamujamo pravzaprav že nekaj let. Ves čas smo tudi opozarjali in govorili,
               da v primeru, da ta zakon ne bo dovolj hitro sprejet, nikakor ne moremo sprejeti
               kakršnekoli odgovornosti za morebitne incidente, neželene in neljube dogodke, ki bi
               se zgodili v tem vmesnem času. Opozarjal sem tudi, da se jeseni začenjajo vsa
               pomembna domača in mednarodna tekmovanja tako v nogometu kot košarki, rokometu,
               odbojki in drugih, in da bo možnost incidentov zelo velika, še posebej na tekmah
               nogometne evrolige in domače nogometne lige, posebej na derbijih med Mariborom in
               Olimpijo. Na žalost se je potem ravno to tudi zgodilo. Zgodila sta se dva večja
               incidenta, oba v Mariboru, prvi v centru mesta pred tekmo proti grškemu predstavniku
               v evroligi, ki so ga sicer povzročili grški navijači, vendar je imel zelo široke
               razmere, šlo je za zelo velik incident, v katerem je morala posredovati policija,
               specialna enota policije, policisti na konjih in celo helikopter je pri tem sodeloval
               in seveda niso bili ogroženi samo udeleženci tega incidenta, ampak tudi vsi
               mimoidoči, ki so se tam v Mariboru razbežali v bližnje zgradbe, lokale in se na ta
               način zaščitili, da se tudi njim ne bi kaj hujšega zgodilo.</p>
               <p>Drugi incident pa se je zgodil pred nekaj dnevi na tekmi med Mariborom in Olimpijo,
               ko je neodgovoren navijač preskočil ograjo, pretekel celotno igrišče in potem vrgel
               gorečo baklo med gostujoče navijače Olimpije, ki so do tedaj, to je treba povedati,
               mirno in, bi rekel, normalno spremljali dotedanji potek tekme. Seveda pa je ta poteza
               potem povzročila pravi kaos v Ljudskem vrtu. Začelo se je razbijanje, trganje,
               metanje stolov, morala je posredovati policija. Policija je potem izpraznila ta del
               tribune, pri tem pa je prišlo na žalost tudi do nekaterih poškodb, tako na eni kot na
               drugi, tako med navijači kot tudi med policaji. Dejansko smo spet enkrat, lahko
               rečem, imeli srečo, da se ni zgodilo kaj hujšega, da ni prišlo tudi do kakšne smrtne
               žrtve.</p>
               <p>Zdaj v zadnjih dnevih sem kar nekajkrat slišal, ko se velikokrat govori o tem novem
               vladnem predlogu, ki ga imamo danes tukaj v proceduri, da tudi, če bi septembra
               sprejeli naš predlog, ki bi, mimogrede, začel veljati v petnajstih dnevih, tega
               incidenta ne bi mogli preprečiti. Strinjam se, noben zakon, sprejeti ali pa
               nesprejeti, ne more preprečiti kakšnemu neodgovornemu prenapetemu navijaču, pod
               narekovaji, da preskoči ograjo in potem naredi to, kar je on naredil, čeprav bi v
               temu primeru lahko veliko več naredili tudi varnostniki, ki so zadolženi za tisti del
               znotraj ograje, ki ograjuje igralno površino. Res pa je, da če bi pa ta zakon bil
               sprejet septembra in bi že bil uveljavljen, da bi pa se ta navijač verjetno vsaj v
               podzavesti zavedal, da obstaja zakon, ki mu bo, če bo to naredil, preprečil, da bi za
               naslednje obdobje, mi smo takrat predlagali od šest mesecev do dveh let, lahko sploh
               šel na kakšno športno prireditev. Tega bi se zavedal in morda zato tega, kar je
               naredil, ne bi naredil. To je tisti preventivni moment, o katerem smo tudi ves čas
               sprejemanja tistega našega predloga govorili in se mi zdi tudi tako zelo pomemben.
               Govoril sem tudi o tem, da bi bilo hitro sprejetje takšnega zakona lepo znamenje in
               vsem tistim, ki v Sloveniji obiskujejo športna prizorišča, športne tekme in
               ostalo.</p>
               <p>Kar se tiče tega navijača, seveda, ta si je upal to narediti. On je bil sicer tam
               prijet, priprt, verjetno že čez kakšno uro ali več izpuščen. Ne vemo, ali je v žepu
               že imel vstopnico za naslednjo tekmo, zagotovo si jo je pa lahko že naslednji dan
               nabavil, česar pa ne bi mogel, če bi, kot sem že povedal, takrat že bil sprejet naš
               predlog zakon. Tukaj moramo namreč vedeti, da ti izgredniki, ki to počnejo,
               velikokrat ali pa v največ primerih že planirajo, načrtujejo vnaprej takšne poteze in
               je za njih dejansko edina prava kazen to, da se jim onemogoči prihod na te športne
               tekme oziroma prireditve... <stage xml:id="SDZ6-Redna-07-2012-10-25.stage6">/ oglašanje iz dvorane/</stage> Tako je. Se strinjam.</p>
               <p>Na začetku sem govoril o odgovornosti in naj se vrnem še k temu... Zdaj, vsi tisti,
               ki smo in ste, tu moram povedati, da je naš predlog takrat dobil lepo podporo tudi s
               strani nekaterih koalicijskih poslancev, za kar se jim še enkrat zahvaljujem. Vsi ti,
               ki smo podprli ali ki ste, zagotovo ne moremo prevzeti odgovornost za te dogodke; ne
               za dogodke, ki so se zgodili v času od mogočega sprejema našega zakona pa do danes,
               kot tudi ne za dogodke, ki se bodo morebiti – iskreno upam, da se ne bodo – zgodili v
               času sprejema tega vašega predloga. To zagotovo ne bo prej kot v nekaj mesecih, glede
               na to, da gre za redni postopek; in potem še čas, potreben za implementacijo ukrepov
               v policijsko delo, priprava računalniških aplikacij, obrazcev, izpeljavo
               izobraževanja policistov, pa smo praktično že globoko v letu 2013. Razen seveda, če
               so vse trditve o omenjenih težavah in problemih, o katerih je ves čas postopka
               sprejemanja našega predloga govoril gospod državni sekretar, so služile morda samo
               temu, da je nekatere od vas prepričal, da naš predlog ni dober in ni primeren za
               sprejem. In s tem, ko vas je prepričal, je na vas – tiste, ki ste takrat glasovali
               proti – prenesel tudi del odgovornosti. Tu mislim na tistih 41 poslancev, ki našega
               predloga niste podprli in to ne zaradi strokovnih pomislekov, ampak predvsem zaradi
               političnih, zato ker pač ni bil pravi prvopodpisani, niso bili pravi podpisani, ni
               bila prava stranka ali pa opcija v tem parlamentu, ki je ta zakon predlagala. Tukaj
               mislim tudi na nekaj posameznikov, ki pa se glasovanja iz takih ali drugačnih
               razlogov na žalost niso udeležili.</p>
               <p>Kar se tiče vsebine vašega in našega predloga, menim, da sta predloga zelo podobna.
               Nista identična, so jasno določene razlike, ki jih bo pazljivi bralec zagotovo našel
               in ugotovil, tudi jaz sem videl kakšno. Ampak v osnovi gre za zelo podoben predlog. S
               tem avtomatično padejo v vodo tudi vsi tisti očitki, ki smo jih bili deležni oziroma
               jih je bil deležen naš predlog in so se nanašali tako na kršenje človekovih pravic,
               neusklajenost z zakonodajo, še posebej pa v uvodu tisto omenjeno plagiatorstvo in
               ponarejanje. Dejstvo je tudi, da sta tako naš predlog kot tudi vladni zelo podobna
               tistemu, ki je nekoč že bil v tem parlamentu v obravnavi, v neki drugi sestavi v
               prejšnjem mandatu, pa ni bil zaradi pač določenih razlogov sprejet. Mi v Pozitivni
               Sloveniji vas zaradi tega, ker je temu tako, ne bomo tudi slučajno obkladali s
               kakšnimi neprimernimi izrazi ali pa obtožbami.</p>
               <p>Če odgovorim še na nekatere razprave. Gospod Tonin je rekel, da je bil naš predlog
               nesistemski. Tudi Zakon o policiji je sistemski zakon, trenutno veljaven, ker naš
               predlog je bil samo dopolnitev tega zakona. Ta zakon v svojem prvem členu določa
               položaj policije v nadaljnjih, pa tudi njene naloge in pooblastila, ki morajo vedno
               biti določena z zakonom. Zato argumenta, da je bil naš predloga zakona glede
               pooblastil policije v primeru navijaških izgredov nesistemski, pač ne morem
               sprejeti.</p>
               <p>Kar se pa tiče razprave gospoda Branislja, ki pravi, da zakona nista identična. Ne,
               nista identična, sta pa zelo podobna. Res pa bi vse to, kar je različno od našega
               predloga in je v tem zakonu, lahko mirno z amandmaji vnesli tudi v naš predlog in mi
               bi to z veseljem sprejeli. Mi smo ves čas to tudi poudarjali. Ne nazadnje smo mi
               marca meseca na sestanku s predstavnikom ministrstva, ko ste nam predlagali, da naš
               predlog umaknemo, in ste rekli, da bo vaš predlog na majski seji, dejali, da bomo to
               storili, če ta predlog pride res na majsko sejo; pa ga ni bilo na majski, ga ni bilo
               na junijski in tudi ne na septembrski.</p>
               <p>Na koncu naj povem samo še to, kar smo ves čas v Pozitivni Sloveniji trdili, da nas
               zanima samo čim prejšnje sprejetje tega, kot mu zdaj pravijo navijaškega zakona, gre
               pa za zakon o policijskih pooblastilih. In to ne glede na to, kdo je njegov pobudnik,
               kdo je pod njim podpisan. Zato bom jaz sam in verjamem, da tudi moje kolegice in
               kolegi, za to, da gre ta vaš predlog v nadaljnjo proceduro.</p>
            </sp>
            <sp xml:id="SDZ6-Redna-07-2012-10-25.sp101">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima mag. Ivan Vogrin. Vidim, da ni prisoten v dvorani.</p>
               <p>Mag. Borut Ambrožič, za njim gospod Jani Möderndorfer.</p>
            </sp>
            <sp xml:id="SDZ6-Redna-07-2012-10-25.sp102">
               <speaker>MAG. BORUT AMBROŽIČ (NeP):</speaker>
               <p>Hvala za besedo, predsedujoča.</p>
               <p>Bom kratek. Ob pomisleku, da bi sicer predlagane spremembe, ki jih je poslanski
               kolega Vilfan takrat predlagal, že lahko bile sprejete, bom kljub temu za predlog, ki
               je sedaj na mizi, glasoval pozitivno in bom predlagano novelo oziroma zakon potrdil.
               Hvala.</p>
            </sp>
            <sp xml:id="SDZ6-Redna-07-2012-10-25.sp103">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Gospod Jani Möderndorfer. Pripravi se gospod Gašpar Gašpar Mišič.</p>
            </sp>
            <sp xml:id="SDZ6-Redna-07-2012-10-25.sp104">
               <speaker>JANI MÖDERNDORFER (PS PS):</speaker>
               <p>Hvala lepa.</p>
               <p>Še enkrat moram reči, da obžalujem, da ministra ni, predvsem pa zaradi tega, ker je
               bilo toliko igranja in sprenevedanja na kolegiju glede te premestitve dnevnega reda.
               Še danes ne razumem, zakaj so to prestavljali. Ne vem, ali to predsednik Državnega
               zbora počne na svojo roko glede na to, da je zagovarjal, da on lahko počne z dnevnim
               redom, kar hoče, in glede na to, predvidevam, da je bil ta predlog dan s strani Vlade
               – enostavno leva roka več ne ve, kaj dela desna. Pa dobro, tega smo že tako ali tako
               navajeni.</p>
               <p>Če grem pa k sami razpravi, naj rečem, da predlog zakona, ki je pred nami, predvsem v
               tistem delu poglavja, kjer govorimo o nadzoru nad izvajanjem policijskih pooblastilin
               o pritožbenem postopku, ureja tudi ta del, ki ga po svoje tudi pozdravljamo, da lahko
               znotraj tega, ko je do danes policist na terenu, kadar koli se je zgodila kakšna
               pritožba, moral vedno poročati, v tem delu nastane neke vrste mini mediacijski
               postopek, kjer gre lahko za neke vrste pomiritveno fazo, ki tisti, ki ureja v tistem
               delu ta pritožbeni del postopka, poskuša videti, kaj se je in kaj se ni zgodilo, in
               potem tudi navzgor poroča.</p>
               <p>Vendar, dve dilemi se pri meni odpirata; ena je ta, v kakšnem sorazmerju je, ko v tem
               delu govorimo, da gre za neke vrste pritožbe – postopek izvaja ministrstvo, ampak ta
               lahko tudi pooblasti predstojnika, ki je na samem terenu, da vodi ta del postopka. In
               kakšna dilema lahko nastane? Da je direktor na nek način tudi podrejen ministru in
               lahko pride do nekega prijateljskega odnosa, ker ga je on tudi imenoval na ta
               položaj. Kako to vprašanje urediti, da bi bilo bolj čisto ali konsistentno, da ne bi
               prihajalo do kakšne kolizije interesov ali kakor koli?</p>
               <p>Drugi problem, ki nastane, je, kako sploh izvajati ta nadzor. Vi veste, da vedno
               nastane problem, ko pride do pritožbenega postopka. Vsaj v tistem delu, kadar se
               prijave dogodkov odvijajo preko klicnega centra 112, 113, kjer so vsi pogovori tudi
               posneti in je vse mogoče preveriti, ne nastane noben problem, ker je mogoče delati
               tudi rekonstrukcijo samega dogodka, prijave in vse ostalo. Resen problem pa nastane,
               kadar tisti, ki misli, da mu je bila storjena krivica – bom navedel primer, ki sem ga
               poslušal v soboto na Radiu hit, in si ga na ministrstvu lahko sami poslušate, še
               enkrat pregledate, kaj se je v resnici v tem primeru dogajalo –, ko oškodovanec kliče
               na policijsko postajo, na telefonsko številko, kjer pa ta pogovor ni bil posnet in
               nimamo dokaznega materiala, kaj v resnici je potekalo v tem pogovoru.</p>
               <p>Ta primer Radia hit je bil v soboto objavljen, kjer oškodovanec pravi, da je prišlo
               do prometne nesreče. Zgrožen sem bil, ko sem to poslušal, ne vem pa, ali je to res,
               zaradi tega, ker lahko samo s skepso ugibam, da ali ne, ker niti ne vem, kakšen je
               bil epilog. Tudi ne bi rad delal vnaprej krivice ministrstvu oziroma policiji, vendar
               pa bom zelo vesel, če boste znali to razložiti, kako ste ta primer v tem primeru
               reševali – ne konkretno tega, ampak kako rešujete takšne primere.</p>
               <p>Namreč, oškodovanec je klical na policijsko postajo, da se je zgodila prometna
               nesreča, tudi s telesnimi poškodbami. Več kot 20 minut ni bilo nobenega, na
               policijsko postajo je ponovno klical in dobil je nesramen odgovor, da naj ne teži in
               naj počaka, skratka v smislu, da ni edini na tem svetu. Seveda, ker se to še vedno ni
               zgodilo, se je zgodil še tretji klic in na koncu je res prišla policija z druge
               policijske postaje, to je Bežigrad, in so zadevo tudi izpeljali in zadevo peljali po
               postopku, tako kot je treba. Vendar se zadeva ni končala na tej točki. Končala se je
               s pritožbo. In tukaj imamo zdaj problem. Čigava beseda velja, ko nimamo ne dokaznega
               materiala, imamo samo moč uradne besede in na koncu je cela zadeva izpadla tako, in
               oškodovanec sam pove v izjavi, da tega itak ne more nikoli dokazati, in policist, ki
               je takrat govoril po telefonu, trdi, da se to nikoli ni zgodilo in da vsemu temu ni
               tako.</p>
               <p>Torej, kako bomo znotraj pritožbenega postopka lahko sploh takšno vprašanje reševali,
               ko pa nimamo nobenega dokaznega materiala; imamo samo moč uradne besede proti fizični
               osebi, ki v takšnem postopku postane nemočna, ker je ostal dialog, prič pa ni. Zato
               bi bilo zelo zanimivo videti, kako bomo znotraj zakona to vprašanje tudi reševali.
               Hvala lepa.</p>
            </sp>
            <sp xml:id="SDZ6-Redna-07-2012-10-25.sp105">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Besedo ima gospod Gašpar Gašpar Mišič, pripravi se...</p>
               <p>Proceduralno, gospa Maša Kociper, izvolite.</p>
            </sp>
            <sp xml:id="SDZ6-Redna-07-2012-10-25.sp106">
               <speaker>MAŠA KOCIPER (PS PS):</speaker>
               <p>Hvala lepa, gospa podpredsednica.</p>
               <p>Imam predlog, ki sicer ni vezan na proceduro, ampak ga ne morem izreči sicer kot
               proceduralno.</p>
               <p>Opažam, in danes bo seja še kar dolga, da nekateri mikrofoni izjemno donijo in
               piskajo. To se je zgodilo sedaj pri gospodu Möderndorferju, to sem opazila pri svojem
               mikrofonu. Glede na, kot rečeno, dolgo sejo, lepo prosim, če lahko nas slišijo
               vzdrževalci in to nekako uredijo, ker je za nas, ki smo tukaj, zelo moteče, ne vem
               pa, kako tam slišite.</p>
            </sp>
            <sp xml:id="SDZ6-Redna-07-2012-10-25.sp107">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa, gospa Kociper, za vaš predlog.</p>
               <p>Takoj smo že zadevo posredovali strokovnim službam, da to zadevo odpravijo.</p>
               <p>Besedo ima gospod Gašpar Gašpar Mišič, pripravi se gospod Ivan Pišek.</p>
            </sp>
            <sp xml:id="SDZ6-Redna-07-2012-10-25.sp108">
               <speaker>GAŠPAR GAŠPAR MIŠIČ (PS PS):</speaker>
               <p>Hvala, podpredsednica.</p>
               <p>Ko govorimo o zakonu o nalogah policije, ne moremo mimo zelo pomembne besede
               "zaupanje". Zaupanje je tisto, kar je največ vredno in kar največ šteje. V
               preteklosti, žal, se je velikokrat dogajalo to, da smo imeli pomisleke, da se vsi
               nekako vmešavamo v delo policije. S tem, normalno, je policija samo izgubljala na
               ugledu in svoji integriteti. Zato bi pričakoval, da se tudi s tem zakonom, ki je
               končno eden izmed redkih zakonov, vložen v parlamentarno proceduro po rednem
               postopku, da se uredijo vse potrebne malenkosti in podrobnosti, ki bodo onemogočile
               kakršno koli vmešavanje v avtonomijo in neodvisnost naše policije. To si želimo vsi.
               Včasih teče zajec, včasih pa lisica. Zato ne smemo prilagajati zakone kakršni koli
               politični opciji, enkrat prej ali slej bomo vsi na vrsti. Zato je prav, da pustimo
               naši policiji, da opravlja svoje naloge absolutno neodvisno in samostojno in s
               popolno absolutno avtonomijo.</p>
               <p>Kar me je zmotilo v preteklosti, je bilo to, da so se številne akcije, ki niso
               potekale v absolutni tajnosti, da se vlečejo in vlečejo oziroma iz njih pač se ne
               zgodi nič. Vsaka akcija, ki so jo peljali naši policisti, tudi v mednarodnem
               sodelovanju, so bile uspešne. Po nekaj letih, po osmih, desetih in dvanajstih letih
               celo, se je zgodilo. Kar koli se pa zgodi, ko pospremijo televizijske kamere, se
               potem trese gora, rodi se miš. Potem je normalno, da državljanke in državljani imajo
               občutek, kot da je vse skupaj, bom rekel, podkrepljeno in potem so napadeni, kdo drug
               kot politiki oziroma politika. Tega ne bi smeli dopustiti.</p>
               <p>Potem v zakonu imamo izjemno priložnost, da zaščitimo tudi policiste. Mi vemo, da so
               v številnih akcijah ravno policisti žrtve, ker vemo, s kom imajo opravka. Policijo
               pokličemo takrat, kadar smo v stiski, kadar nas nadlegujejo agresivne osebe oziroma
               osebe, ki so v nekem, bom rekel, nekako motenem ali pa neprištevnem stanju. Takrat je
               seveda policist zelo zelo ogrožen. Tukaj imamo sedaj in danes priložnost, da
               zaščitimo naše policiste, ker se preveč oziroma premalo govori o pravicah, ki jih
               imajo tudi policisti. Največkrat takrat, kadar se izpostavijo, so potem obsojeni
               oziroma obdolženi, da so ukrepali tako ali drugače oziroma da so prekoračili svoja
               pooblastila v nekem trenutku. Videl bi rad tiste, ki obsojajo policiste, kako bi se
               oni obnašali v nekem trenutku, ko morajo presoditi, ali nek agresivnež ima takšno ali
               drugačno orožje in ga bo uporabil ali ga ne bo uporabil, ali ima plastično pištolo
               ali pa ima pravo pištolo in grozi kar tako. Vživeti se je treba v položaj policista.
               Na srečo sem imel kar dobre izkušnje s policisti in imam kar nekaj prijateljev, ki so
               zaposleni v naši policiji. Z njimi sem se pogovarjal kar nekajkrat o teh razno raznih
               situacijah in vem, da so velikokrat, glede na to, koliko so plačani, da so premalo
               plačani za to, kolikor dajo v svojo službo oziroma koliko tudi riskirajo. Tudi
               njihove družine so v skrbeh, ko se po razno raznih akcijah, nočnih akcijah, in razno
               raznih nepriljubljenih situacijah.</p>
               <p>Torej, načelo enake obravnave, načelo zakonitosti pri izvajanju pooblastil
               policistov, načelo sorazmernosti, načelo strokovnosti in integritete v smislu
               krepitve integritete naše policije je zelo zelo dobrodošlo. Kar pa se tiče tega, ker
               je tudi naš kolega Peter Vilfan izpostavil, sem zelo vesel, da je ta zakon tudi
               upošteval in vključil vse tisto, kar je tudi zakon, katerega je on kot prvopodpisani
               vložil, tako da bomo tudi to nerešeno stanje dobili urejeno, upam, da kmalu.</p>
               <p>Zakon s takimi popravki tudi v tej smeri, kot sem jaz seveda izvajal danes, bi
               predvideval, da se bo do zaključka do sprejema uredilo, tako da bo res sistemski
               zakon sistemski zakon in da ga ne bomo spreminjali vsako leto, ampak da bo držal vsaj
               toliko dolgo, kot je držal ta zakon, ki ga s tem spreminjamo oziroma nadgrajujemo,
               bom rekel. In seveda, zakon kot tak bom tudi podprl. Hvala lepa.</p>
            </sp>
            <sp xml:id="SDZ6-Redna-07-2012-10-25.sp109">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Gospod Ivan Pišek, pripravi naj se gospod Jože Tanko.</p>
            </sp>
            <sp xml:id="SDZ6-Redna-07-2012-10-25.sp110">
               <speaker>IVAN PIŠEK (PS SDS):</speaker>
               <p>Hvala lepa, predsedujoča.</p>
               <p>Končno je pred nami zakon, s katerim se vsi strinjamo, da je primeren za nadaljnjo
               obravnavo in v katerem ni nekih nasprotovanj po posameznih členih. To, razen da se ne
               strinjamo v tem, ali je prisotnost ministra potrebna ali ne. Mislim, da ne, zaradi
               tega, ker imamo državnega sekretarja tu in ostale njegove sodelavce in dobro poznajo
               problematiko.</p>
               <p>Ta zakon kar precej točno definira policijska pooblastila in njihove naloge. Eno
               izmed teh so tudi določbe, ki govorijo o tehničnem varovanju in spremljanju zadev.
               Smiselno je, da v današnjem času razvoja tehnologije te zadeve uporabljamo, tudi če
               na ta način, kot meni informacijska pooblaščenka, kje točno ne moremo določiti in
               specificirati postopkov. V praksi se dogajajo takšne in drugačne reči, zaradi tega ne
               moreš vsega predvideti. In je smiselno in tudi normalno, da so nekatere stvari
               zapisane bolj na splošno. Osebno se za to ne sekiram preveč, ker imam včasih raje
               kakšno človekovo pravico manj pri sebi in za radi tega na drugi strani neke varnosti
               več. Mislim, da je to smiselno za večino državljanov. Tega se bojijo predvsem tisti,
               ki pač kršijo zakon. Za tiste bom konec koncev rekel, da se ne bomo preveč
               obremenjevali, če bo kakšno pritožbo vložili.</p>
               <p>Pomembno je tudi to, da zakon točno določa, da se tehnična sredstva lahko uporabljajo
               samo tista, ki so v lasti policije oziroma uradnih organov. To pomeni, da ne more
               prihajati do zlorab, nekih nepooblaščenih snemanj s svojimi privatnimi telefoni,
               kamerami in tako naprej. In seveda ta distribucija potem na spletu.</p>
               <p>Všeč mi je pri tem tudi določba oziroma en del, ki govori o izmenjavi podatkov
               oziroma kriminalistično zbiranje in posredovanje podatkov oziroma kriminalistično
               zbiranje in posredovanje podatkov.</p>
               <p>Prej se je dogajalo, da so policaji na enem koncu delali oziroma pregledovali neke
               zadeve, po drugi strani niso bili pristojni za neko drugo področje in so drugi
               kriminalisti iskali ali pregledovali iste zadeve pri istem storilcu in tako
               porabljali čas in denar. Zaradi tega je izmenjava podatkov nujna, potrebna, tudi,
               ponovno pravim, če bo zaradi tega prišlo mogoče do kakšnega nepooblaščenega pogleda
               kakšnega kriminalista v zadevo, ki se ga ne tiče. Vsak je zavezan k spoštovanju
               zakonov in se tudi zaveda, da tega ne bo smel posredovati naprej pred njegovo
               obravnavo.</p>
               <p>Osebno bi si želel mogoče še definirati eno področje malo bolj, ki pa tudi v svetu ni
               nekako ni še preveč raziskano in priznano, in sicer to je poligraf. Po nekih
               raziskavah je sicer stopnja točnosti precej visoka, ampak ker zunaj ni priznano, tudi
               pri nas ne more biti in ne bo. Ampak mislim, da bo slej ko prej tehnologija omogočila
               tudi to in ne samo prostovoljno testiranje s poligrafom, ampak tudi na ročno
               testiranje.</p>
               <p>Seveda tudi mi in jaz sem za to, da gre zakon v nadaljnjo obravnavo.</p>
            </sp>
            <sp xml:id="SDZ6-Redna-07-2012-10-25.sp111">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Besedo ima mag. Matej Tonin – ne boste razpravljali? Hvala.</p>
               <p>Besedo ima gospod Tomaž Lisec.</p>
            </sp>
            <sp xml:id="SDZ6-Redna-07-2012-10-25.sp112">
               <speaker>TOMAŽ LISEC (PS SDS):</speaker>
               <p>Lep pozdrav!</p>
               <p>Dovolite, da v razpravi dodam še nekaj misli o predlog zakona, ne bom šel v
               podrobnosti, za katere mislim, da bo v nadaljnji proceduri še dovolj govora, če so
               kakšne nejavnosti ali pomembne razlike, da jih znotraj zakona vkomponiramo.</p>
               <p>Policist mora poznati predpise, ki določajo njegove pristojnosti oziroma pooblastila,
               hkrati pa državljani pričakujejo njegovo pomoč ter tudi predvidevajo njegovo prisilno
               ukrepanje, ko ravnajo v nasprotju z zakonom. Vsi se verjetno lahko strinjamo, da je
               najlažje, če imamo en zakon glede nalog in pooblastil policije, ne pa 10 različnih
               zakonov in eno tono podzakonskih predpisov kot tudi je s tega stališča verjetno
               predvsem za delo policistov ta zakon nujno potrebno.</p>
               <p>Kot že večkrat rečeno, se danes policije vsakodnevno neposredno srečuje s pravicami
               in dolžnostmi oseb in njihovih organizacij, s svojim delovanjem posega na občutljivo
               področje svobod in zasebnosti, kar je s pravnimi normami urejeno na splošno načelno.
               V konfliktnih razmerah je prav policija tisti prvi dejavnik, ki stopi na tako
               imenovano prizorišče zločina in takrat se dogaja vse v nekaj sekundah. Čeprav ima
               končno besedo sodišče, ampak takrat traja, saj pravim, na začetku postopka se po
               navadi zgodi zelo na hitro, nekaj nujnega, da se zavaruje ali varnost ljudi ali pa
               verjetno premoženja. Zato mora biti policija dobro opremljena, pa ne le z
               materialno-tehničnimi sredstvi, o čemer bo verjetno razprava predvsem pri nadaljnjem,
               drugem zakonu, temveč tudi s pravnim znanjem. Ta zakon, kot sem že rekel, prinaša
               pridobitve na tem področju.</p>
               <p>Po mojem mnenju se bistvo zakona skriva v 1. členu predloga zakona, pa če dovolite,
               da ga citiram: "Policija opravlja naloge in pooblastila po določbah tega zakona
               zaradi zagotavljanja temeljnih dolžnosti policije, ki obsegajo: zagotavljanje
               varnosti posameznikom in skupnosti, spoštovanje človekovih pravic in temeljnih
               svoboščin ter krepitev pravne države." Torej je pri opravljanju svojega dela policist
               vpet, tako kot sem že prej v stališču poslanske skupine rekel, med kladivo in
               nakovalo oziroma tanka je meja pri njihovem delovanju, medtem ko postanejo junaki ali
               pa na drugi strani lahko postanejo celo krivci oziroma bedaki zaradi svojega
               delovanja. Večina policijskih pooblastil in nalog je sicer prenesena iz podzakonskih
               predpisov, kar pomeni, da se posamezni standardi določb pravilnika vnašajo v sam
               zakon in to je treba absolutno podpreti, s tem se tudi posledično zmanjšujejo
               podzakonski predpisi.</p>
               <p>Morda samo nekaj glavnih načel, zakaj bom podprl zakon. Predlog zakona prinaša
               jasnejšo in preglednejšo ureditev, s tem ko uvaja temeljne pojme pri obravnavi
               policijskih pooblastil. Prvič v zgodovini Slovenije se opredeljuje policijski
               postopek, postavlja se jasne pogoje za uporabo splošnega pooblastila. Prvič se
               opredeljujejo splošna načela za opravljanje policijskih nalog. Natančneje se določa
               opravljanje nalog naših policistov v tujini in njihovo delovanje znotraj Evropske
               unije. Teh nalog je veliko, pomembno pa je tudi, da pri določenih policijskih
               pooblastilih rešitve strmijo k večji učinkovitosti policije, kar mislim, da je naloga
               oziroma prizadevanje vseh nas, da so policisti pri svojem delu čim bolj učinkoviti,
               pa najsibo pri zmanjšanju vseh kaznivih oziroma kriminalnih dejanj v naši državi.</p>
               <p>Predlog zakona tudi opredeljuje ukrepe policije v zvezi s prepovedjo približevanja,
               ker smo večkrat imeli, vsaj na področju sociale, te primere, ko smo se večkrat znašli
               na neki meji, kaj sploh pomeni prepoved približevanja. Natančneje se ukrepa glede
               nasilja v družini, uvajajo se nova policijska pooblastila za preprečevanje nasilja na
               športnih prireditvah, ureja varovanje določenih oseb in objektov ter natančneje
               opredeljuje zbiranje in posredovanje podatkov.</p>
               <p>Sam sem pri prebiranju predloga zakona s posebnim zanimanjem prebral prav ta določila
               glede preprečevanja nasilja na športnih prizoriščih, tako imenovana prepoved udeležbe
               na športnih prireditvah in prekinitev potovanja, o čemer je bilo danes že veliko
               govora. Mislim, da se bomo vsi strinjali, da se uresničujejo naša zagotovila – pa
               tukaj ne gledamo na politično pripadnost –, da bo to področje urejeno in to tako, da
               so – kar je razlika s predlogom gospoda Vilfana –, v temu predlogu že vnesene
               pripombe Zakonodajno-pravne službe, kar v predhodnem predlogu ni bilo upoštevano.</p>
               <p>Je pa tudi razveseljivo, da v našem pravnem redu končno dobimo nek zakon, ki se
               ukvarja z nasiljem na športnih prireditvah. Vemo, da marsikateri navijač verjetno ne
               bo zadovoljen s tem zakonom, tudi transparentni jasno kažejo njihovo – ampak pravim,
               da to niso pravi navijači, to so huligani. Pa ne bom govoril samo o zadnjem primeru
               ,ki je bil večkrat že izrečen, ko je bila tekma dveh največjih rivalov – tudi v
               tujini se to pogosto dogaja.</p>
               <p>Morda še en stavek. Ta zakon ima 167 členov, za predlog gospoda Vilfana mislim, da je
               imel štiri člene vse skupaj, pa dva sta bila tista, ki morata biti sestavni del
               vsakega zakona. Tako je razlika kar očitna, zato lahko res rečemo, da tukaj gre za
               sistemsko rešitev, tam pa je šlo za neko minimalno oziroma parcialno rešitev. Pa še
               enkrat povem, kar sem povedal že pri predlogu zakona gospoda Vilfana: niti najboljši
               zakon na svetu ne more rešiti oziroma preprečiti kakršen koli incident. Imamo
               redarja, imamo policiste, potem pa že ko imamo policiste, ki hočejo ukrepati, imamo
               pa na drugi strani takoj to določbo o človekovih pravicah in tukaj so po navadi
               policisti, bom rekel, neke žrtve, ne pa tisti, ki bi morali preprečevati žrtve.</p>
               <p>Verjetno bo zbudilo vsaj kakšno domišljijo novo policijsko pooblastilo, ki sem ga z
               zanimanjem prebral, to je cestna zapora z blokadno točko. Priznam, nisem vedel, da to
               pooblastilo ne obstaja v naši zakonodaji, pa tudi upam, da ne bo prevečkrat prišlo do
               njegove uporabe; naj se s tem ukvarjajo raje filmski producenti. S tem pooblastilom
               je policiji dano pooblastilo, da lahko postavi cestno zaporo z blokadno točko zaradi
               popolne ali selektivne kontrole nad vozili in osebami ob točno določenih pogojih.
               Zelo zanimivo pooblastilo, upam, da do njega ne bo velikokrat prišlo, ampak v tistih
               kriznih trenutkih pa je le prav, da imajo policisti neko pooblastilo, s katerim lahko
               preprečijo morebitne kriminalne ali pa kakšne druge slabe zgodbe v Sloveniji.</p>
               <p>Lahko bi govoril še o kakšnih drugih pooblastilih, predvsem imam občutek, da smo
               premalo ob tem zakonu govorili o pooblastilih in nalogah policije, ko prihaja do
               nasilja, predvsem nasilja v družini. Tem je treba dati poleg tega zakona tudi na
               drugih področjih veliko pozornost, tako da sem zelo vesel, da ta zakon zelo natančno
               opredeljuje, kaj je nasilje v družini oziroma kako lahko policisti postopajo v teh
               primerih.</p>
               <p>Mogoče še glede začetka postopka. Kot vsi vemo, postopek se je začel, o njem smo
               začeli govoriti leta 2010 – torej bivša vlada. Zakona je izpeljanka tistega predloga
               zakona, po mojih informacijah tam okoli 80, 90 %, ampak kot vedno in v praksi, hudič
               je v podrobnostih. Verjamem, da so se v teh dveh letih te podrobnosti tako
               izkristalizirale, da bo z zakonom v dani obravnavi res deležen minimalnih popravkov,
               če sploh kakšnih, ker je vsebina zelo dobra.</p>
               <p>Morda za zaključek, strinjam se z navedbami nekaterih kolegov, mislim, da je gospod
               Mišič govoril, ali gospod Brulc, glede varnosti policistov. Vedno govorimo o varnosti
               vseh naših državljanov, pozabljamo pa na varnost naših policistov, ki so tisti, ki bi
               morali varovati, ampak marsikdaj se pozablja, da je njihova varnost zapostavljena.
               Policiste se predstavlja kot neke inkasante, hudiče v modrem in tako naprej, v bistvu
               pa so njihove naloge v treh četrtinah čisto drugačne, zato je njihova varnost
               pomemben aspekt, ko razmišljamo o tej varnosti. Pri njih se pogosto zgodi, da se
               pozabi na njihove človekove pravice in postanejo sami šibkejša stranka v
               postopkih.</p>
               <p>Zato je prav, da ta zakon daje tudi policistom, bom rekel, neke naloge, da lahko
               zaščitijo poleg vseh ostalih državljanov tudi sebe. In tudi to je en pomemben aspekt,
               zakaj bom ta predlog v prvi obravnavi podprl. Hvala.</p>
            </sp>
            <sp xml:id="SDZ6-Redna-07-2012-10-25.sp113">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima predlagatelj, torej Vlada. Gospod državni sekretar, boste odgovorili na
               nekatera vprašanja?</p>
               <p>Izvolite.</p>
            </sp>
            <sp xml:id="SDZ6-Redna-07-2012-10-25.sp114">
               <speaker>MAG. ROBERT MAROLT:</speaker>
               <p>Hvala za besedo, spoštovana gospa podpredsednica.</p>
               <p>Uvodoma bi poudaril, da me zelo veseli, kajti če sem pravilno razumel, dejansko vsi,
               tako koalicija kot opozicija, podpirate to policijsko zakonodajo in jo boste soglasno
               potrdili, če sem pravilno razumel to razpravo.</p>
               <p>Kar se tiče posameznih vprašanj, bom poskušal odgovoriti; se opravičujem, če bom koga
               pozabil.</p>
               <p>Začel bi z vprašanji spoštovane gospe poslanke mag. Potrate. Tu bi poudaril, da zakon
               o nalogah in pooblastilih policije prinaša večjo varnost in večje spoštovanje
               človekovih pravic, saj določa, da minister za notranje zadeve izda Pravilnik o
               policijskih pooblastilih po pridobitvi predhodnega soglasja varuha človekovih pravic,
               kar je pomembna novost, ki je do sedaj ni bilo, in sem to tudi uvodoma že
               predstavil.</p>
               <p>V zvezi z vprašanjem spoštovanega gospoda poslanca Čehovina glede obveščevalne
               dejavnosti moram poudariti, da dosedanja praksa na policiji kaže, da kriminalistično
               pridobivanje in vrednotenje informacij normativno ni urejeno tako optimalno, da bi
               omogočalo učinkovito delo na tem področju. Zato je predlagana ta rešitev, ki prinaša
               jasno vedenje, da bo policija pridobivala in vrednotila ustrezne informacije, in je
               tudi v zakonu ustrezno obrazloženo, kaj je kriminalistično-obveščevalna dejavnost, da
               se pri tem ne sme izzivati kriminalne dejavnosti in drugo, torej je to nekako v
               zakonu sedaj ustrezno urejeno.</p>
               <p>Izpostavljeno je bilo vprašanje glede hišnih preiskav in obveščanja medijev tekom
               hišnih preiskav. Pri tem moram odločno poudariti, da policija medijev ne obvešča o
               načrtovanih aktivnostih. Medijev ne obvešča policija o konkretnih operativnih
               aktivnostih, kajti policija dela strokovno in celo v interesu dela policije je, da se
               medijev ne obvešča, da se ne izpostavlja policistk in policistov, da se ne
               izpostavlja kriminalistk in kriminalistov, ki svoje delo opravljajo strogo
               profesionalno, skrbno, vestno in odgovorno. Kdo medije obvešča – tega pač s strani
               policije ni. Tu lahko samo domnevamo ali špekuliramo, da medije obveščajo stranke
               oziroma tisti, ki so v postopku, ali mogoče odvetniki oziroma drugi občani ali ne vem
               kdo, ko domnevno vidijo določene aktivnosti. Kajti, še enkrat poudarjam, policija
               predhodno medijev ne obvešča. Res pa je, da policija po končani konkretni akciji, po
               konkretni operaciji potem tudi obvesti medije, vendar po končanih postopkih. Kajti,
               kot je omenil spoštovani gospod poslanec Gašpar Gašpar Mišič, naš interes je, da se
               varuje identiteto policistk in policistov ter kriminalistk in kriminalistov, ki
               opravljajo konkretno delo.</p>
               <p>V zvezi z vprašanjem spoštovanega gospoda poslanca Vebra glede mednarodnega
               sodelovanja, sodelovanja v okviru Europola, Interpola, moram poudariti, da se na
               Ministrstvu za notranje zadeve zelo zavedamo potrebnosti kvalitetnega in učinkovitega
               mednarodnega sodelovanja v okviru mednarodnih policijskih organizacij. Zato tudi v
               zakonu o organizaciji in delu policije določamo nacionalno enoto Europola in dajemo
               torej temu poseben poudarek.</p>
               <p>Glede nekih konkretnih postopkov, kot ste omenili, glede depeš, založitve depeš, ne
               vem, kaj točno ste mislili glede konkretnih postopkov. Seveda, to je pa stvar tako
               disciplinske kot kazenske odgovornosti zaposlenih v policiji. Vendar je to zdaj že
               normativno ustrezno urejeno v obstoječi zakonodaji.</p>
               <p>Glede vprašanja spoštovanega gospoda poslanca Brulca o zaščiti policistov in
               policistk, bi tukaj želel poudariti, da to bolj sistemsko določa Zakon o organizaciji
               in delu policije tako glede varovanja, glede ogroženih policistov, pravne pomoči,
               psihološke pomoči, izplačilo odškodnin po poškodbah in tako naprej, kar bo
               predstavljeno potem pri drugem zakonu.</p>
               <p>Pomisleki so bili izraženi glede 113. in 114. člena predloga zakonov in glede mnenja
               informacijske pooblaščenke. Po našem mnenju in po mnenju stroke, govorim o stroki na
               Ministrstvu za notranje zadeve in še posebej o stroki v slovenski policiji, torej
               tista, ki operativno dela v teh policijskih postopkih, obstajajo tehtni in zakoniti
               razlogi, da vsebina 113. in 114. člena ostaneta v predlagani dikciji. Pa bi tukaj, če
               dovolite, kar malo več vam pojasnil.</p>
               <p>V prvem odstavku 113. člena tega zakona gre večinoma za prepis sedaj veljavnega
               sedmega odstavka 54. člena Zakona o policiji, dodana pa je pomembna obveznost, da gre
               za sredstva, ki so v uporabi v policiji.</p>
               <p>V tretjem odstavku gre za prepis osmega odstavka 54. člena Zakona o policiji, zaradi
               večje pravne varnosti pa je dodan skrajni rok brisanja podatkov, ki prej ni bil
               določen. Dejstvo tudi je, da je uporaba avdio in video snemanja vezana na izključno
               na konkretno izvajanje policijskih nalog, dokazovanju prekrškov in kaznivih dejanj
               ter identificiranju kršiteljev in storilcev, kot to izhaja iz prvega in tretjega
               odstavka 113. člena in nikakor nima generalno preventivnega značaja. Torej gre za
               izključno izvajanje nalog, katere je policija dolžna izvajati na podlagi zakona.
               Nadzor nad delovanjem teh določb po obstoječi ureditvi je že vzpostavljen in deluje
               in zlorabe zaenkrat niso bile zaznane.</p>
               <p>Zato menimo, da dodatno določanje sredstev, kot to predlaga informacijska
               pooblaščenka, ni potrebo, saj iz predloga zakona izhaja, da gre za tehnična sredstva,
               za fotografiranje ter avdio in video snemanje ter tehnična sredstva za označevanje
               ali identifikacijo oseb, vozil in predmetov, ki so v uporabi v policiji. Tukaj moram
               poudariti, da ima enako ureditev večina evropskih policij.</p>
               <p>Glede 114. člena predloga zakona, gre pri prvem odstavku tega člena za prepis sedaj
               veljavnega devetega odstavka 54. člena Zakona o policiji, je pa enako kot v 113.
               členu predloga zakona dodana varovalka, da smejo policisti uporabljati le tista
               sredstva, ki so v uporabi v policiji, s čimer pa želimo preprečiti, da bi policisti
               izvajanje policijskih pooblastil snemali bodisi s svojimi zasebnimi mobilnimi
               telefoni in drugo zasebno avdio in video opremo.</p>
               <p>Ni zanemarljivo dejstvo, da se s snemanjem izvajanja policijskih pooblastil
               zagotavlja tudi večja pravna varnost oseb v policijskih postopkih. Z njihovo pomočjo
               je namreč lažje ugotoviti dejansko stanje v primeru nestrinjanja državljana s
               postopkom policista, kot je omenil spoštovani gospod poslanec Möderndorfer.</p>
               <p>Policist je odgovoren za varnost pridržane in zadržane osebe od njene namestitve v
               prostor za pridržanje do izpustitve, ravno s pomočjo video nadzora pa so policisti v
               preteklosti že večkrat uspešno preprečili poskuse samomorov oseb v prostorih za
               pridržanje.</p>
               <p>Video nadzor omogoča tudi preverljivost domnevno grdega ravnanja s pridržano oziroma
               zadržano osebo. Poleg tega je pomembno tudi to, da je varuh človekovih pravic že
               večkrat priporočil, da bi zaradi učinkovitejšega preverjanja domnevnega grdega ali
               nehumanega ravnanja s pridržanimi osebami čim prej vse prostore za pridržanje
               opremili z napravami, ki omogočajo video nadzor.</p>
               <p>V drugem odstavku je dodana uporaba navedenih tehničnih sredstev zaradi učinkovitega
               zagotavljanja varnosti ljudi in premoženja pri spremljanju javnih zbiranj, če na
               podlagi okoliščin mogoče pričakovati množične kršitve javnega reda ali kaznivih
               dejanj. Gre torej za tista javna zbiranja, kjer obstaja možnost za nastanek škode ali
               ogrožanja dobrine, ki se varuje z opravljanjem policijske naloge. Poudariti moram
               tudi to, da je določen rok hrambe videoposnetka iz 128. člena potreben prav zaradi
               preverjanja zakonitosti in strokovnosti ravnanja ali opustitev ravnanja policistov v
               pritožbenih, kazenskih, odškodninskih in drugih postopkih.</p>
               <p>Prepričani smo in stroka je prepričana, da so to tehtni razlogi, zaradi česar
               predloge informacijske pooblaščenke o črtanju prvega odstavka 114. člena zakona ne
               moremo sprejeti, kar je bilo informacijski pooblaščenki tudi že obrazloženo in
               pojasnjeno.</p>
               <p>Zdaj, glede še dodatnega vprašanja spoštovanega gospoda poslanca Mišiča, Gašpar
               Gašpar Mišiča, bi poudaril še to, da zakon o organizaciji in delu policije in zakon o
               nalogah in pooblastilih policije smo pisali – če govorim zdaj kar o obeh zakonih
               tudi, ker je izpostavil oba zakona –, tudi s ciljem večje zaščite policistov. Zato je
               ta pozornost za zaščito policistov še posebej dana tudi z določbo o uporabi
               maskirnega pokrivala med opravljanjem policijskih nalog v tistih primerih, ko bi bili
               policisti lahko ogroženi. Torej, izključno v interesu zaščite policistk, policistov,
               kriminalistov in kriminalistk. In seveda smo temu segmentu tudi prisluhnili in tudi v
               praksi prisluhnemo predlogom in pobudam pristojnih sindikatov.</p>
               <p>Izpostavljeno je bilo tudi to, da se v kakšnih primerih ali pa v posameznih primerih
               nič ne zgodi po policijskih akcijah več let, kot je izpostavil spoštovani gospod
               poslanec. Poudariti je treba, da je policija prva stopnja v predkazenskem postopku in
               torej policija veliko pozornost namenja strokovnemu usposabljanju, izobraževanju, s
               posebnim poudarkom na preiskovanju gospodarske kriminalitete, na področju česar bodo
               potrebne in bodo zagotovo še dodatne aktivnosti za usposabljanje in izobraževanje
               postorjene. Seveda je pa nadaljnji problem sodstvo, tako postopki na tožilstvo,
               predvsem pa na sodišču, ko se v številnih primerih vlečejo nerazumno dolgo in ne
               dosežejo sodnega epiloga v razumnem roku.</p>
               <p>Tukaj bi poudaril to, da lahko rečemo, da slovenska policija dela dobro, kvalitetno;
               da policistke in policisti, kriminalistke in kriminalisti in ostali zaposleni
               opravljajo delo strokovno in odgovorno, seveda pa bo še za bolj učinkovite postopke,
               torej od policijskih aktivnosti, policijskih akcij do pravnomočnosti, treba
               spremeniti tudi zakon o kazenskem postopku in pripraviti nov, sodoben zakon o
               kazenskem postopku, da bodo ti postopki krajši, učinkovitejši in da bodo zadeve tudi
               v razumnem roku dobile sodni epilog.</p>
               <p>Še glede primera, ki ga je izpostavil spoštovani gospod poslanec Möderndorfer, ko je
               omenil nek primer, ki je bil na radiu. Strokovne službe bodo ta primer proučile, tako
               da se vam zahvaljujem za to opozorilo. Če sem razumel, se je nanašalo na vprašanje
               dokazovanja oziroma uveljavljanja pravic tega državljana, da ni dobil ustrezni odziv
               in tako naprej. To je pa prav tista rešitev, kot sem že prej omenil, v predlaganem
               114. členu predloga zakona, ki ga je pooblaščenka predlaga v črtanje, in sicer ta
               člen določa, da za spremljanje zakonitosti izvajanja policijskih pooblastil smejo
               policisti uporabljati tehnična sredstva za fotografiranje ter avdio in video
               snemanja, ki so v uporabi v policiji. Torej gre za večanje pravne varnosti tako
               zaposlenih na policiji in pa tudi večanje pravne varnosti oseb, ki so v policijskih
               postopkih, oziroma oseb, ki so potrebovale pomoč ali asistenco policije. Prav na ta
               način se lahko zagotovi večja pravna varnost vseh udeležencev v postopku.</p>
               <p>Za konec mogoče še, je bilo izpostavljeno, domnevno drugačen pogled na spremenjeno
               policijsko zakonodajo, ker je bilo očitano, da spoštovani gospod minister, dr.
               Gorenak, ima drugačen pogled, kot ga je imel v prejšnjem mandatu kot opozicijski
               poslanec. Dovolite, da bi predlagal, da preverite magnetogram, kakšno je bilo njegovo
               stališče kot opozicijskega poslanca v preteklem mandatu pri obravnavanju policijske
               zakonodaje, kajti takratni minister, pardon, sedanji minister za notranje zadeve in
               takratni opozicijski poslanec ni imel bistvenih pripomb na vsebino predloga zakona o
               nalogah in pooblastilih policije, temveč predvsem na vsebino drugega zakona,
               organiziranost in delo policije, ki ga bomo obravnavali v nadaljevanju.</p>
               <p>Kar se pa tiče, samo še tole za zaključek, glede predloga zakona spoštovanega gospoda
               poslanca Vilfana, pa mislim, da je že gospod poslanec Braniselj utemeljeno in
               argumentirano odgovoril, zakaj so bile rešitve v njegovemu zakonu drugačne, da
               rešitve niso bile ustrezno amandmirane glede na mnenje Zakonodajno-pravne službe. V
               tem tekstu zakona pa je besedilo ustrezno izboljšano, kvaliteto, in če še enkrat za
               zaključek, se vam vsem zahvaljujem za izraženo podporo temu zakonu. Hvala.</p>
            </sp>
            <sp xml:id="SDZ6-Redna-07-2012-10-25.sp115">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa, gospod državni sekretar, za odgovore.</p>
               <p>S tem ugotavljam, da so vsi razpravljavci, ki ste to želeli, tudi dobili besedo.
               Gospod Gašpar Gašpar Mišič, prosim? Imate repliko ali kaj? Sicer bo zdajle delitev
               časa. Replika.</p>
               <p>Gašpar Gašpar Mišič, izvolite.</p>
            </sp>
            <sp xml:id="SDZ6-Redna-07-2012-10-25.sp116">
               <speaker>GAŠPAR GAŠPAR MIŠIČ (PS PS):</speaker>
               <p>Hvala lepa, podpredsednik.</p>
               <p>Torej želel bi samo komentirati začetno izvajanje spoštovanega gospoda Marolta glede
               uhajanj informacij o obveščenosti medijev, ko se odpravi policija na neko hišno
               preiskavo.</p>
               <p>Veste, verjamem, da so o določenih akcijah seznanjeni natančno določeni policisti
               oziroma policistke in da se natančno ve, kdo razpolaga z določenimi informacijami.
               Ampak zanimivo je, da mediji in kamere so postavljene na stojalih fiksno, še preden
               pride policija na kraj preiskave. To je nekoliko moteče, ampak to, poglejte, to meče
               slabo luč in zmanjšuje kredibilnost policije in vse, kar si želim kot državljan in
               danes kot poslanec, je to, da dvignemo ugled naše policije. Ne nazadnje je od ugleda
               naše policije in kredibilnosti odvisen tudi ugled naše države v mednarodnem prostoru.
               Zato si želim, da se v bodoče, če je to le mogoče, ta vpliv in ta poseg v
               informacije, s katerimi lahko razpolagajo izključno samo policisti, ki vodijo
               določeno preiskavo, določen primer –, da se to več ne dogaja, da se da večja
               pozornost oziroma večji nadzor nad posameznimi akcijami, ki se bodo izvedle. Če ne,
               veste, stvar zvodeni. Celotna akcija je nekako podkrepljena – in potem vržemo kost v
               javnost, da naj javnost dobesedno obdeluje in se ukvarja s tem, ali je to ta
               politična opcija, ali je druga politična opcija, ali
               kdo je komu kaj serviral oziroma podtaknil. Slovenska policija si tega ne sme
               dovoliti. Slovenska policija, jaz si samo želim, da je naša policija spoštovana, da
               ima ugled. Spomnim se časov, ko sem bil še na Srednji pomorski šoli, ko si videl
               uniformiranega policista, si imel res nek odnos in spoštovanje. Danes, žal, mladi, ko
               jih opazujete in odnos do policistov ni več takšen, kot je bil nekoč. Policist je bil
               spoštovan in mora biti tudi danes spoštovana oseba. Vsaka oseba v tej državi, ki nosi
               uniformo, mora biti spoštovana, še posebej policisti, ki v svojih akcijah velikokrat
               zastavljajo svoje življenje za rešitev državljank in državljanov in za zaščito. Hvala
               lepa.</p>
            </sp>
            <sp xml:id="SDZ6-Redna-07-2012-10-25.sp117">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Ugotavljam, da ste vsi razpravljavci, ki ste to želeli, dobili besedo. Glede na to,
               da je ostal čas na razpolago, čas, ki je določen za to točko, sprašujem, ali se bo še
               kdo pri delitvi časa, ki je preostal, še prijavil k besedi. Ocenjujem, da ne. Gospod
               državni sekretar, seveda vam dam besedo. Očitno ni nobene druge želje po razpravi.
               Želite vi odgovoriti?</p>
               <p>Mag. Robert Marolt, izvolite.</p>
            </sp>
            <sp xml:id="SDZ6-Redna-07-2012-10-25.sp118">
               <speaker>MAG. ROBERT MAROLT:</speaker>
               <p>Hvala za besedo, spoštovani gospod podpredsednik.</p>
               <p>Odgovoril bi spoštovanemu gospodu poslancu Gašparju Gašpar Mišiču.</p>
               <p>Še enkrat bi poudaril, da policija nikoli ne izda lokacij o opravljanju hišnih
               preiskav. To mi zagotavljata kolegica in kolega, ki sta tukaj, da o tem ti podatki iz
               policije ne gredo. Vemo pa, da o odredbi o hišni preiskavi in o drugih ukrepih, o tem
               odloča preiskovalni sodnik na predlog tožilca. Torej, je seznanjen tudi preiskovalni
               sodnik, potem je seznanjen tudi tožilec, ki vodi in usmerja predkazenski postopek.
               Zato lahko poudarim samo to, da policija o tem ne obvešča javnosti.</p>
               <p>Še enkrat poudarjam, policija po končani akciji ali da sporočilo za javnost ali
               skliče tiskovno konferenco. O tem pa v okviru policije podatki ne gredo medijem.
               Hvala.</p>
            </sp>
            <sp xml:id="SDZ6-Redna-07-2012-10-25.sp119">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Kljub temu da sem prej vprašal, bom pa kljub temu dal še čas na razpolago in bom
               odprl listo in potem se prijavite, ker enkrat se javi en, drugič drugi. Odpiram listo
               in prosim, da se prijavite. Prijavite se.</p>
               <p>Gospod Srečko Meh.</p>
            </sp>
            <sp xml:id="SDZ6-Redna-07-2012-10-25.sp120">
               <speaker>SREČKO MEH (PS SD):</speaker>
               <p>Z odgovorom državnega sekretarja sem zadovoljen, kar zadeva policijo in javno in
               medije, ki so tam.</p>
               <p>Na vsak način pa to priložnost izrabljam kot protest, da kadar se v dokaznem postopku
               preiskujejo posamezni primeri, da se takrat zgodi to, da mediji že čakajo, ko
               preiskovalci pridejo tja. Se pravi, ne zdi se mi prav, ni dobro in tudi ni dobro za
               samega duha, ker na ta način potem mediji dobijo material.</p>
               <p>Seveda s tem ne mislim, da mediji ne smejo biti obveščeni, ampak naj bodo obveščeni
               takrat, ko bodo postopki v pravem trenutku oziroma v pravem zaporedju. Hvala
               lepa.</p>
            </sp>
            <sp xml:id="SDZ6-Redna-07-2012-10-25.sp121">
               <speaker>PODPREDSEDNIK JAKOB PRESEČNIK:</speaker>
               <p>Res, priznam, da nisem prej čisto cel čas spremljal seje, ker sem bil tudi zunaj,
               ampak če menite, da rabite repliko...</p>
               <p>Izvolite, gospa Maša Kociper.</p>
            </sp>
            <sp xml:id="SDZ6-Redna-07-2012-10-25.sp122">
               <speaker>MAŠA KOCIPER (PS PS):</speaker>
               <p>Hvala lepa.</p>
               <p>Ravnokar sem se nameravala proceduralno pritožiti, kajti resnično sem želela samo
               replicirati gospodu državnemu sekretarju, svojo razpravo sem namreč že opravila.</p>
               <p>Skratka, gospod državni sekretar, tema, ki sta jo odprla z gospodom Mišičem, je zelo
               relevantna. Tudi mene moti, kaj se v zadnjih časih dogaja, in ne zdi se mi korektno,
               da ste kar tako, z levo roko zamahnili in krivdo za to, da se to dogaja, naprtili
               tožilstvu in sodišču. Kdor koli je kriv za to, da prihaja do teh kršitev, to ni prav,
               tudi če je to na sodišču, ali tožilstvu, ali na policiji, veljajo enaka merila. Je pa
               verjetno dejstvo, da je na policiji seznanjeno veliko več ljudi s tem, kdaj se bodo
               posamezna preiskovalna dejanja opravljala, kot pa na tožilstvu in sodišču. O tem ni
               nobenega dvoma. O velikih preiskovalnih dejanjih je lahko obveščenih tudi po 100 ali
               več policistov.</p>
               <p>Tako mislim, da kar tako reči, da sigurno to ne prihaja s policije, ampak s tožilstva
               ali sodišča, ni korektno. Z vami zdaj ne želim parlamentirati, to nima nobenega
               smisla. Prosila bi samo, da se pač na vseh nivojih spoštujejo te osnovne človekove
               pravice in da se v primerih, ko do kršitev prihaja, kjer koli že, naredi vse za to,
               da se kršitelje najde in da se na ta način prepreči zlorabe za v bodoče, samo to.
               Hvala lepa.</p>
            </sp>
            <sp xml:id="SDZ6-Redna-07-2012-10-25.sp123">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospa Patricija Šulin. Prosim.</p>
            </sp>
            <sp xml:id="SDZ6-Redna-07-2012-10-25.sp124">
               <speaker>PATRICIJA ŠULIN (PS SDS):</speaker>
               <p>Predsedujoči, hvala za besedo. Pozdrav vsem prisotnim!</p>
               <p>V svoji razpravi bom kratka, želim izpostaviti samo nekaj stvari. Povem, da bom ta
               zakon o nalogah in pooblastilih policije podprla, predvsem iz več razlogov.</p>
               <p>Prvi razlog je ta, ker je sedanji veljavni Zakon o policiji še iz leta 1998, sicer je
               bil večkrat dopolnjen in spremenjen, vendar je glede na vse spremembe v naši družbi,
               predvsem, ko so še vedno ogrožene človekove pravice in temeljne svoboščine, v
               nekaterih delih tog in ga je treba prevetriti. Tako imamo sedaj pred seboj ta predlog
               o zakonu o nalogah in pooblastilih policije, ki zajema kompleksno vsebino policijskih
               pooblastil.</p>
               <p>Vsi vemo, da je temeljna naloga policije zagotoviti spoštovanje pravnega reda, ob
               spoštovanju človekovih pravic, seveda. Osnovni cilj policije je preverjanje
               spoštovanja predpisov in navodil, vendar je skozi nadzorno dejavnost treba
               zasledovati tudi uspešnost organizacije in posameznika, kar nas je danes tukaj
               večkrat skrbelo. Policija tudi svojo dejavnost usmerja v prizadevanje, da bi
               državljanom zagotovila kakovostne varnostne storitve. Toda zelo hitro se lahko zgodi,
               da nenadzorovana uporaba policijskih metod ogrozi človekove pravice in temeljne
               svoboščine, ki so neločljivo povezane z demokracijo in s pravno državo in zaradi
               česar pogostokrat utemeljeno jamramo in se zavzemamo za to našo pravno državo.</p>
               <p>Zame je med poglavitnimi rešitvami, ki jih zakon ureja v zvezi s policijskimi
               nalogami, tudi ta nova uredba, ki ureja tudi kriminalistično pridobivanje in
               vrednotenje informacij kot proces zbiranja, vrednotenja in analiziranja osebnih in
               drugih podatkov o kriminalni dejavnosti fizičnih in pravnih oseb ter hudodelskih
               združb v zvezi s preprečevanjem, odkrivanje in preiskovanjem kaznivih dejanj s
               področja terorizma, čezmejne organizirane ali gospodarske kriminalitete z veliko
               premoženjsko škodo ter kaznivih dejanj z elementi nasilja in korupcije, česar je pri
               nas veliko in je sedaj to določeno v 11. členu predloga tega zakona, ki ga imamo pred
               seboj.</p>
               <p>Policija je, kot vemo, že sedaj zagotavljala pomoč tudi državnim organom pri
               opravljanju njihovih nalog, kar je v novem predlogu določeno v 12. členu predloga
               zakona. Naj samo primeroma povem iz prakse, da se je pomoči policije posluževalo in
               se jo še vedno poslužujejo tudi državni organi in inšpekcijske službe, druge
               inšpekcijske službe v naši državi. Tako smo tudi davčni inšpektorji, ko smo
               inšpicirali sivo ekonomijo in delo na črno predvsem v gradbeni stroki, ko se je
               začelo opažati, da so na teh gradbiščih zaposleni delavci na črno predvsem iz bivših
               jugoslovanskih republik, skupaj z delovno in tržno inšpekcijo, v nekaterih primerih
               zaprosili za pomoč policije v smislu, če bi prišlo do upiranja teh ljudi ali pa če bi
               bili morebiti tudi sami ogroženi kot pooblaščene osebe pri izvajanju tega
               inšpekcijskega nadzora.</p>
               <p>Tako pozdravljam natančnejšo ureditev tudi tega področja, saj vemo, da je uporaba
               strelnega orožja kot najhujšega prisilnega sredstva omogočena le policistu. Drugim
               inšpekcijskim organom, državnim inšpekcijskim organom po zdajšnji zakonodaji strelno
               orožje ni dovoljeno oziroma ni zakonsko urejeno tako, da ga lahko pooblaščena oseba
               nosi. Moram povedati tudi, da smo v takih akcijah s policisti vedno dobro sodelovali
               in tudi je bilo njihovo delo strokovno opravljeno.</p>
               <p>Za konec naj povem, da tudi jaz kot vsi pričakujem, da bo zakonitost in strokovnost
               ravnanja policistov še boljše zagotovljena. Da naši policisti opravljajo delo
               odgovorno in dobro ter da je treba pravzaprav spremeniti kazenski postopek tudi v
               delu, da se bodo postopki reševali v razumnem roku in da bodo dobili sodni epilog.
               Hvala lepa.</p>
            </sp>
            <sp xml:id="SDZ6-Redna-07-2012-10-25.sp125">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospa Tamara Vonta.</p>
            </sp>
            <sp xml:id="SDZ6-Redna-07-2012-10-25.sp126">
               <speaker>TAMARA VONTA (PS PS):</speaker>
               <p>Hvala lepa.</p>
               <p>Tudi sama bi izrazila najprej skrb nad tistim delom, o katerem je že nekaj mojih
               predhodnikov izrazilo mnenje, in sicer gre za snemanje na določenih dogodkih. Gre
               samo za to, da moram to tudi jasno in glasno povedati, da sem in bom vedno proti
               takšnim načinom nadzora in tudi tako odprto možnosti zlorab tega nadzora.</p>
               <p>Druga zadeva, ki pa bi jo želela omeniti, je pa prav ta, o kateri smo govorili in ki
               se mi ne zdi niti malo smešna, in sicer zavedati se moramo, da noben od medijev nima
               svoje obveščevalne službe. Kar pomeni, da vse informacije o postopkih, ki se
               dogajajo, o hišnih preiskavah in podobno, uhajajo tam, kjer se začne ta klopčič, ta
               proces odvajati. Se pravi, da informacije uhajajo od tam. Jaz ne bi bila tako
               nezaskrbljena nad tem dejstvom in si tudi ne bi upala trditi, da to ne prihaja iz
               policijskih vrst, ampak preprosto, če bi zelo grobo rekla, tisto, kar ste dejali,
               gospod Marolt, v bistvu ste na nek način celo prevrnili odgovornost na tožilstvo ali
               pa na preiskovalnega sodnika.</p>
               <p>Skratka, dejstvo je, da uhajajo informacije, in dejstvo je, da te informacije uhajajo
               z namenom in da so vedno povezane z določenimi osebami, tako kot veljajo tudi v
               novinarstvu določena pravila, kdaj je kakšen dogodek zanimiv. Se pravi, tisto, kar je
               novičarsko vredno objaviti, pa itak vemo, kaj je. Če bi cvetlični lonček padel na
               glavo nekemu xy, seveda to ne bi bilo tako zanimivo, kot če bi padel nekemu ministru
               ali pa poslancu. Enako lahko potem rečemo, če je hišna preiskava pri nekemu
               anonimnežu, je to zagotovo povsem druga zgodba kot pa, če je hišna preiskava pri
               komer koli drugem, ki ga javnost zelo dobro pozna in morda igra celo kakšno politično
               vlogo ali pa celo kakšno vlogo v političnih obračunih. Pa da se razumemo, ker
               pričakujem po tem svojem govoru, seveda, tudi gospoda Jerovška, ki se bo oglasil z
               znano temo, to bomo sicer seveda poslušali, ampak tukaj so bili tudi drugi gospodje,
               od gospoda Zidarja do gospoda Bavčarja in tako naprej.</p>
               <p>Skratka, meni osebno se to resnično zdi neprimerno. Mislim, da bi policija morala
               narediti več, da bi se odkrilo, od kod uhajajo informacije in kako prihaja do tega.
               Zato ker mediji imajo res veliko moč, ampak, zaboga, take pa spet ne! Hvala lepa.
            </p>
            </sp>
            <sp xml:id="SDZ6-Redna-07-2012-10-25.sp127">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Na vrsti je gospod Gašpar Gašpar Mišič.</p>
            </sp>
            <sp xml:id="SDZ6-Redna-07-2012-10-25.sp128">
               <speaker>GAŠPAR GAŠPAR MIŠIČ (PS PS):</speaker>
               <p>Hvala, podpredsednik.</p>
               <p>Osnovno poslanstvo policije je varovanje državljank in državljanov Republike
               Slovenije in prav je, da so vsi tisti, ki nas varujejo, tudi deležni našega
               spoštovanja. Da bi pa bili spoštovani in kredibilni in da bi imeli še večje zaupanje,
               morate razumeti – vsaj moja razprava je bila temu namenjena –, da se dejansko
               zavaruje ugled policije. To, kar se dogaja, to uhajanje informacij, ali to uhaja iz
               policijskih vrst, ali prihaja s strani tožilstva ali sodišča, je manj pomembno.
               Pomembno je to, da vse breme pade na ugled policije. Ministrstvo za notranje zadeve
               mora v prvi vrsti zaščititi ugled policije. Kako boste to dosegli – verjamem, da
               imate metode, kako se lahko zaščiti. Nadzor, nadzor in še enkrat pravilen nadzor. Ne
               smemo dopustiti, da se nam to dogaja v državi, da vse skupaj izzveni kot neka
               politična uprizoritev, zdaj se je zgodilo, tako ali drugače, in potem, normalno, je
               tudi ugled države zelo okrnjen.</p>
               <p>Moramo biti, tako kot je v današnjem članku zapisal gospod novi generalni direktor
               policije Stanislav Veniger, da želi imeti na ključnih mestih v policiji sodelavce, ki
               jim zaupa. Mi, državljanke in državljani Republike Slovenije pa želimo zaupati v
               slehernega policista in policistko, v našo policijo, v vse, na čelu z generalnim
               direktorjem policije in vsemi, ki so v njegovi službi, pa tudi v druge, s policijo
               povezanimi državnimi organi, pravosodje, tožilstvo in tako naprej. Če ne bomo zaupali
               v pravno državo, v pravosodje, potem ne vem, kam bomo prišli.</p>
               <p>Zato dajte, gospod sekretar, spoštovani gospod Marolt, razumeti. Ta razprava se je
               prav zaradi tega tudi nekoliko zavlekla, ampak mislim, da je to dobronamerno. Tokrat
               opozicija nima slabih namenov in jih tudi sicer nikoli nima. Vedno so opozicijski
               nameni pozitivni in dobri, vendar jih, na žalost, določeni ne razumejo in ne slišijo
               na pravilen način. Tokrat si želim, da razumete to kot pozitivno sporočilo. Mi,
               politiki, smo dolžni zavarovati suverenost države, zavarovati ugled naše policije. Če
               se bomo mi tako obnašali, potem se bo zagotovo tako tudi v praksi zgodilo. Hvala
               lepa.</p>
            </sp>
            <sp xml:id="SDZ6-Redna-07-2012-10-25.sp129">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>In še zadnji, ki mu dajem besedo, to je mag. Robert Marolt, državni sekretar.</p>
            </sp>
            <sp xml:id="SDZ6-Redna-07-2012-10-25.sp130">
               <speaker>MAG. ROBERT MAROLT:</speaker>
               <p>Hvala lepa za besedo, spoštovani gospod podpredsednik.</p>
               <p>Se opravičujem, če ste me mogoče napačno razumeli. Želel sem samo odgovoriti na
               namige spoštovanega gospoda poslanca Meha, ker sem ga razumel, da je mislil, da
               policija obvešča medije o hišnih preiskavah. Odgovoril sem samo na to in opozoril
               samo to, da o hišnih preiskavah lahko podatki ali informacije curljajo v javnost
               oziroma do medijev od vseh treh deležnikov. Samo pojasnil sem postopek, da policija
               sama ne more kar tako, ad hoc, opraviti hišne preiskave, dokler nima odredbe
               preiskovalnega sodnika. Za odredbo preiskovalnega sodnika pa mora preiskovalnemu
               sodniku dati predlog državni tožilec, ki usmerja in vodi predkazenski postopek. Torej
               sem povedal samo to, da je policija samo eden izmed treh deležnikov v tem
               postopku.</p>
               <p>Bi pa čisto konkretno podkrepil s tem, da obstaja nevarnost, da uhajajo informacije
               tudi iz vrst sodstva, iz vrst tožilstva. Kolegi so me zdaj seznanili, da imamo celo
               odprt sodni postopek oziroma konkreten sodni primer, kjer je uslužbenka oziroma
               zaposlena na enem izmed sodišč v Sloveniji storilcem izdajala načrtovane policijske
               aktivnosti. Glejte, ta sum pa kaže na to, da ni vsega kriva policija oziroma
               policistke in policisti ter kriminalisti, ne glede na to, koliko je seznanjenih. Zato
               sem želel samo, kot je spoštovani gospod poslanec Gašpar Gašpar Mišič rekel, ubraniti
               ugled policije, ubraniti ugled policistk in policistov, zato ker je nekako nelagodno
               poslušati očitek, češ, zdaj je pa policija kriva, policistke, kriminalisti, če je
               bila neka novinarska hiša nekje prisotna. Še enkrat poudarjam, slovenska policija si
               ne želi medijev, si ne želi kamer pri njihovem konkretnem operativnem delu, oni
               želijo v miru opraviti svoje delo, v miru opraviti svojo nalogo, svoje akcije in
               seveda potem po končani akciji obveščati medije.</p>
               <p>Res se opravičujem, če je bilo kaj narobe razumljeno, ampak policija ni edini
               deležnik v tem postopku pred izvajanjem konkretnih nalog hišne preiskave ali drugih
               ukrepov. Hvala.</p>
            </sp>
            <sp xml:id="SDZ6-Redna-07-2012-10-25.sp131">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Ne, na to ni replike in ni več delitve časa, ni replike in ni več delitve časa,
               zaključujem razpravo. O predlogu sklepa, da je predlog zakona primeren za nadaljnjo
               obravnavo, bomo v skladu s časovnim potekom seje zbora odločali danes v okviru
               glasovanj oziroma pol ure po prekinjeni 17. točki dnevnega reda. S tem prekinjam to
               točko dnevnega reda.</p>
               <p>Prehajamo na <title xml:id="SDZ6-Redna-07-2012-10-25.title3">12. TOČKO DNEVNEGA REDA – PRVA OBRAVNAVA PREDLOGA ZAKONA O
                  ORGANIZIRANOSTI IN DELU V POLICIJI.</title>
               </p>
               <p>Predlog zakona je v obravnavo zboru predložila Vlada Republike Slovenije. V zvezi s
               tem predlogom zakona je skupina desetih poslank in poslancev s prvopodpisanim
               gospodom Jankom Vebrom zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku Vlade mag.
               Robert Marolt, državni sekretar z Ministrstva za notranje zadeve.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-25.sp132">
               <speaker>MAG. ROBERT MAROLT:</speaker>
               <p>Hvala za besedo, spoštovani gospod podpredsednik. Spoštovane poslanke, spoštovani
               poslanci!</p>
               <p>Cilj Predloga zakona o organiziranosti in delu v policiji je ureditev normativne
               podlage za sodobno policijsko organizacijo, njeno vodenje in usmerjanje ter jasno
               razmejitev pristojnosti med ministrstvom in policijo, urediti specifična
               delovnopravna razmerja v policiji, status in zaščito policista, usposabljanje,
               izobraževanje in raziskovalno dejavnost ter zagotoviti tesnejšo vpetost policije v
               delovanje lokalne skupnosti in tesnejše sodelovanje policije z drugimi subjekti ter s
               tem še boljšo organiziranost in boljšo učinkovitost delovanja policije.</p>
               <p>Poglavitne rešitve predloga zakona so sledeče. Prvič, natančna, jasna opredelitev
               razmerja med ministrstvom in policijo ter določitev nalog, ki jih ministrstvo
               opravlja za policijo.</p>
               <p>Drugič, podrobnejša opredelitev usmerjanja in nadzora ministrstva nad policijo,
               pooblastil nadzornikov Direktorata za policijo in druge varnostne naloge ministrstva
               in omejitev pri opravljanju nadzora, ko usmerjanje prevzame državni tožilec.</p>
               <p>Tretjič, krepitev decentralizacije ter avtonomnosti in samostojnosti policijskih
               uprav. V primerjavi s sedanjo ureditvijo je v predlogu zakona dan poseben poudarek
               večji samostojnosti delovanja policijskih uprav in s tem decentralizacij policije ob
               jasnih strateških usmeritvah in izhodiščih Generalne policijske uprave.</p>
               <p>Pri opredeljevanju pristojnosti posameznih organizacijskih enot je upoštevano načelo
               subsidiarnosti, ki omogoča, da se pravo delo izvede na pravem mestu. Konkretno to
               pomeni, da Generalna policijska uprava opravlja predvsem strateške naloge, razen
               operativnih enot, kot so specialna enota, letalska policijska enota in nekatere druge
               enote; policijska uprava zlasti naloge, usmerjene v usklajevanje na ravni regije in
               policijske postaje neposredno izvajajo naloge in pooblastila policije.</p>
               <p>Četrtič, ponovno se uvaja sistem imenovanja generalnega direktorja policije, ki se
               izenačuje s sistemom imenovanja ostalih generalnih direktorjev na najvišjih
               položajnih delovnih mestih v javni upravi.</p>
               <p>Petič, obveščanje javnosti o delu policije je v predlogu zakona razširjeno tudi na
               direktorje policijskih uprav in komandirje območnih policijskih postaj, ki javnost
               obveščajo o varnostnih dogodkih na svojem območju.</p>
               <p>Šestič, usmerjenost policije k uporabnikom njenih storitev in učinkovito sodelovanje
               z drugimi organi in institucijami ter subjekti. Tukaj moram posebej poudariti, da gre
               za okrepitev sodelovanja z lokalno skupnostjo, z določitvijo obveznosti poročanja na
               zahtevo občinskega sveta ter uskladitev letnega načrta dela območne policijske
               postaje s prioritetami lokalne skupnosti. Torej, tako imenovana prednostna naloga
               modernih policijskih organizacij, kakršna je tudi slovenska policija, je v skupnost
               usmerjena v policijsko delo. Policijska organizacija je namreč namenjena uporabnikom
               storitev, torej tudi samoupravni lokalni skupnosti.</p>
               <p>Sedmič, okrepljeno partnersko sodelovanje pri zagotavljanju varnosti z ustanavljanjem
               svetov, sosvetov komisij ali drugih dogovorjenih oblik partnerskega sodelovanja.</p>
               <p>Osmič, poseben poudarek dajemo posebnosti ureditve delovnopravnih razmerij, ki
               omogoča nemoteno izvajanje operativnih nalog, opravljanje nalog v posebnih delovnih
               pogojih, nadurno delo, začasne premestitve in poseben poudarek in skrb za zaposlene,
               pravna pomoč in druge oblike.</p>
               <p>In še zadnje. Gre za nadgradnjo sistema izobraževanja in postopen prehod na višjo
               stopnjo izobrazbe za opravljanje nalog policista za večino delovnih mest v policiji.
               Predlog zakona o organiziranosti in delu policije tvori zaokroženo celoto s Predlogom
               zakona o nalogah in pooblastilih policije, ki smo ga ravno pri tem zaključili. Oba
               predpisa bosta tvorila temelj policijske organiziranosti in... <stage xml:id="SDZ6-Redna-07-2012-10-25.stage7">/ znak za konec
               razprave./</stage> Hvala lepa.</p>
            </sp>
            <sp xml:id="SDZ6-Redna-07-2012-10-25.sp133">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Prehajamo na predstavitev stališč poslanskih skupin. Dr. László Göncz v imenu
               Poslanske skupine italijanske in madžarske narodne skupnosti.</p>
               <p>Izvolite.</p>
            </sp>
            <sp xml:id="SDZ6-Redna-07-2012-10-25.sp134">
               <speaker>DR. LÁSZLÓ GÖNCZ (PS NS):</speaker>
               <p>Hvala lepa za besedo, gospod podpredsednik! Vsem skupaj še enkrat lep pozdrav!</p>
               <p>Predlog tega zakona, kot smo slišali, določa organiziranost policije in posebnosti
               delovnopravne ureditve. Njegov cilj je visoka raven pravne in osebne varnosti ljudi,
               varnosti njihovega premoženja, krepitev pravne države, okrepitev sodelovanja z
               lokalno skupnostjo, decentralizacija policije kot tudi uresničevanje obveznosti pri
               zagotavljanju mednarodne varnosti, ki jih je Republika Slovenija sprejela na
               policijskem področju, da poenostavim. Z omenjenimi navedbami in pa določbami se
               strinjamo, zato tudi najavljam najino podporo predlogu zakona v prvem branju.</p>
               <p>Sedaj pa še stališče z vidika narodnih skupnosti. V predlogu zakona in pa
               podzakonskih aktov, ki so priloženi predlogu, ni določena vidna javna in uradna raba
               jezika avtohtonih narodnih skupnosti na narodnostno mešanem območju ter raba simbolov
               avtohtonih narodnih skupnosti na teh območjih, kar pomeni, da veljajo vse določbe v
               zvezi s tem, tako,kot jih urejajo drugi zakoni oziroma podzakonski akti. Ker pa se v
               zvezi s tem pojavljajo določene nedoslednosti, na katere sproti opozarjamo, pa našo
               opazko oziroma pripombo izrazimo tudi v tej razpravi v okviru prve obravnave zakona.
               Treba je opozoriti na nujnost zagotavljanja dosledne dvojezičnosti na tablah, ki
               označujejo objekte policijske uprave in policijskih postaj s sedežem na narodnostno
               mešanem območju. In še posebej tudi na izobešanje zastave narodnih skupnosti skupaj z
               zastavo Republike Slovenije in ostalimi predpisanimi simboli na objektih policijske
               uprave in policijskih postaj s sedežem na narodnostno mešanem območju. Temu žal ni
               vedno tako.</p>
               <p>Naj zgolj za ilustracijo navajam, da v primeru narodnostno mešanega območja v
               Prekmurju je uporaba simbolov madžarske narodne skupnosti sicer dokaj dosledna,
               vendar negativne primere kljub našim opozorilom pa zasledimo prav na objektih
               policije in sodišč, kar je, milo rečeno, precej čudno in tudi nerazumljivo glede na
               visok standard pravne zaščite avtohtone narodne skupnosti. V podkrepitev naj še
               poudarim, da javna in uradna raba jezika avtohtonih narodnih skupnosti na narodnostno mešanih območjih sodi
               med temeljne posebne pravice narodnih skupnosti, ki omogoča obstoj in razvoj
               omenjenih skupnosti. Med posebnimi pravicami narodnih skupnosti je tudi raba simbolov
               narodnih skupnostih, ki se jih na omenjenih območjih uporabi skupaj s simboli
               Republike Slovenije in Evropske unije. To je opredeljeno, kot vsi vemo, v 11. členu
               in pa v 64. členu Ustave Republike Slovenije, v odločbah Ustavnega sodišča in tudi v
               določilih podzakonskih aktov, ki urejajo obe področji.</p>
               <p>Torej, še enkrat, zakon bova podprla, vendar upam, da bodo ta opozorila upoštevana.
               Hvala lepa.</p>
            </sp>
            <sp xml:id="SDZ6-Redna-07-2012-10-25.sp135">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospod Jerko Čehovin v imenu Poslanske skupine Pozitivna Slovenija.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-25.sp136">
               <speaker>JERKO ČEHOVIN (PS PS):</speaker>
               <p>Spoštovane poslanke in poslanci, spoštovani podpredsednik, državni sekretar in ostali
               prisotni!</p>
               <p>Žal Predlog zakona o organiziranosti in delu policiji vsebuje več pomislekov
               Pozitivne Slovenije kot pa zakon, katerega prvo obravnavo smo ravnokar zaključili.
               Sporno izhodišča, ki jih je vseboval prvi predlog zakona, organiziranost in delo v
               policiji, so bila sicer v medresorskem usklajevanju trikrat popravljena, kar nas v
               Pozitivni Sloveniji veseli, saj smo na te sporne rešitve tudi sami opozarjali. Z
               vsakim popravkom je ministrstvo blažilo sporne člene, nekaj nesprejemljivih rešitev
               pa je kljub temu v predlogu zakona le ostalo.</p>
               <p>Tako v Pozitivni Sloveniji ne moremo podpreti zakona zaradi naslednjih določb: prvič,
               imenovanja in razrešitve generalnega direktorja policije ter direktorja Nacionalnega
               preiskovalnega urada, ki po predlogu zakona potekata po Zakonu o javnih uslužbencih,
               to je 48. in 5. členu predloga zakona. Smo namreč zagovorniki avtonomne strokovne
               komisije, ki je neke vrste varovalka proti političnemu kadrovanju in je bila v
               postopek izbire generalnega direktorja policije vpeljana z novelo g Zakona o
               policiji. Prednost te komisije je po našem mnenju predvsem v tem, da ministrovega
               kandidata lahko zavrne, kar pomeni, da minister ne more predlagati vladi in mora
               poiskati alternativo. Sprememba načina imenovanja generalnega direktorja policije po
               predlogu zakona pa pomeni velik korak nazaj pri zagotavljanju neodvisnosti
               operativnega delovanja policije. Na ta način se ministru za notranje zadeve omogoči
               popolnoma proste roke glede imenovanja generalnega direktorja policije. Kar pa je še
               slabše, generalni direktor policije nima več nobene zaščite pred samovoljo ministra
               niti, kadar gre za njegovo razrešitev.</p>
               <p>Drugič, degradacija Nacionalnega preiskovalnega urada v običajni sektor na
               kriminalistični policiji. Kot izhodišče je v predlogu zakona upoštevano dejstvo, da
               je Nacionalni preiskovalni urad notranja organizacijska enota Uprave kriminalistične
               policije Generalne policijske uprave, specializirana za obravnavo posameznih kaznivih
               dejanj in v organizacijskem smislu del Uprave kriminalistične policije. Tako
               Nacionalni preiskovalni urad postaja le ena od notranje organizacijskih enot uprave
               policije, čeprav so analize nesporno pokazale, da obstoječa organiziranost organov
               odkrivanja in pregona pa tudi njihova usposobljenost, metodologija dela, strategije
               in prioritete niso sistemsko ustrezne za odzivanje na nove zahtevne oblike
               kriminalitete. Da Nacionalni preiskovalni urad z novo ureditvijo izgublja svojo
               operativno avtonomijo, se kaže tudi skozi določilo o načinu izbora direktorja NPU, ki
               ga bo generalni direktor policije imenoval in razrešil po Zakonu o javnih
               uslužbencih. Po sedaj veljavni zakonodaji tudi za imenovanje direktorja NPU veljajo
               ista določila kot za imenovanje generalnega direktorja policije in skozi določila,
               kdo določa, katere preiskave sumov kaznivih dejanj bo prevzel Nacionalni preiskovalni
               urad – nič več direktor Nacionalnega preiskovalnega urada ampak generalni direktor
               policije z internim aktom na predlog direktorja!</p>
               <p>Tako bo odslej tudi Nacionalni preiskovalni urad podrejen politično imenovanemu
               generalnemu direktorju policije in posledično ministru. Naši pomisleki glede
               ukinjanja avtonomne strokovne komisije tudi pri imenovanju in razreševanju direktorja
               Nacionalnega preiskovalnega urada pa so včeraj dobili tudi prezentacijo v praksi in
               se izkazujejo kot popolnoma utemeljeni in prav nič pretirani.</p>
               <p>In tretjič, ohlapnost določbe o vpoklicu tako imenovane pomožne policije, 103. člen
               predloga zakona. Trenutno še veljavni Zakon o policiji predvideva med drugim vpoklic
               pomožne policije zaradi nadomestitve angažiranja velikega števila aktivnih policistov
               pri izvajanju nalog velikega varnostnega rizika. Predlog 103. člena Zakona o
               organizaciji in delu v policiji pa je zelo ohlapen in predvideva vpoklic pomožnih
               policistov zgolj zaradi nadomestitve odsotnosti večjega številka policistov. Takšna
               dikcija tako omogoča vpoklic pomožnih policistov na primer tudi v primeru stavke
               policistov, kar pa je z našega vidika zelo sporno. Še sploh, če se spomnimo
               spomladanske stavke policistov in ministrove grožnje, da je na zavodih za
               zaposlovanje prijavljenih veliko ljudi, ki bi delali za 600 evrov. Taka ohlapna
               dikcija omogoča nadomeščanje policistov, ki izvajajo zakonsko določene oblike
               sindikalnega boja. Med drugim pomožni policisti praviloma niso strokovno usposobljeni
               za samostojno opravljanje policijskih nalog, ampak to počnejo z aktivnimi policisti
               in so jim bolj v pomoč ter delujejo po ukazu aktivnega policista in tako s
               samostojnim izvajanjem policijskih nalog s strani pomožnih policistov izzivamo večjo
               možnost poškodb pri delu pa tudi večjo verjetnost prekoračitve policijskih
               pooblastil. Poraja pa se nam tudi vprašanje, ali minister za notranje zadeve kuje
               neke vrste vzporedno policijo.</p>
               <p>To so glavni pomisleki Pozitivne Slovenije, za katere upamo, da se bodo tekom
               zakonodajnega postopka še odpravili oziroma da se bodo določbe zapisale bolj jasno,
               zato bomo sklep, da je zakon primeren za nadaljnjo obravnavo, podprli, podporo zakonu
               kot celoti pa pogojevali predvsem z zahtevo po avtonomni strokovni komisiji pri
               imenovanju in razreševanju generalnega direktorja komisije in direktorja Nacionalnega
               preiskovalnega urada.</p>
               <p>Za konec pa zgolj še en razmislek. Republika Slovenija je ena redkih držav, ki nima
               službe za zaščito pred obveščevalnimi dejavnostmi tujih držav. Sova je namreč
               izključno obveščevalna služba. V sedanjem času gre seveda bolj za zaščito poslovnih
               oziroma gospodarskih interesov kot tipično državnih interesov, a tudi slednji niso
               zanemarljivi, celo vedno bolj aktualni so. O nekaterih državah, po katerih se radi
               zgledujemo, kot na primer v Nemčiji je protiobveščevalna služba Verfassungsschutz del
               ministrstva za notranje zadeve.</p>
               <p>Glede na to, da danes ne govorimo samo o organiziranost policije, ampak tudi
               Ministrstva za notranje zadeve, saj se s predlogom zakona na Ministrstvu za notranje
               zadeve na novo uvaja notranja organizacijska enota, pristojna za usmerjanje in
               nadzor, nas v Pozitivni Sloveniji zanima, ali ste na Ministrstvu za notranje zadeve
               razmišljali tudi o kakšni dodatni službi, pristojni za protiobveščevalno dejavnost
               znotraj ministrstva. Hvala.</p>
            </sp>
            <sp xml:id="SDZ6-Redna-07-2012-10-25.sp137">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospod Jožef Jerovšek v imenu Poslanske skupine Slovenske demokratske stranke.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-25.sp138">
               <speaker>JOŽEF JEROVŠEK (PS SDS):</speaker>
               <p>Hvala lepa, gospod podpredsednik. Državni sekretar in spoštovane kolegice in
               kolegi!</p>
               <p>Tudi Predlog zakona o organiziranosti in delu v policiji je zakon dvojček, ki
               nadomešča Zakon o policiji iz leta 1998. V Poslanski skupini SDS se zavedamo, da je
               Predlog zakona o organiziranosti in delu v policiji eden od pomembnejših zakonov s
               področja notranjih zadev. Zakon posodablja in ureja delovanje policije.</p>
               <p>Glede na to, da je policijska dejavnost predvsem dejavnost varovanja življenja in
               premoženja ljudi ter zagotavljanja reda, so naloge policije eden od vitalnih delov
               skrbi za ljudi in za zagotavljanje nacionalne varnosti, saj vemo, da policija
               nadzoruje državne meje, v današnjem času je to zunanja meja Evropske unije.</p>
               <p>Zakon se odziva na moderna prizadevanja po prilagajanju policije spremenjenim
               razmeram v družbi. Policijo je treba vedno približevati potrebam ljudi in njihove
               varnosti, zato so se iz strogo hierarhičnega in centralizirano vodenega organa v
               modernem času uveljavlja več <stage xml:id="SDZ6-Redna-07-2012-10-25.stage8">/ nerazumljivo/</stage>, kar je tudi intenca tega zakona. Iz teh
               osnov izhajajo tudi cilji predloga zakona, ki z normativno ureditvijo omogočajo
               sodobno policijsko organizacijo, njeno vodenje in usmerjanje.</p>
               <p>Za demokratične politične sisteme je še posebej pomembna jasna razmejitev
               pristojnosti med ministrstvom in policijo, kakor tudi zelo jasno predvideno in
               limitirano usmerjanje ter nadzor ministrstva nad policijo.</p>
               <p>V Poslanski skupini Slovenske demokratske stranke se zavedamo, da je v to materijo z
               odločbo poseglo tudi Ustavno sodišče leta 2003, zato menimo, da predlog zakona
               prinaša jasne rešitve, ki so že bile ustavno-sodno preverjene. V tem sklopu so seveda
               pomembne tudi omejitve, ki veljajo za ministrstvo pri usmerjanju in upravljanju
               nadzora nad policijo takrat, ko usmerjanje policije prevzame tožilec.</p>
               <p>Minister ima že po Zakonu o državni upravi določene pristojnosti v smeri do organa v
               sestavi, predlog zakona konkretneje določa vrsto usmeritev, kaj se šteje za
               usmerjanje in na kakšen način se izvaja. Določena so tudi pooblastila, ki jih za
               učinkovito opravljanje svojih nalog potrebujejo uslužbenci, ki nadzirajo delo
               policije. Prav tako je v 12. in 13. členu določen način in obseg obveščanja ministra
               in poročanja policije.</p>
               <p>V javnosti je največ zanimanja za rešitve na področju kadrovanja ključnih policijskih
               kadrov. V prejšnjem mandatu, pod ministrovanjem ministrice Kresalove, je bil uveden
               precej unikaten sistem imenovanja generalnega direktorja policije glede na prakso v
               javni upravi. Novela zakona to posebnost odpravlja in imenovanje generalnega
               direktorja policije izenačuje z imenovanjem ostalih generalnih direktorjev.</p>
               <p>Ob ustanovitvi Nacionalnega preiskovalnega urada je bil uveden tudi nekonvencionalen
               način imenovanja in odgovornosti predstojnika Nacionalnega preiskovalnega urada, saj
               predstojnik NPU hierarhično ni bil umeščen v urad in pristojnosti generalnega
               direktorja policije in direktorja kriminalistične policije. Tudi pri tem osnutek
               zakona normalizira in evropeizira položaj Nacionalnega preiskovalnega urada.</p>
               <p>V poslanski skupini smo seveda prepričani, da je povečevanje decentralizacije ter
               avtonomnosti in samostojnosti policijskih uprav pravilna usmeritev in da načelo
               subsidiarnosti omogoča racionalno delitev nalog, če se seveda upoštevajo strateška
               izhodišča Generalne policijske uprave.</p>
               <p>Zavedamo se, da se je v zadnjih letih število uniformiranih pripadnikov policije
               zmanjšalo, zato je treba iskati nove rešitve, ki omogočajo racionalnejšo rabo
               kadrovskih in materialnih virov. Rešitev, ki za zagotavljanje policijske podporne
               dejavnosti nemotenega opravljanja nalog policije omogoča tudi premestitev drugih
               delavcev in uslužbencev policije, med njimi tudi strokovno-tehničnih javnih
               uslužbencev, je eden izmed korakov v tej smeri in takšno usmeritev v poslanski
               skupini podpiramo.</p>
               <p>Kot je pokazala razprava pri prejšnjem zakonu dvojčku, je jasno, da je Vlada ta zakon
               pripravila z veliko skrbnostjo, da se je temeljito razmislilo o pozitivnih rešitvah
               in pomembnosti te materije za stanje v družbi in državi. Zato v Poslanski skupini
               Slovenske demokratske stranke ocenjujemo, da so rešitve v tem predlogu zakona
               pozitivne in bomo Predlog zakona o organizaciji in delu v policiji podprli.
               Hvala.</p>
            </sp>
            <sp xml:id="SDZ6-Redna-07-2012-10-25.sp139">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Mag. Majda Potrata v imenu Poslanske skupine Socialnih demokratov.</p>
            </sp>
            <sp xml:id="SDZ6-Redna-07-2012-10-25.sp140">
               <speaker>MAG. MAJDA POTRATA (PS SD):</speaker>
               <p> Hvala za besedo, gospod podpredsednik.</p>
               <p>No, naj uvodoma povem, da je v uvodnem delu k zakonu o delu in organiziranosti
               policije mogoče tudi prebrati, pod naslovom Povzetek poročila o sodelovanju javnosti
               pri pripravi predloga zakona, "Predlog obravnavanega zakona se le malenkost razlikuje
               od Predloga zakona o organiziranosti in delu policije, ki ga je po obsežni javni
               razpravi v prvi obravnavi Državni zbor Republike Slovenije obravnaval na 31. seji dne
               22. 9. 2011, zato posebna predstavitev novega predloga zakona ni bila opravljena.
               Predlog zakona je bil objavljen na spletni strani Ministrstva za notranje zadeve 23.
               marca 2012."</p>
               <p>Ker je Poslanska skupina Socialnih demokratov vložila predlog za splošno obravnavo
               zakona, naj na tem mestu povem, da se to zelo lepo sliši, da je bilo že vse
               opravljeno in zato ni treba kakšne posebne javne razprave, je pa vendarle razlika med
               304 člene obsegajočem prvotnim predlogom in 119 členov obsegajočim sedanjim predlogom
               zakona, ima pa s seboj še nekako negativno popotnico, ki se ji reče opozorilo
               policijskega sindikata, da je predlog zakona neusklajen s socialnimi partnerji, in je
               to zvezano tudi s tistimi zavezami, ki jih je Ministrstvo za notranje zadeve sprejelo
               takrat, ko smo imeli opraviti s stavko in nesporazumi.</p>
               <p>Opozorila bi še na nekaj. Prej je gospod državni sekretar omenil, da naj si pogledamo
               magnetogram, čemu je poslanec Gorenak nasprotoval. No, saj ravno zaradi tega, ker smo
               si ogledali v poslanski skupini, čemu je nasprotoval, se sprašujemo, kako je mogoče
               sedaj tako zelo spremeniti stališče. Kajti, jaz vam bom prizanesla s tem, da bi vam
               brala 6 strani magnetograma z obravnave iz prejšnjega mandata in vse pripombe na
               posamične člene. Je pa zanimivo nekaj drugega, da smo se potrudili in tudi pogledali,
               kako so sedaj tiste pripombe upoštevane v sedanjem zakonu; in zelo zanimivo! Tisto,
               kar je motilo poslanca Gorenaka, marsikdaj ne moti več ministra Gorenaka, je pa
               dejstvo, da Poslansko skupino Socialnih demokratov pa nekatere nove rešitve, ki so v
               tem zakonu, motijo, zato že kar sedaj napovedujem, da predlaganega sklepa o
               primernosti zakona za nadaljnjo obravnavo ne bomo podprli.</p>
               <p>Treba je namreč povedati, da je zmanjšanje obseg zakona zvezan s črtanjem tistih
               členov, ki se nanašajo na imenovanje generalnega direktorja policije, gre za pogoje
               in postopek ter predčasno razrešitev, posebno komisijo v postopku imenovanja,
               imenovanje vršilca dolžnosti generalnega direktorja policije, pogoje za imenovanje
               direktorja Nacionalnega preiskovalnega urada, imenovanje komandirjev območnih
               policijskih postaj in podobno.</p>
               <p>Ponovno opozarjam na to, da Policijski sindikat Slovenije vladi očita kršitev
               stavkovnega sporazuma. Menijo, da namerava vlada ravno z obravnavo obiti dogovorjene
               obveznosti iz kolektivne pogodbe, in sindikati so zahtevali, da se predlog zakona z
               vlade vrne v fazo usklajevanja. Zanimiv je odgovor ministra Gorenaka, da "če bi
               čakali sindikate, bi se verjetno nikoli ne uskladili".</p>
               <p>Tukaj bi kazalo omeniti nekaj drugega. Večkrat smo se že sklicevali na to, da sedanja
               vlada prisega na take postulate kot so transparentnost, strokovnost, ampak ko je
               govora o notranjem ministrstvu, je pa ključna beseda zaupanje. Zaupanje uživa novi
               generalni direktor policije, tisti, ki ga on imenuje, mora znova zaupanje uživati in
               tako je ta veriga zaupanja sklenjena znova pri ministru Gorenaku. Sprašujemo se, če
               ne bomo dobili v okviru notranjega ministrstva morebiti še Gorenakov preiskovalni
               urad namesto nacionalnega ali ob njem.</p>
               <p>Zelo lepo se berejo načela zakona. Da ta zakon ne odstopa od načel, ki so bila
               upoštevana že pri pripravi Zakona o policiji, še posebej pa so izražena naslednja
               načela: operativna avtonomnost in strokovna neodvisnost delovanja organov,
               ekonomičnost in učinkovitost delovanja organa ter ravnotežje med stroški in prihodki
               državnega proračuna. Zastavlja se nekaj zelo jasnih vprašanj. Kako bo glede na
               pristojnosti, na pooblastila, na naloge in na vse, kar je urejeno, korektno
               nagrajevanje dela policistov ob upoštevanju kolektivne pogodbe? Če gledate finančne
               posledice, ki so v zakonu predvidene, so te zanemarljive, da tako rečem. Res je, da
               smo ob nekem prejšnjem zakonu postavljali merila, kaj pomeni 10 ali 11 tisoč evrov,
               ampak poglejte, predlog zakona predvideva povečanje finančnih odhodkov državnega
               proračuna v letu 2013 za 50 tisoč 538 evrov. V letu 2014 pa še za dodatnih30 tisoč,
               pa potem zaradi prenosa nekih postavk, 80 tisoč 538, res pa je, da se strošek 4
               milijonov in 200 tisoč evrov pomika v čas, ko bomo verjetno že premagali krizo.</p>
               <p>Kakor koli že, ne ve se niti, kako, bo s stroški selitve, in še marsikaj je
               nejasnega, ko govorimo o finančnih posledicah, gre pa vendarle za to, da pri
               natančnejši opredelitvi razmerij med ministrstvom in policijo, pooblastili, ki jih
               izvajajo uradniki ob nadzoru nad delom policije in usmerjanjem policije ter
               obveščanjem ministra – tukaj piše sicer, da se zagotavlja jasnost razmerij med
               ministrstvom in organom v sestavi, pa vendar ostajajo številna vprašanja, ki jih
               lahko ilustriramo tudi z dosedanjo prakso in tudi z dosedanjimi ravnanji, ki nimajo z
               nekimi načelnimi opredelitvami nič skupnega. Dva visoka funkcionarja sta bila v
               oktobru imenovana na funkciji, ob tem da po predpisih že oba izpolnjujeta pogoje za
               upokojitev. Neenotnost kriterijev je zelo opazna značilnost.</p>
               <p>In zdaj bi rada opozorila samo še na nekaj, da se enako lepo kot ta načela bere tudi
               vse tisto, kar je zapisano v uvodu, kakšen je interes Republike Slovenije, da se
               zagotavlja visoka stopnja varnosti in s tem kakovosti življenja za vse prebivalce.
               Predpogoj za to pa je dosledno spoštovanje temeljnih človekovih pravic in svoboščin
               ter sistemsko preprečevanje nezakonitega poseganja v človekovo zasebnost in pravice.
               Kako potem razumeti stališča predstavnikov političnih strank, ki pravijo, da bi
               zlahka žrtvovali kak del človekovih pravic na račun varnosti?!</p>
               <p>Vidite, to so številna odprta vprašanja in poslanke in poslanci Socialnih demokratov
               bomo počakali do končne podobe tega zakona zaradi tega, ker nas je praksa naučila, da
               se lahko marsikaj, kar je prvotno zapisano v zakonu, do končne podobe zakona bistveno
               spremeni. Koliko bo pa vse to, kar je kot pozitiven prispevek k spreminjanju
               zakonodaje o delu in organiziranosti policije, res izpeljano, še enkrat pravim, bomo
               pogledali. Samo kot pikanterijo pa omenim; v uvodu tega zakona je kar pohvaljena
               reorganizacija policijskih uprav. Nedavno tega smo ob nekih poročilih slišali čisto
               drugačna stališča. Obstaja torej bistvena razlika med govorjeno in zapisano besedo.
               Hvala.</p>
            </sp>
            <sp xml:id="SDZ6-Redna-07-2012-10-25.sp141">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospod Rihard Braniselj v imenu Poslanske skupine Državljanske liste.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-25.sp142">
               <speaker>RIHARD BRANISELJ (PS DL):</speaker>
               <p>Hvala, podpredsednik.</p>
               <p>Slovenska policija je organ sui generis, organ posebne vrste in je največji organ
               državne uprave v Republiki Sloveniji. Prav njen specifični
               organizacijsko-funkcionalni status je tudi okoliščina, ki zahteva iskanje optimalnih
               oblik notranje organiziranosti in urejenosti delovnopravnih razmerij.</p>
               <p>Predlog zakona o organizaciji in delu policiji nadomešča in nadgrajuje obstoječi
               Zakon o policiji v tistem delu, ki se nanaša na normativne podlage za sodobno
               policijsko organizacijo, njeno vodenje in usmerjanje ter jasno razmejitev
               pristojnosti med Ministrstvom za notranje zadeve in policijo, ureditev specifičnih
               delovnopravnih razmerij v policiji, status in zaščito policista, usposabljanje in
               izobraževanje. Posebej bistveno pa je, da predlog zakona vrača večjo vlogo lokalni
               skupnosti pri določanju prioritetnih nalog, predpripravo letnega načrta dela
               policijske postaje in poročanja komandiranja policijske postaje o varnostnih
               razmerjih na območju lokalne skupnosti. To bo zagotovo prispevalo k večjemu
               sodelovanju policije z lokalno skupnostjo, s tem pa izboljšalo javno varnost in
               zmanjšalo strah pred kriminaliteto ter posledično izboljšalo učinkovitost
               policijskega dela. V konkretnem primeru to pomeni, da vrača zakon določena razmerja,
               ki so na področju Zakona o policiji bila že v preteklosti v zakonu, vendar pa v
               zadnjem času tega zakon ni urejal niti predpisoval.</p>
               <p>Prav tako je pomembno, da bo zakon omogočil diferenciacijo različnih delovnih mest
               policijskega dela. Tako bo ministrstvo v petih letih po uveljavitvi zakona
               sistemiziralo tista posebej zahtevna delovna mesta policistov operativcev, ki
               zahtevajo rang višje strokovne izobrazbe. S tem se bodo pripravile podlage za to, da
               bodo najbolj izpostavljeni, ključni in sposobni operativci tudi bolje rangirani in
               bolje plačani. Ne spreminja se imenovanje in razrešitev komandirjev policijskih
               postaj in načelnikov policijskih uprav, primerne kandidate za direktorja policije pa
               preverja, tako kot v vseh primerih kadrovanja v državni upravi, uradniški svet.</p>
               <p>Nacionalni preiskovalni urad ohranja pozicijo in poseben status znotraj policije, s
               tem da je delokrog jasneje določen oziroma določljiv; imenovanje direktorja NPU pa je
               primerljivo imenovanju direktorja policije.</p>
               <p>Predlog zakona je pretežno medresorsko usklajen, posebej pa že dve leti tudi
               usklajevan z zainteresirano javnostjo, notranjo in zunanjo, saj gradivo je bilo prvič
               objavljeno že 13. decembra 2010.</p>
               <p>Poslanska skupina Državljanska lista meni, da je Predlog zakona o organiziranosti in
               delu v policiji primeren za nadaljnjo obravnavo v Državnem zboru.</p>
            </sp>
            <sp xml:id="SDZ6-Redna-07-2012-10-25.sp143">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospa Jasmina Opec v imenu Poslanske skupine Slovenske ljudske stranke.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-25.sp144">
               <speaker>JASMINA OPEC (PS SLS):</speaker>
               <p>Hvala za besedo.</p>
               <p>S Predlogom zakona o organiziranosti in delu v policiji se dopolnjuje tako imenovana
               policijska reforma, ki poleg obravnavanega zakonskega predloga predstavlja še Predlog
               zakona o nalogah in pooblastilih policije, ki smo ga obravnavali pri prejšnji
               točki.</p>
               <p>Vsekakor gre podpreti enega najpomembnejših ciljev predlaganega zakona, to je
               vzpostavitev pogojev za oblikovanje sodobne policijske organizacije, izboljšanje
               njenega vodenja in usmerjanja. K temu bo zagotovo pripomogla jasnejša razmejitev
               pristojnosti med pristojnim ministrstvom in policijo, ureditev delovnopravnih
               razmerij v policiji ter v zvezi s tem statusa in zaščite policista ter njegovo
               izobraževanje. Pozitivna sprememba je tudi tesnejše sodelovanje policije z drugimi
               subjekti in njena boljša vpetost v delovanje lokalne skupnosti.</p>
               <p>Predlog zakona torej prinaša bolj strokovno, učinkovito in racionalno delovanje ter
               sistemski razvoj policije. To bo doseženo s sprejemom strateškega dokumenta
               resolucije o dolgoročnem razvojnem programu policije Republike Slovenije. S tem bo
               lažje načrtovanje in razporejanje finančnih obveznosti v proračunu, kot tudi dana
               zaveza policiji, da svojih prioritet ne spreminja vsako leto. Krepi se tudi
               raziskovalna dejavnost, izobraževanje in usposabljanje v policiji, saj je to
               ključnega pomena za njen nadaljnji razvoj in kakovostno sodelovanje z drugimi
               izobraževalnimi in raziskovalnimi institucijami.</p>
               <p>Namen spremembe zakonodaje je tudi v krepitvi decentralizacije ter samostojnosti
               policijskih uprav, predvsem v usmerjenosti k varnostnim problemom, specifičnim za
               območje vsake policijske uprave posebej, ki pa morajo biti v skladu s strateškimi
               izhodišči Generalne policijske uprave. Usmerjenost k večji decentralizaciji je
               določbe zakona o večji povezanosti z lokalnimi skupnostmi, saj je neposreden in
               partnerski stik med policijo in državljani najboljša garancija za večje zaupanje v
               delo policije ter za izboljšanje njenega ugleda.</p>
               <p>Glede združevanja policijskih uprav smo imeli nekatere pomisleke, zagotovljeno pa nam
               je bilo, da je šlo predvsem za racionalizacijo upravno-administrativnih funkcij in da
               nobenemu delavcu zaradi reorganizacije ni prenehalo delovno razmerje, skupni stroški
               poslovanja pa se bodo vseeno znižali.</p>
               <p>Na področju ureditve delovnopravnih razmerij predlagani zakon sicer odstopa od
               nekaterih določb Zakona o javnih uslužbencih, kar pa se nam zdi sprejemljivo zaradi
               posebnosti dela poklica policista in zaradi primerljivosti z ureditvijo v nekaterih
               drugih področnih zakonih, kot je na primer Zakon o obrambi ali Zakon o službi v
               Slovenski vojski.</p>
               <p>Največ polemik o predlogu zakona se je javnosti pojavilo glede načina imenovanja
               direktorja policije in nalog oziroma statusa Nacionalnega preiskovalnega urada.</p>
               <p>V Poslanski skupini Slovenske ljudske stranke vidimo vlogo NPU v krepitvi NPU ter
               vzpostavitvi jasne linije odgovornosti znotraj sistema policije. Zato mora Nacionalni
               preiskovalni urad delovati kot neke vrste vrh kriminalistične policije, ki deluje
               učinkovito v povezavi z ostalimi preiskovalnimi organi z namen hitrega odkrivanja in
               preganjanja ter preprečevanja najhujših kriminalnih dejanj. Če bi ta urad v
               preteklosti deloval tako, kot bi moral in kot se je od njega pričakovalo, bi zagotovo
               roka pravice dosegla marsikaterega tako imenovanega tajkuna in bi bilo odkrivanje
               gospodarskega kriminala uspešno in pravočasno.</p>
               <p>Glede pomislekov, ki jih nekateri izražajo o načinu imenovanja direktorja policije,
               pa je treba poudariti, da se postopek vrača nazaj pred čas, ko je ministrica v
               prejšnjem mandatu postopek prilagodila po svoji meri. Minister mora imeti možnost
               predlagati kandidata in komisija možnost, da kandidata zvarne, če meni, da ni
               ustrezen, kar je primerljivo z evropskimi predpisi. Slabša rešitev tega je zagotovo
               sedanja ureditev, ko je direktor policije praktično nezamenljiv. S tem ne
               zagovarjamo, da bi morala biti policija podrejena ali odvisna od vlada ali ministra,
               vsekakor pa mora pristojni minister, ki objektivno odgovarja tudi za delo policije,
               imeti možnost imenovati na mesto direktorja človeka, za katerega oceni, da bo
               strokovno in odgovorno vodil delo policije v korist in varnost slehernega, ki se
               znajde na ozemlju Republike Slovenije.</p>
               <p>V Poslanski skupini Slovenske ljudske stranke ocenjujemo, da predlagane spremembe
               pomenijo optimalnejšo organizacijo policije, ki bo lahko tako opravljalo svojo
               funkcijo bolj učinkovito in bolj odgovorno v še večjo korist in varnost državljank in
               državljanov. Zato ocenjujemo, da je predlagani zakon primeren za nadaljnji obravnavo
               in ga bomo podprli. Hvala.</p>
            </sp>
            <sp xml:id="SDZ6-Redna-07-2012-10-25.sp145">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospod Ivan Hršak v imenu Poslanske skupine Demokratične stranke upokojencev
               Slovenije.</p>
            </sp>
            <sp xml:id="SDZ6-Redna-07-2012-10-25.sp146">
               <speaker>IVAN HRŠAK (PS DeSUS):</speaker>
               <p>Spoštovani gospod podpredsednik, spoštovani državni sekretar, spoštovane kolegice in
               kolegi!</p>
               <p>Predstavil bom stališče Poslanske skupine DeSUS glede Predloga zakona o
               organiziranosti in delu v policiji.</p>
               <p>Predlog novele zakona o organiziranosti in delu v policiji je drugi od obeh zakonov,
               ki izhajata iz veljavnega Zakona o policiji. Tako lahko po veljavnem Zakonu o
               policiji minister za notranje zadeve kandidata za generalnega direktorja policije
               išče preko javnega ali internega razpisa oziroma poziva, še pred vložitvijo predloga
               vladi pa je minister dolžan pridobiti mnenje posebne avtonomne strokovne komisije o
               ustreznosti kandidata. Predlog zakona o organiziranosti in delu v policiji pa
               predvideva, da generalnega direktorja policije imenuje in razrešuje vlada na predlog
               ministra. Za postopek se uporabljajo določbe zakona, ki urejajo sistem javnih
               uslužbencev. Po tem zakonu javni natečaj izvaja posebna natečajna komisija, ki jo
               imenuje uradniški svet. S predlogom se nazaj uvaja sistem, kakršen je veljal do leta
               2009, je evropsko primerljiv in že velja za imenovanje ostalih generalnih
               direktorjev.</p>
               <p>Prav na tej točki in na točki redefinicije delovanja Nacionalnega preiskovalnega
               urada poslanci Poslanske skupine DeSUS pričakujemo največ razprave v javnosti glede
               tega predloga zakona. Posebna avtonomna strokovna komisija prav tako ne bo več
               potrebna za imenovanje direktorja Nacionalnega preiskovalnega urada. Direktorja
               Nacionalnega preiskovalnega urada bo imenoval in razreševal generalni direktor
               policije. Sedanji zakon predvideva, da Nacionalni preiskovalni urad deluje zunaj
               kriminalistične policije, ta predlog zakona pa ga postavlja v okvir kriminalistične
               policije, kamor tudi sodi. Nalog si Nacionalni preiskovalni urad ne bo več določal
               sam, kot je to bilo do sedaj, ampak jih bo določal generalni direktor policije.</p>
               <p>Sicer pa je temeljni cilj predloga zakona visoka raven pravne in osebne varnosti
               ljudi, varnosti njihovega premoženja, krepitev pravne države, okrepitev sodelovanja z
               lokalno skupnostjo ter decentralizacija policije. S tem besedilo zakona sledi ciljem,
               zapisanim v koalicijski pogodbi.</p>
               <p>Ena od novosti zakona je tako tudi zagotavljanje večje avtonomnosti in samostojnosti
               delovanja policijskih uprav. V ta namen je pristojnost za odločanje o pravici do
               plačane pravne pomoči policistov prenesena na direktorje policijskih uprav. S
               predlogom se tudi natančneje razmejujejo pooblastila med ministrstvom in policijo,
               pri tem pa minister ne bo mogel usmerjati dela policije, ko postopek prevzame
               tožilec. Novost, ki vodi k racionalnejšemu delovanju organa, je dolgoročen razvojni
               program za nemoteno delovanje policije, ki bo omogočal njen trajnostni razvoj. Gre za
               strateški dokument, ki vsebuje različna področja, kot so na primer kadri,
               opremljanje, izobraževanje in podobno.</p>
               <p>V Poslanski skupini DeSUS upamo, da bo s tem dokumentom omogočeno strateško
               planiranje virov in delovnih kapacitet, ki bodo omogočale policiji nemoteno in
               kakovostno delo, z opremo, ki ne bo dotrajana in pomanjkljiva, s čimer bi se povečala
               tudi stopnja zadovoljstva z delom med samimi policisti. Obenem pričakujemo, da bo ta
               dokument doprinesel tudi k razvoju novih metod, taktik in tehnik policijskega dela.
               Policija bo vsako leto posredovala poročilo o svojem delu ministru, ki ga bo
               posredoval Vladi Republike Slovenije v seznanitev. Vlada Republike Slovenije pa ga bo
               posredovala Državnemu zboru Republike Slovenije.</p>
               <p>V Poslanski skupini DeSUS prav tako pričakujemo, da bo predlog zakona doprinesel h
               krepitvi decentralizacije ter avtonomnosti in samostojnosti policijskih uprav. Prav
               tako pa se nadejamo, da bo predlog zakona dejansko povečal usmerjenost policije k
               uporabnikom njenih storitev in omogočil učinkovito sodelovanje z drugimi organi in
               institucijami ter subjekti. Pri tem mislimo predvsem na krepitev sodelovanja z
               lokalno skupnostjo, ki naj bi se doseglo z uskladitvijo letnega načrta dela območne
               policijske postaje s prioritetami lokalne skupnosti ter z okrepitvijo partnerskega
               sodelovanja pri zagotavljanju varnosti z ustanavljanjem svetov, sosvetov, komisij ali
               drugih dogovorjenih oblik partnerskega sodelovanja.</p>
               <p>Poslanska skupina DeSUS ocenjuje, da predlog zakona prinaša dobre rešitve, ki bodo
               pripomogle k bolj učinkovitemu delu slovenske policije, zato bomo podprli sklep, da
               je predlog zakona primeren za nadaljnjo obravnavo.</p>
            </sp>
            <sp xml:id="SDZ6-Redna-07-2012-10-25.sp147">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Mag. Matej Tonin v imenu Poslanske skupine Nove Slovenije.</p>
            </sp>
            <sp xml:id="SDZ6-Redna-07-2012-10-25.sp148">
               <speaker>MAG. MATEJ TONIN (PS NSi):</speaker>
               <p>Spoštovane kolegice in kolegi!</p>
               <p>V Poslanski skupini Nove Slovenije bomo obravnavani predlog zakona podprli zaradi
               treh razlogov.</p>
               <p>Prvič, ker jasneje opredeljuje razmerja med Ministrstvom za notranje zadeve in
               policijo; drugič zaradi tega, ker v večji meri omogoča razvoj policije, in tretjič,
               ker omogoča decentralizacijo policije.</p>
               <p>Kar zadeva razmerja med ministrstvom in policijo, omenjeni zakon podrobneje
               opredeljuje usmerjanje in nadzor ministrstva nad policijo. Naj bom zelo jasen, tu ne
               gre za usmerjanje in nadzor nad konkretnimi kazenskimi postopki, na kar se v zadnjem
               času v številnih primerih, zlasti s strani opozicije, namiguje in najverjetneje bodo
               s temi določili, ker so te stvari jasnejše in bolj temeljito opredeljene, zadovoljni
               zlasti tisti, ki so imeli v preteklih dneh in mesecih povedati marsikatero krepko na
               račun ministra Gorenaka.</p>
               <p>Ta zakon tudi omogoča boljši razvoj policije, več poudarka bo na raziskovalni
               dejavnosti, izobraževanju in usposabljanju policistov. Zakon bo tudi uredil status
               forenzičnega laboratorija in ga nadgradil v nacionalni forenzični laboratorij, ki bo
               izvajal ta dela za policijo, državno tožilstvo in sodišče.</p>
               <p>Kar zadeva še decentralizacijo, naj rečem še naslednje, da ta zakon omogoča večjo
               samostojnost in avtonomnost policijskih uprav.</p>
               <p>In še zadnja stvar, ki nas v Novi Sloveniji veseli, da ta zakon omogoča tudi večjo
               povezanost policije s slovenskimi občinami. Možnost, ki jo daje zakon, je tudi ta, da
               občinski sveti od lokalnih policijskih postaj zahtevajo obvezno poročanje o stanju v
               določeni občini.</p>
               <p>To so vsi razlogi, zaradi katerih bomo v Poslanski skupini Nove Slovenije omenjeni
               zakon podprli.</p>
            </sp>
            <sp xml:id="SDZ6-Redna-07-2012-10-25.sp149">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Tako smo končali s predstavitvijo stališč poslanskih skupin in sledi splošna razprava
               poslank in poslancev.</p>
               <p>Besedo ima gospa Janja Klasinc, pripravi naj se dr. Gregor Virant.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-25.sp150">
               <speaker>JANJA KLASINC (PS PS):</speaker>
               <p>Spoštovani gospod podpredsednik, spoštovani predstavniki ministrstva, spoštovane
               kolegice in kolegi!</p>
               <p>Tudi v Pozitivni Sloveniji bomo podprli nadaljnjo obravnavo tega zakona, čeprav nismo
               zadovoljni z vsemi rešitvami, ki so zapisane v zakonu. Omejila se bom na nekaj
               razmišljanj, ki so povsem moje stališče, in sicer, prvo je Nacionalni preiskovalni
               urad. Celotna stranka ima tukaj pomisleke, ampak jaz razmišljam predvsem v nekem
               mednarodnem kontekstu. Nacionalni preiskovalni urad je bil, kot vem, ustanovljen
               ravno zaradi tega, da bi se izločil iz neposredne povezanosti z ostalimi deli
               policije oziroma Uprave kriminalistične policije in se specializiral za
               najzahtevnejše oblike kriminalitete, za gospodarsko kriminaliteto, za finančno
               kriminaliteto. Zato je prejšnje vodstvo policije in ministrstva tam zaposlilo tudi
               strokovnjake, ki niso tipični kriminalisti, ekonomiste, pravnike, skratka ljudi, ki
               dejansko lahko bolj učinkovito ugotovijo, ali gre pri posameznem primeru za
               kriminalno dejanje ali ne. Zdaj se seli ta nacionalni urad že spet pod okrilje Uprave
               kriminalistične policije in postaja samo ena organizacijska enota. Bojim se, da bo
               izgubila na veljavi. Vi veste, da ob sami ustanovitvi se tako v medijih in v javnosti
               prepoznal kot slovenski FBI, kar pravzaprav ni, zato ker bi potem FBI moral biti pod
               tožilstvom, skratka ta NPU. Mislim, da sploh ne bi bilo slabo, da bi se združilo
               preiskovanje na tem področju tudi s tožilstvom in da bi dali več neodvisnosti v tej
               smeri.</p>
               <p>Druga zadeva, ki mene osebno tudi zanima, je nadzor nad policijo. Pozdravljam to, kar
               je sicer že bilo začeto pred približno desetimi leti, da se nadaljujejo prizadevanja,
               da nadzor nad policijo poteka na ministrstvu. Zdaj je ustanovljena posebna
               organizacijska enota, ki bo to počela, ampak pričakovala bi, da bi pa v Sloveniji
               končno začeli razmišljati tudi malce širše, da bi nadzor nad policijo postal veliko
               bolj neodvisen. V Sloveniji sta policija in Ministrstvo za notranje zadeve še vedno
               razumljena precej kot nekaj skupnega, nekaj enotnega. Tudi kadri se pretakajo iz
               ministrstva v policijo in obratno. Mislim, da ne bi škodilo, če bi se zgledovali po
               nekaterih starih demokracijah, kot je, recimo, Velika Britanija, ki ima Inšpektorat
               Njenega veličanstva za policijo. To je neka popolna neodvisna organizacija, ki
               nadzoruje delo v policiji z inšpekcijami in teh inšpekcij si v samem ministrstvu v
               tem smislu sigurno ne moremo privoščiti; ni niti kadrovske baze za to, mislim po
               številčnosti in po izobraženosti, predvsem pa ne po neodvisnosti. Če bi bil nek tak
               organ postavljen, to dajem bolj v razmišljanje za naslednje ureditve in
               nadgrajevanja, ki jih mogoče celo v okviru tega zakona že lahko trasiramo. Ta
               angleška organizacija tudi svoje ministrstvo in policiji. Spomnim se, da je v času,
               ko sem bila tam zaposlena, to se pravi, približno deset let nazaj, minister za
               notranje zadeve takrat oblikoval poseben svetovalni organ za te zadeve, ki so ga
               sestavljali eminentni pravni strokovnjaki s področja kriminalitete in sploh tega
               področja policije. Nekaj takšnega bi lahko ne samo imenovali v ministrstvu, ampak
               formirali kot nekega varuha v tem pomenu v Sloveniji.</p>
               <p>To so moja skromna razmišljanja, kaj več pa... Hvala.</p>
            </sp>
            <sp xml:id="SDZ6-Redna-07-2012-10-25.sp151">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima dr. Gregor Virant, pripravi naj se gospod Mirko Brulc.</p>
            </sp>
            <sp xml:id="SDZ6-Redna-07-2012-10-25.sp152">
               <speaker>DR. GREGOR VIRANT (PS DL):</speaker>
               <p>Hvala lepa.</p>
               <p>Najprej naj zelo jasno povem, da ta zakon podpiram in ga tudi naša poslanska skupina
               podpira. Imamo pa v naši poslanski skupini vedno ceterum censeo, ki ga tudi naš vodja
               poudarja – namreč, da eno je zakon, drugo je pa potem implementacija – in da je
               dejansko dobro delo policije odvisno predvsem od dobrega vodenja, od direktorjev, od
               vodij posameznih organizacijskih enot in od policistov in kriminalistov, ki
               opravljajo konkretno delo.</p>
               <p>Mislim, da je ta zakon o organizaciji policiji lepa priložnost za malo širšo razpravo
               o tem, kaj pravzaprav od slovenske policije pričakujemo, kaj si od nje želimo, in
               mislim, da je tukaj mnenje naših ljudi, državljank in državljanov enotno. Na eni
               strani pričakujemo od policije, da bo ostro preiskovala in zatirala kriminal, zlasti
               tisti del kriminalitete, ki se najbolj zažira, ki najbolj razžira slovensko družbo v
               moralnem smislu, v vrednostnem smislu in ustvarja nek vtis nepravičnosti v družbi.
               Kar naprej poslušamo, da je nesprejemljivo, in to imajo ljudje prav, da je
               nesprejemljivo, da na eni strani se znižujejo pravice na različnih področjih, ker
               moramo zniževati javno porabo, na drugi strani pa neki eklatantni primeri kriminala
               ostajajo neizčiščeni, ne dobijo epiloga na sodišču.</p>
               <p>Torej, izjemno pomemben je pregon kriminala in bi glede NPU tukaj razmišljal tako. Na
               eni strani bi NPU dal priznanje in pohvalo za tisto, kar je bilo narejeno, ker
               določene stvari so pa vendar bile storjene. Prišlo je do prve, zaenkrat sicer na prvi
               stopnji, ne še pravnomočne, obsodilne sodbe v zadevi Merkur, kar je lahko neka
               lastovka, ki sicer še ni prinesla pomadi, ali pa žarek upanja, luč na koncu tunela.
               Tu je NPU treba priznati, da je ta težek primer očitno zelo dobro raziskal, pripravil
               dobre dokaze, dobro sodeloval s tožilstvom in zadeva se je tudi kvalitetno končala na
               sodišču. Bili so tudi drugi primeri, ki jih je NPU raziskal in so še v procesih pred
               sodišči ali pri tožilstvu: zadeva NKBM, sklad Nuklearne elektrarne Krško, zadeva
               Hippo, zadeva Thaler, zadeva TEŠ 6, Mestna občina Koper itn. Torej veliko dela je
               bilo opravljenega in zato NPU vsaka čast. Seveda, je pa treba delo še izboljšati.
               Treba je še bolj odločno preganjati gospodarski kriminal in korupcijo. Treba je
               delati še bolj profesionalno in še boljše mora biti sodelovanje med tožilstvom in
               policijo, NPU in drugimi segmenti kriminalistične policije.</p>
               <p>Pri tem bi posebej poudaril, da je to delo preiskovanje kazniv dejanj zelo zahtevno,
               strokovno delo, to ni nekaj enostavnega, to je delo, ki – zlasti, če so primeri
               zahtevni, zapleteni – traja kar nekaj časa. Tisto, kar potrebujemo v tej družbi, niso
               medijski spektakli, od tega ne bomo imeli nič, od medijsko pokritih aretacij nimamo
               nič. Mi potrebujemo dobro opravljeno delo NPU in kriminalistične policije sploh,
               potrebujemo močne dokaze, ki bodo opremili tožilstva za to, da lahko pred sodiščem
               dobro zagovarja primer, zahteva kazen, zahteva sankcijo in da se zadeve potem tudi
               zaključijo kvalitetno, s kvalitetnimi sodbami na sodišču. Ni nujno merilo uspešnosti
               kriminalistične policije, koliko obsodilnih sodb nastane iz ovadb, kajti nivo
               stopnje, s katero mora biti neko dejanje dokazano, je različen za začetek preiskave,
               za vložitev obtožnice in na koncu za obsodilno sodbo. Tako ne smemo vedno reči, da je
               policija slabo opravila delo, če se v vseh primerih ne konča z obsodilno sodbo; pač,
               kaznivo dejanje v tem primeru ni bilo dokazano. In o tem, kaj je kaznivo dejanje, na
               koncu lahko odloča samo sodišče; ne politiki, ne poslanci, ne mediji in nihče drug
               kot sodišča.</p>
               <p>Drugo, kar od policije pričakujemo, je javni red in varnost. Tukaj bi predvsem
               opozoril in pravim, do bo policija uspešna, če se bomo ljudje v tej državi počutili
               varne. Pri tem bi rad opozoril na to, da imajo včasih, žal, nekatere vodje v policiji
               birokratski odnos do javnega reda in varnosti in da ne razumejo poslanstva policije,
               kajti poslanstvo policije je, da smo varni. Ni poslanstvo policije, da kaznuje čim
               več prekrškov, da napiše čim več glob, da čim večkrat kaznuje, da čim večkrat opozori
               itd. Policija bo uspešna, če bomo varni, če bo malo prometnih nesreč, če bo malo
               kršitev javnega reda in miru. Kaj hočem s tem povedati? Če je to jasno, če to
               poslanstvo razumejo šefi, če ga razume generalni direktor policije, če ga razume
               direktor policijske uprave, če ga razume komandir policijske postaje, potem bodo vsi
               policisti v to usmerjeni in se ne bodo postavili na tiste točke, kjer pač ljudje
               najpogosteje delajo formalne prekrške, ker vozijo 5 kilometrov čez omejitev, pa
               nesreč na tistem območju ni, ni nekih negativnih pojavov, ampak tam bodo "naštancali"
               zelo veliko kazni – skratka, če bodo delali po normi, toliko in toliko kazni vsak
               mesec, pa boš dobil pozitivno oceno delovne uspešnosti –, ampak bo policija uspešna,
               če bo na terenu tam, kjer so nevralgične točke, tam, kjer se dogajajo nesreče; tam,
               kjer so žrtve, kjer je materialna škoda; kjer so kršitve javnega reda in miru. Tam
               mora biti policija, pa četudi kaznuje manj in prinese manj glob v državni proračun.
               Torej, odpade birokratski pristop in bi rekel "fiskokratski" pristop, da je uspešna
               policija tista, ki pripelje čim več denarja v proračun. To je birokratski način
               razmišljanja, tudi nekateri župani včasih na ta način razmišljajo in to je narobe, to
               ni smisel organov, ki skrbijo za javni red in varnost.</p>
               <p>Pred leti še sem kot minister sodeloval na eni konferenci o kakovosti v javnem
               sektorju in tam je švedska policija prikazovala svoj primer razvoja modela kakovosti.
               Se pravi modeli kakovosti, ki so sicer doma v gospodarstvu, v firmah, v zasebnem
               sektorju, se v nekaterih državah uveljavljajo tudi v policiji. Sliši se neverjetno,
               ampak tako je. Tudi slovenska policija ima nekaj poskusov v to smer. Tam so merilo
               uspešnosti razvili čisto drugače, kot se mi zdi, da se to dogaja pri nas. Ali je en
               direktor policijske postaje, en komandir policijske postaje uspešen ali ne, je na
               Švedskem odvisno od tega, kakšen občutek varnosti imajo ljudje v lokalnem okolju, ali
               se ljudje počutijo varne ali ne. Če se počutijo varne, potem je policija uspešna in
               direktor policijske uprave ali komandir policijske postaje je visoko ocenjen in se mu
               to pozna tudi pri plači.</p>
               <p>Glede zakona moram reči, da je Državljanska lista kar krepko in intenzivno sodelovala
               v usklajevanjih in pri pripravi tega zakona oziroma ne bom rekel ravno pri pripravi,
               to je stroka svoje oddelala, ampak v fazi koalicijskega usklajevanja smo dali kar
               precej pripomb in moram reči zelo odkrito, da so bile te pripombe upoštevane. Torej,
               vsa pohvala z naše strani ministrstvu, ministru Gorenaku, državni sekretarki,
               državnemu sekretarju v ekipi. Skratka, mi smo zadovoljni, nekatere stvari, s katerimi
               v prvem osnutku zakona nismo bili zadovoljni, so bile spremenjene, dopolnjene in zdaj
               je zakon po našem mnenju v redu. Imenovanje generalnega direktorja je urejeno tako,
               kot velja za ostale predstojnike v državni upravi, torej top menedžment v državni
               upravi, skladno z Zakonom o javnih uslužbencih. In tako je prav! Gre za dvofazni
               postopek, v prvi fazi je filter strokovni, torej skozi ta filter lahko pridejo res
               samo vrhunski kompetentni kandidati, tudi pogoji v zakonu so zelo ostri, in v drugi
               fazi si minister lahko izbere tistega sposobnega in strokovnega in kompetentnega
               kandidata, s katerim bo lahko sodeloval in ki mu bo zaupal.</p>
               <p>Novega generalnega direktorja policije poznam še iz časov, ko sem tudi sam, takrat
               kot kolegica Janja Klasinc, delal na Ministru za notranje zadeve, in moram čestitati
               ministru Gorenaku za izbiro generalnega direktorja policije. Novi generalni direktor
               policije je profesionalec in policist od glave do pete; torej nimam čisto nobenega
               strahu, da bi si ta človek upal vplivati od politike, da bi si upal dajati komande,
               navodila, kaj naj se preiskuje in kaj ne. Torej imam veliko zaupanje, kajti delovanje
               sistemov je najbolj odvisno od ljudi, bolj kot od zakona. Meni je bolj kot to, kakšen
               bo ta zakon o policiji, pomembno, da je Stanislav Veniger postal generalni direktor
               policije.</p>
               <p>NPU ohranja določeno samostojnost, kar je odlično, dobro, to zelo podpiram in pravim
               na temu delu, ki so ga do zdaj opravili, morajo zdaj nadgraditi in biti tisti steber
               in tista točka in tista institucija, v katero bodo imeli ljudje zaupanje, da res dela
               na pregonu gospodarskega kriminala in korupcije.</p>
               <p>Seveda smo precej pogledali tudi plačne zadeve, všeč nam je to, da zakon ohranja,
               torej da ne posega v enotni plačni sistem javnega sektorja. Vsakič, kadar se
               zakonodaja spreminja, ali policijska, ali vojaška, ali davčna ali katera koli, so
               poskusi, da bi razsuli enoten plačni sistem javnega sektorja. Sam vem, ker sem se
               dolga leta s tem ukvarjal, kako težko je takšen sistem držati skupaj in kako nevarno
               je, če ti en del iz tega sistema uide. Potem se začne podirati kot domine in ni več
               mogoče ustaviti. Kljub temu da je ta plačni sistem – tako imenovani Virantov, čeprav
               je v resnici Drnovškov-Ropov-Bohinčev-Janšev-Virantov; se pravi, to je projekt več
               zaporednih vlad –, čeprav je dostikrat priročen izgovor za marsikaj, je ta plačni
               sistem tisti, ki nam je omogočil, da smo v krizo vstopili z bistveno nižjo maso za
               plače, kot bi sicer. Za to, da bi to pojasnil, bi si moral vedno vzeti deset,
               petnajst minut, ampak meni in poznavalcem je stvar popolnoma jasna: če bi imeli po
               letu 2002 plačni stampedo, kot smo ga imeli od leta 1994 do 2002, bi bile na začetku
               krize plače v javnem sektorju za približno 15 % višje. To lahko strokovno dokažem
               komur koli kadar koli. Zato branim ta enotni plačni sistem, ker je dobro orodje in je
               garancija, da se plače ne povišujejo nekontrolirano, in je dobro, da Zakon o policiji
               tega ne sesuva.</p>
               <p>Na eno malo stvar bi opozoril, mogoče še en razmislek pred drugo obravnavo, še je
               možnost, priložnost za kakšen amandma. V eni točki mislim, da bi se dalo zadeve
               izboljšati. Namreč že leta nazaj je prišlo do spremembe, da so se logistične službe,
               kadrovska, finančna, računovodska in tako naprej, s policije preselile na ministrstvo
               za notranje zadeve. Ta poteza je bila po mojem mnenju slaba, policija je velik
               sistem, ima svojo menedžersko samostojnost, ima svojega generalnega direktorja, je
               samostojna in logično bi bilo, da ima ta generalni direktor v oporo tudi strokovne
               službe na področju kadrov, financ, računovodstva in tako naprej, ki so mu pri roki,
               ki jim lahko naroča stvari in ki ga strokovno suportirajo. Nelogično je, da se mora
               predstojnik enega tako velikega močnega in samostojnega organa po strokovni suport za
               svoje menedžerske odločitve obračati na ministrstvo. In predstavljajte si, ista
               kadrovska služba dela za ministrstvo, ki je bistveno manjše po številu zaposlenih, in
               za celo policijo, ki je bistveno večja po številu zaposlenih. In to je problem. Od
               nekdaj so imeli ministri meni popolnoma nerazumljivo ambicijo, da bi te službe
               potegnili na ministrstvo, ne vem, zakaj, da bi, ne vem, na ta način zmanjšali
               avtonomijo, imeli stvari bolj pod kontrolo, ne vem; ampak ni praktično, ni pametno,
               ni racionalno in zagotovo otežuje delovanje policije. Tako tu razmislite še do druge
               obravnave, če je to mogoče še popraviti.</p>
               <p>Zaključujem. Državljanska lista zakon podpira. Pričakuje še kakšno izboljšavo do
               druge obravnave in poudarja, da je predvsem daleč največ odvisno od vodij,
               kriminalistov in policistov. Bistveno več kot od zakona je odvisno od Stanislava
               Venigerja in njegove ekipe na policiji.</p>
               <p>Trdno sem prepričan, da lahko slovenski policiji zaupamo, da je to kvalitetna,
               zaupanja vredna institucija, da pa tako kot v drugih institucijah javnega sektorja
               vedno obstajajo možnosti za izboljšave.</p>
            </sp>
            <sp xml:id="SDZ6-Redna-07-2012-10-25.sp153">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Rihard Braniselj, pripravi se gospa Eva Irgl.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-25.sp154">
               <speaker>RIHARD BRANISELJ (PS DL):</speaker>
               <p>Hvala, podpredsednik.</p>
               <p>V začetku bi se dotaknil Nacionalnega preiskovalnega urada. Dobra stvar, da ta urad
               imamo, ne bi se strinjal s tem, da ima poseben status zaradi tega, da je bolj
               neodvisen, ampak mislim, da ima poseben status zaradi tega, ker je bolj specializiran
               in združuje nekako vse znanje s strani financ in preganjanja organiziranega kriminala
               ter gospodarskega kriminala. Ker sicer bi to lahko pomenilo tudi to, da ostala
               policija ni samostojna, ni avtonomna in tako dalje.</p>
               <p>Do določene mere sem analiziral rezultate, ki izhajajo iz poročila o delovanju
               Nacionalnega preiskovalnega urada v letu 2011 in moram reči tako. Iz nekih podatkov
               je razvidno, da je tožilstvo prejelo v letu 2011 94 tisoč 525 kazenski ovadb.
               Predvidevamo, da jih je 95 % ali še več prišlo s strani policije. Od tega je bilo 36
               tisoč 203 ovadenih storilcev kaznivih dejanj. Če pogledam Nacionalni preiskovalni
               urad, je v letu 2011 državnemu tožilstvu poslal 47 kazenskih ovadb ob zasedenosti
               delovnih mest – to se pravi pri 58 zaposlenih. Pa recimo temu, da je sigurno 55
               operativcev. Kaj nam to pomeni? To pomeni, da je vsak zaposlen v Nacionalnem
               preiskovalnem uradu napisal eno samo kazensko ovadbo v celem letu. Res je, lahko
               boste rekli, da so to bili zahtevni primeri, dolgo časa je bilo treba delati na teh
               zadevah in tako naprej, vendar poročilo, tudi takšne podlage ne daje. Oni se v
               poročilu izgovarjajo, da imajo probleme, da niso uspeli s predlaganjem protipravne
               premoženjske koristi, sodišče jim ni sledilo. Niti v enem primeru niso uspeli z
               odreditvijo pripora. To kaže na to, da ni šlo za posebej zahtevne zadeve, to kaže na
               to, da so bile te zadeve mogoče zamujene, da so bile to zadeve, ki bi morale biti
               odreagirane že davno prej. Predvidevam, da tudi ni šlo za uporabo posebnih
               operativnih metod in sredstev, ki zahtevajo posebne vrste napor in tudi posebne vrste
               angažma.</p>
               <p>Omenjen je bil primer Merkur, za katerega lahko rečemo: dobro, da se je zgodil,
               dobro, da je prišlo do prvostopne sodbe. Vendar pa, kolikor iz medijev poznamo to
               zadevo, vemo, da je bilo to praktično zreducirano na presojo treh pogodb
               gospodarskega prava, ki o vsem tem povedo vse. Samo upamo lahko, da bo ta sodba
               zdržala tudi test na Višjem sodišču in da je to pravzaprav pokazatelj nekega trenda,
               ki bo tovrsten kriminal dosledno preganjal in procesiral. Skratka, ne želim
               kritizirati, želim opozoriti, da je Nacionalni preiskovalni urad pravzaprav velik
               dolžnik te države in od Nacionalnega preiskovalnega urada pričakujemo bistveno boljše
               rezultate.</p>
               <p>Naslednja točka, ki kaže na to, da je zakon, ki ga obravnavamo, bistven korak naprej,
               prinaša določene osvežitve, novosti. in na tej točki uvaja večjo povezanost policije
               z lokalnim okoljem. Policija je to povezanost včasih že imela, kasneje je bila
               odpravljena in se je to pokazalo kot velika slabost policijskega dela. Policija s tem
               zakonom vstopa v lokalno okolje kot partner lokalnega okolja, kjer skupaj določijo
               prioritete, pa tudi poroča. Občinski svetniki se bodo lahko s komandirjem seznanili,
               lahko se bodo seznanili z delom policijske uprave, vse skupaj pa bo pomenilo večji
               občutek varnosti, večjo izmenjavo informacij med lokalnim okoljem in policijo in
               ljudje bodo ponovno v največji meri vzeli za svoje lokalne policiste in bodo tudi
               lahko vplivali na ta občutek varnosti.</p>
               <p>Naslednja dobra stvar, ki jo zakon prinaša in za katero smo potrebovali verjetno
               predolgo časa, je ta, da se uvajajo oziroma nastavljajo pogoji za novo sistemizacijo,
               ki pomeni diferenciacijo delovnih mest, diferenciacijo poklica policist. Ta trenutek
               vemo, da imamo različne vrste policistov, pri čemer pa med njimi kakšne velike
               diferenciacije ni: imamo policista na schengenski meji, z vsem, kar gre zraven, imamo
               dežurnega na policijskih postajah in imamo seveda tudi vodjo intervencijske skupine
               na Policijski postaji Ljubljana-center. Seveda to ni enaka kvaliteta, to ni enaka
               zahtevnost, ni enaka obremenjenost dela. Sedanji zakon prinaša diferenciacijo v tem
               delu, da se vrhunskim, najbolj izpostavljenim operativcem prizna bodisi po določenem
               stažu, 20-letnem stažu, 6. stopnja izobrazbe oziroma sistemizacija po 6. stopnji ter
               status in plačo, kot jim gre, oziroma se te ljudi dodatno usposobi, da to izobrazbo
               tudi formalno dosežejo. To je velik napredek in mislim, da bo to tudi stimuliralo
               policiste k še boljšemu delu.</p>
               <p>Za konec bi se dotaknil še projekta Libra. Dobro je, da je policija kot sistem
               podvržena spremembam, je podvržena prilagoditvam, organizacijskim težavam, vendar pa
               ima ta projekt Libra, ki zdaj že kaže neke rezultate, tudi določene pomanjkljivosti,
               ki jih nadaljnja reorganizacija naj ne bi ponovila.</p>
               <p>Govorim za Policijsko upravo Postojna, kjer se je izkazala velika pomanjkljivost –
               potni stroški na mesečnem nivoju znašajo 15 tisoč evrov za prihod na in odhod z dela
               v Koper ali v Ljubljano. Samo na tem delu. Pri tem da niti eden operativec ni več na
               terenu po ukinitvi Policijske uprave Postojna. To se pravi, niti Policijska uprava
               Koper niti Policijska uprava Ljubljana iz Postojne ni dobila niti enega operativca
               več. Vsi ti so se verjetno zaposlili v režiji ali pa so bili upokojeni, vendar
               upokojeni so s tem na podlagi ZUJF.</p>
               <p>Tudi določene nedoslednosti. Na Policijski upravi Postojna so pozabili pravočasno
               odpovedati najemno razmerje in so odplačevali, mislim, da še pol leta, najemnino. Če
               bi bil ta projekt voden pravočasno, koordinirano, verjetno tega dodatnega stroška ne
               bi bilo. Govorim o tem, da se te napake ne bi smelo več ponoviti. Seveda,
               reorganizacije morajo biti in upam, da bodo tudi izvedene, vendar na malo boljši
               nivo.</p>
               <p>Kot rečeno, zakon je primeren za nadaljnjo obravnavo, če bo kakšna boljša rešitev, ki
               se bo potem pojavila, jo bomo tudi podprli, zato da temu zakonu želimo srečno pot in
               ga podpiramo. Hvala lepa.</p>
            </sp>
            <sp xml:id="SDZ6-Redna-07-2012-10-25.sp155">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospa Eva Irgl.</p>
            </sp>
            <sp xml:id="SDZ6-Redna-07-2012-10-25.sp156">
               <speaker>EVA IRGL (PS SDS):</speaker>
               <p>Najlepša hvala za besedo, spoštovana podpredsednica. Spoštovane poslanke, spoštovani
               poslanci!</p>
               <p>Pred seboj imamo torej zakon o organiziranosti in delu v policiji, kjer se želi v
               prvi vrsti vzpostaviti takšno pravno podlago, ki bo lahko pripeljala do sodobno
               urejene policijske organizacije in preko učinkovitejšega in dobrega dela tudi do
               večjega ugleda, o katerem je prej na dolgo in široko večkrat razpravljal kolega
               Mišič. No, z razliko od njega sama menim, da ima v javnosti policija vendar dovolj
               dober ugled in da tudi med državljankami in državljani so policisti tisti, ki so
               dovolj dobro zapisani. Imajo pa večje problem z nekaterimi drugimi institucijami,
               bolj zaradi sodišč pa tudi tožilstva, ki ne opravlja svoje vloge v tako učinkoviti
               meri, kot bi od njega pričakovali. Ampak upam, da se bo v nadaljevanju tudi ta zadeva
               premaknila na bolje.</p>
               <p>Ne nazadnje, tudi predsednik Pozitivne Slovenije gospod Zoran Janković je takrat, ko
               so ga policisti obiskali na domu, ko je bil osumljen več kaznivih dejanj, od pranja
               denarja do utaje davkov in tako naprej, je sam dejal, da policija dela dobro in
               korektno. Se pravi, če že iz tega izhajamo, lahko vidimo, da policija ugled ima.</p>
               <p>Na eni izmed sej Odbora za notranjo politiko so bili prisotni tudi predstavniki iz
               vrst strokovnjakov v policiji, predvsem iz vrst kriminalistov, ki so izpostavili eno
               zelo pomembno zadevo in to je ta, da podpirajo zakonodajo, ki je trenutno v
               proceduri. Vsi so se strinjali, da jo je treba prevetriti in spremeniti točno v
               tistih delih, kjer pričakujemo od policije bolj učinkovito in hitrejše delovanje.</p>
               <p>Ampak še nekaj drugega bi želela poudariti. Tudi na odboru je minister za notranje
               zadeve gospod Vinko Gorenak povedal, da je celo pri sami zakonodaji upošteval dobre
               predloge in rešitve, ki jih je pripravila opozicija. Skratka, tukaj je pokazal dobro
               voljo in predvsem to, da želi sodelovati tudi z opozicijo pri tako pomembnih
               vprašanjih, kot je današnji zakon.</p>
               <p>Cilj predloga zakona je v prvi vrsti jasno razmejiti pristojnost med ministrstvom in
               policijo. Tukaj pomeni, da zakon natančno določa naloge, ki jih ministrstvo opravlja
               za policijo. Treba je urediti specifična delovnopravna razmerja v policiji, kar
               pomeni, da ta zakon ureja status in zaščito policista, tudi usposabljanje,
               izobraževanje in raziskovalno dejavnost, predvsem pa tisto, kar se zdi tudi meni zelo
               pomembno in je na to opozoril že kolega Braniselj pred menoj. Gre za to, da ta zakon
               zagotavlja tesnejšo vpetost policije v delovanje lokalnih skupnosti in tesnejše
               sodelovanje policije z drugimi subjekti, kar seveda predstavlja še boljšo
               organiziranost in delovanje policije.</p>
               <p>Kljub temu, kar sem sedaj naštela, se pravi, kaj so ključni cilji predlaganega zakona
               oziroma rešitve, pa je bistvenega pomena, da se tudi skozi zakonodajo v prvi vrsti
               zagotovi, da bo policija delovala: prvič, strokovno, da bo policija delovala
               učinkovito in predvsem hitro. Zakaj to govorim? V prejšnjem mandatu smo imeli
               izkušnje z notranjo ministrico, ki je počela marsikaj, zato si je prislužila tudi dve
               interpelaciji z naše strani, na koncu je seveda tudi odstopila, zaradi koruptivnega
               ravnanja v zadevi Nacionalnega preiskovalnega urada.</p>
               <p>Skratka, takrat smo imeli eno težavo, da se stvari niso hitro odvijale; ampak ne
               zato, ker policija ne bi želela hitro delati ali pa učinkovito; tudi ne zaradi tega,
               ker bi policija ne želela svojega dela dobro opraviti; ampak hitro se niso nekateri
               postopki odvijali zaradi tega, ker je bil izjemno selektiven pristop pri obravnavi
               posameznih vlog. To je bil problem, to je bil problem! Zato danes, kot je že
               generalni direktor policije, sem zasledila v medijih, povedal, da nekatere stvari
               tudi na Nacionalnem preiskovalnem uradu stojijo že kar nekaj let. Zakaj? Zakaj? Se
               pravi, delovalo se je izključno politično, izključno politično. Nekatere stvari se je
               prednostno obravnavalo, nekatere stvari pa nikakor niso našle poti, da bi se umestile
               na neko agendo in bi se pač o njih razpravljalo oziroma da bi policija te zadeve
               reševala. Ta država sploh glede na velik porast korupcije in klientelizma, ki
               nedvomno, očitno – glede na zadnje dogodke – sega v najvišje vrhove politike, ko se
               nekatere sumi vse od utaje davkov do pranja denarja, do okoriščanja na račun
               davkoplačevalcev, pa do oškodovanja upnikov, ta država zaradi takih zadev resnično
               potrebuje – kot sem že prej povedala – hitro, učinkovito in strokovno delovanje tako
               policije kot tudi ostalih subjektov, ki so udeleženi pri tem, da se preganja
               gospodarski kriminal.</p>
               <p>V prejšnjem mandatu smo mi že sprejeli zelo pomemben zakon, zakon o odvzemu
               premoženja nezakonitega izvora. Že zadnjič sem državnega sekretarja na Odboru za
               notranjo politiko spraševala, koliko pa je bilo primerov do sedaj, kjer je bilo
               odvzeto to nezakonito pridobljeno premoženje. In gospod državni sekretar je seveda
               korektno odgovoril, ker drugega ni mogel: samo dva primera. Samo dva primera! Ampak,
               zanimivo je, da situacija, kot jo lahko spremljajo, je pa bistveno drugačna in ne
               odseva te številke. Resno me zanima, kdaj bodo ljudje, ki so nezakonito prišli do
               tega premoženja, ki ne morejo dokazati, od kje jim to premoženje, kdaj bodo prvič
               kaznovani za to, ker navsezadnje smo vsi bili oškodovani zaradi tega, večkrat se
               govori o ropu, in seveda, da jim bodo tudi to premoženje odvzeli. Nekateri so očitno
               še vedno nedotakljivi, pa čeprav se neki postopki odvijajo.</p>
               <p>Da pa se vrnem še na tisti del zakona, ki govori o imenovanju direktorja policije. Mi
               smo v prejšnjem mandatu bili priča zelo zanimivi praksi, ki se je vlekla potem skozi
               celoten mandat notranje ministrice. Ampak nekdanja ministrica je direktorja policije
               postavila brez razpisa in šele potem, ko ga je že imenovala izključno po svoji volji,
               šele potem je izpeljala tudi ustrezno pravno podlago. Potem smo na Odboru za notranje
               zadeve venomer in vedno znova poslušali s strani predvsem poslancev Pozitivne
               Slovenije, kako bo minister Gorenak imenoval novega direktorja policije, potem ko je
               gospod Goršek ponudil odstop.</p>
               <p>Moram reči, da je minister Gorenak deloval po zakonu. Minister Gorenak je deloval po
               tistem zakonu, ki ga je, sicer šele kasneje, kar je tudi protizakonito, vpeljala
               notranja ministrica Katarina Kresal. Danes ta zakon ureja, da bosta lahko tako
               generalni direktor policije kot tudi direktor Nacionalnega preiskovalnega urada
               imenovana v skladu z Zakonom o javnih uslužbencih. Tukaj ne vidim popolnoma nič
               spornega! Je bilo prej sporno to imenovanje direktorja policije. Tisto pa je bilo
               sporno. Po mojem mnenju in tudi po oceni takrat Slovenske demokratske stranke je
               nedvomno šlo za zlorabo policije v zasebne namene. Potem veste, kaj vse se je
               odvijalo še zaradi tega. Nekatere stvari so bile potisnjene v predal globoko, in to
               je problem danes, da se v prejšnjem mandatu o nekaterih stvareh pač ni smelo niti
               govoriti, kaj šele, da bi tisti, ki so pristojni za to, odreagirali tako, kot bi
               morali. Upam, da bo zakon, ki ga imamo danes pred seboj, in glede na to, kot imam
               informacijo, boste v Pozitivni Sloveniji in tudi Socialni demokrati glasovali za
               podporo temu zakonu... <stage xml:id="SDZ6-Redna-07-2012-10-25.stage9">/ oglašanje iz dvorane/</stage> Dobro, gospa Potrata, potem očitno ne
               boste glasovali, čeprav sama menim, da je ta zakon dober. Zakaj ne boste glasovali,
               boste verjetno sami pojasnili v nadaljevanju.</p>
               <p>Menim pa, da zakon vsekakor daje dobro podlago za sodobno urejeno policijsko
               organizacijo, predvsem pa daje podlago za to, da se bodo v tej državi končno uredile
               nekatere stvari in postavile na svoje mesto. Se pravi, da bo policija delovala
               učinkovito, hitro in strokovno. Predvsem pa, da bomo končno naredili nekaj pri
               pregonu gospodarskega kriminala, in to ne glede na to, kakšne politične barve je
               nekdo, ki je kaznivo dejanje storil. Hvala.</p>
            </sp>
            <sp xml:id="SDZ6-Redna-07-2012-10-25.sp157">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospod Ivan Hršak. V nadaljevanju je nekaj odpovedanih, zato se naj naslednji
               pripravi mag. Ivan Vogrin, ki ga pa ne vidim tu. Če njega ne bo, mag. Barbara Žgajner
               Tavš, ki jo tudi ni tu. Potem bi bil na vrsti gospod Gašpar Gašpr Mišič.</p>
               <p>Izvolite, gospod Hršak.</p>
            </sp>
            <sp xml:id="SDZ6-Redna-07-2012-10-25.sp158">
               <speaker>IVAN HRŠAK (PS DeSUS):</speaker>
               <p>Hvala za besedo.</p>
               <p>Sam bi se osredotočil na dve določili iz predloga novega zakona o organiziranosti in
               delu v policije, ki se mi zdita izjemno pomembni, čemur pa opozicija nekako
               oporeka.</p>
               <p>Pod ena, Nacionalni preiskovalni urad bo po novem deloval v okviru kriminalistične
               policije in ne več zunaj nje, kot je bil slučaj v sedanj veljavnem zakonu, in tako se
               mi zdi tudi edino prav.</p>
               <p>Pod dve. Po novem si Nacionalni preiskovalni urad ne bo sam več izbiral, kaj bo delal
               in česa ne bo delal, ampak mu bo naloge določal generalni direktor policije. To se
               zdi meni kot tudi poslancem, poslankam Poslanske skupine DeSUS edini pravilni način
               delovanja Nacionalnega preiskovalnega urada. Točno tako razmišljajo tudi preprosti
               ljudje na terenu, s katerimi se dnevno srečujem in na takšen način tudi to zadevo
               pričakujejo. Opozicija hoče sicer prikazati, da bo ta nov način omogoča vplivanje na
               Nacionalni preiskovalni urad, kaj bo delal in kdaj bo kaj delal, jaz pa sem
               prepričan, da bo to sedaj ravno nasprotno kot do sedaj. Po do sedaj veljavnem zakonu
               je lahko marsikdo nepooblaščen vplival na vodstvo NPU, da se najbolj perečih, v nebo
               vpijajočih nezakonitih primerov predvsem gospodarskega kriminala, tako imenovanih
               tajkunskih nepravilnosti, ni loteval, loteval pa se je manj pomembnih zadev.</p>
               <p>Javnost, preprosti ljudje, kot tudi sam, kot tudi stranka DeSUS upravičeno
               pričakujemo oziroma pravzaprav zahtevamo, da tako Nacionalni preiskovalni urad,
               kriminalistična policija, tožilstvo in sodstvo končno rešijo vse te najbolj odmevne
               nepravilnosti v naši državi, da odgovorni za nepravilnosti ustrezno odgovarjajo pred
               roko pravice in da vrnejo družbi vsa ta, na nezakonit način pridobljena sredstva.
               Hvala.</p>
            </sp>
            <sp xml:id="SDZ6-Redna-07-2012-10-25.sp159">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Čeprav se nam je mag. Barbara Žgajnar Tavš pridružila, se je odpovedala razpravi in
               zato dajem besedo Gašpar Gašpar Mišiču.</p>
            </sp>
            <sp xml:id="SDZ6-Redna-07-2012-10-25.sp160">
               <speaker>GAŠPAR GAŠPAR MIŠIČ (PS PS):</speaker>
               <p>Spoštovana podpredsednica, gospe in gospodje!</p>
               <p>Torej, ob zapisanem, da so učinkovitost, strokovnost in zakonitost policijskega dela
               življenjsko povezave, med drugim, z ustreznim materialnim in moralnim vrednotenjem
               policijskega dela, s kakovostjo opreme in delovnih sredstev, z notranjo
               organizacijsko kulturo in ustreznim vodenjem, s človeškimi medsebojnimi odnosi in z
               občutkom pripadnosti organizaciji, ki zna zaščititi policistke in policiste pred
               grožnjami in neutemeljenimi obtožbami, vendar obenem od njih zahteva dosledno
               spoštovanje zakonitosti in človekovih pravic, si želim, da bi Predlog zakona o
               organiziranosti in delu policije izboljšal pogoje in omogočil še večjo učinkovitost
               naše policije, kajti ravno dejavnost policije predstavlja pomembno podstat vsem
               ostalim institucijam pravne države in svobode ter varnosti vseh državljank in
               državljanov. Učinkovit pregon organiziranega kriminala je ključnega pomena pri
               zagotavljanju ne le varnosti, temveč predvsem pri pravilnem razvoju celotne družbe in
               seveda gospodarske stabilnosti naše družbe.</p>
               <p>Želim si, da bi naša policija bila bolj uspešna pri pregonu predvsem gospodarskega
               kriminala, o katerem se pri nas toliko govori, vendar nič se ne zgodi oziroma premalo
               se zgodi, ker naj bi bili nekateri posamezniki, ki naj bi zagrešili tako imenovani
               gospodarski kriminal, v skupini nedotakljivih. Torej, v državi Sloveniji nimamo le
               izbrisane in takšne in drugačne, ampak imam tudi nedotakljive, ki so zaradi svojega
               pohlepa močno oškodovali državno premoženje, oškodovali vse državljanke in državljane
               Republike Slovenije in prav je, da tudi s tem zakonom prispevamo k bolj učinkovitemu
               delu policije.</p>
               <p>To je naš namen in to je tudi naša naloga v Državnem zboru in osebno bom ta zakon
               podprl in pričakujem, da boste tisti, ki ste pripravili ta zakon, da boste dodelali s
               tistimi dodatki, ki so nujno potrebni, predvsem pri pravilnem kadrovanju, predvsem
               pri pravilnem nadzoru, tako da ja ne bo politika imela toliko vpliva, kot se je
               govorilo v preteklosti, da ne bomo razočarani tudi v prihodnosti zaradi raznoraznih
               takšnih in drugačnih političnih spletk.</p>
               <p>Policija in mi, poslanke in poslanci, se moramo zavarovati pred vsemi neželenimi
               vplivi in učinki, ki nam jih očitajo, da ne znamo, da ne zmoremo oziroma da smo vsi
               skupaj, če hočete, skorumpirani; pa nismo! Tukaj in zdaj smo zato, da prispevamo k
               boljši zakonodaji.</p>
               <p>Mi v parlamentu moramo sprejemati zakone, ki bodo spodbujali pravilno delovanje
               celotnega sistema in pravilen razvoj gospodarstva. Ključnega pomena je, da v tej
               državi izkoreninimo ta gospodarski kriminal, o katerem resnično govorimo že dve
               desetletji, še posebej v zadnjem obdobju. Ne želimo si tega in naša policija in vsi,
               ki so z njo povezani, tudi politiki predvsem, moramo prispevati in omogočiti, da se
               to tudi zgodi.</p>
               <p>V naši državi so dobrodošli vsi, ki imajo poštene namene; in to mora biti sporočilo,
               ki ga pošiljamo kot signal čez mejo. Banditizem in ostali, ki so se nekako uspeli
               tako ali drugače kot pijavke zariniti v vse pore našega sistema, pa niso dobrodošli v
               tej državi. Policiji bi, ko tukaj govorim, da je zelo pomembno, da imamo tudi
               ustrezno opremljenost, priporočil, da v svojo opremo vštejejo tudi kakšen močan
               kompresor sistema vap, ki bo prepihal in pregnal dobesedno, prečistil vse te pore, v
               katere so se dobesedno zarinili raznorazni nepridipravi. Ne želimo si v tej državi
               več, da se govori o nas, kot da smo res kriminalna država in tako naprej. Bodimo
               uspešni, pokažimo sebi in svetu, da to zmoremo, in ne vmešavajmo se politično v delo
               naše policije. Naj opravijo to svoje delo strokovno, tako kot se učili od Tacna
               naprej. Ne smejo si policisti dovoliti, da so podložni kakršnim koli vplivom kakršne
               koli politike s kakršne koli smeri. z leve, desne, spodnje, zgornje, notranje ali pa
               zunanje. Hvala lepa.</p>
            </sp>
            <sp xml:id="SDZ6-Redna-07-2012-10-25.sp161">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Na vrsti je gospod Srečko Meh, za njim bi bila gospa Iva Dimic, potem mag. Borut
               Ambrožič, gospod Jani Möderndorfer, ker vseh teh ni in če se nam ne bodo pridružili,
               je naslednji Jerko Čehovin.</p>
               <p>Izvolite.</p>
            </sp>
            <sp xml:id="SDZ6-Redna-07-2012-10-25.sp162">
               <speaker>SREČKO MEH (PS SD):</speaker>
               <p>Hvala.</p>
               <p>Gospe in gospodje, verjetno vam moja razprava ne bo všeč, ampak odgovoril bom na
               nekaj vprašanj, postavil bom tudi nekaj vprašanj. Sprejemati moramo zakon, ki bo, ki
               mora pospešiti in izboljšati učinkovitost in delo policije. Gospo Irgl sem zelo
               pazljivo poslušal, rekla je, da mora biti policija strokovna, učinkovita, uspešna, ni
               pa povedala, da mora biti apolitična; in to me skrbi. Apolitična mora biti, ne more
               biti pod prav nobenim vplivom in ne sme biti pod vplivom. To naše govorjenje, ko
               kažemo na prejšnjo vlado, nisem razumel, ali mi zdaj obračunavamo z bivšo ministrico
               ali danes govorim o novem zakonu. Mi govorimo danes o novem zakonu, ki mora postaviti
               okvir, v katerem bo policija lahko še bolj učinkovita in tudi jaz mislim, da je.
               Seveda se ne strinjam, da je plačni sistem bil dober, o čemer je govoril poslanec
               gospod Virant. Plačni sistem je naredil veliko slabega, vprašanje pa je, ali je
               policija učinkovito nagrajena za svoje delo, zato ker nosi glavo naprodaj. To je
               bistveno vprašanje in to je treba znotraj sistema zelo dobro urediti. Mislim, da je
               gospod Veniger dober šef policije in da je še kdo drug tudi primeren za to, da je
               torej bila dobra izbira, saj je bila izbrana iz vrst policije. Ampak to je stvar
               seveda tistih, ki bi naj to urejali, pri tem pa ne bi bilo prav – in to smo
               poudarjali pri sprejemu tega zakona –, da ima politika vpliv v tistem smislu, ki bi
               lahko prinesel nekoga, ki bi bil političen. Povedal bom, zakaj tako mislim.</p>
               <p>Povezanost policije, gospe in gospodje, je že danes bila z občinskimi sveti zelo
               dobra, lahko trdim vsaj za občino, v kateri sem vrsto let delal in delam tudi danes.
               Mi smo imeli najmanj enkrat na leto poročilo policijske postaje na občinskem svetu,
               potem smo na sosvetu za varnost občanov redno imeli tudi vprašanje policijske postaje
               oziroma policistov in trdim, da je to delo teklo dobro, da lahko teče tudi boljše.
               Osnovni problem dela na terenu je pravzaprav ta, da na terenu imamo premalo
               policistov, da bi bilo treba na terenu imeti več policistov. Ponudba bivšega župana v
               Velenju policistom je bila, da naj bi Mestna občina Velenje iz proračuna plačala,
               recimo, tri policiste, ki bi bili v policijski postaji in bi delali na območju naše
               občine. Imeli smo tudi soglasje občinskega sveta, pa to ni bilo sprejeto. Se pravi,
               da morajo biti policisti na terenu in da občanke in občani čutimo to potrebo in da
               smo varni takrat, kadar je občutek varnosti dober. V resnici je lahko dejansko stanje
               drugačno, občutek varnosti pa je izjemno pomemben. Če sem prav razumel zakon, potem
               bomo zamenjali, takoj ko bomo sprejeli ta zakon, vse komandirje v Sloveniji, vse
               komandirje policijskih postaj. Če to ni res, prosim za odgovor.</p>
               <p>Moje vprašanje pa je tako. Policijski sindikat, tako sem dobil obvestilo, sploh ni
               dobil predloga zakona – tega, ki je v proceduri. Dopis policijskega sindikata pravi,
               da je to tako. Če torej ni bilo usklajeno med ministrstvom in policijskimi sindikati
               – zakon –, potem je to grobo narobe. Ponudba, ki sem jo slišal, ministra Gorenaka k
               sodelovanju opozicije, je pa sprenevedanje, razen če je gospod Vinko Gorenak kot
               opozicijski poslanec iz septembra leta 2011 uskladil stališče s policijskim ministrom
               Vinkom Gorenakom opozicijska in koalicijska razhajanja, ki jih je sam povedal v
               Državnem zboru in sem jih prebral. Tudi jaz vam jih lahko preberem, ker jih imam
               tukaj, in kaj vse je, recimo, minister Gorenak povedal v zakonu, tudi v tistih
               pasusih, ki popolnoma nič niso spremenjeni. Takrat je imel razlage prav na vsak člen
               in pri vsakem členu je povedal, kaj je narobe, danes je veliko teh členov popolnoma
               enakih.</p>
               <p>Pa še nekaj bi vas rad vprašal. Kadar mi tukaj, v Državnem zboru govorimo o
               korupciji, ne povemo pa imen, vnašamo sami nezaupanje med slovensko ljudstvo, zato
               ker mislijo, oni bodo pa že vedeli. Ni prav, da se tako obnašamo, gospe in gospodje!
               Ampak predvsem tisti, ki imate v svojih vrstah človeka, ki ne spoštuje zakonov – vi
               ne govorite o pravni državi! Vi ne obmetavajte drugih s tem, da se kdo ne drži
               zakona, da jih ne spoštuje, da je nedotakljiv. Gospe in gospodje, dokler policija ne
               bo Janeza Ivana Janše pripeljala pred sodišče, tako dolgo ne govorite o tem, da smo
               pravna država in da to izpolnjujemo in da lahko to naredimo, kar zahtevamo od nekoga
               drugega. Pravni sistem, policija, tožilstvo je sistem, ki mora delovati, ampak mi,
               gospodje in gospe, za katere pravimo, da smo izvoljeni, da smo najvišji predstavniki,
               mi se teh sistemov moramo držati. Tako dolgo, dokler pa niti obtoženega predloga ni,
               pa ne uporabljajmo tega tukaj v parlamentu. Ivan Janez Janša je pred sodiščem in se
               zasedanj sodišča ne udeležuje. To je slab signal. Mi pa moramo dati dober signal, da
               je pravo, da je pravica, da je nepolitična in da tudi policija, sodstvo in tožilstvo
               delajo nepolitično.</p>
               <p>Tako dolgo, dokler to ne bo, ne govorite o nekaterih, za katere niti obtožnega
               predloga ni.</p>
            </sp>
            <sp xml:id="SDZ6-Redna-07-2012-10-25.sp163">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Se opravičujem kolegu Jerovšku, ker sem ga izpustila z dnevnega reda.</p>
               <p>Izvolite, imate besedo. Za njim pa res, gospod Jerko Čehovin.</p>
            </sp>
            <sp xml:id="SDZ6-Redna-07-2012-10-25.sp164">
               <speaker>JOŽEF JEROVŠEK (PS SDS):</speaker>
               <p>Hvala lepa. Spoštovani!</p>
               <p>Moji predhodniki so mi dali toliko iztočnic glede tega zakona, ki ga danes
               obravnavamo, ki je zakon dvojček, je nastal po bivšem Zakonu o policiji in obravnava
               eno najpomembnejših področij. Policija v vsaki državi skrbi za varnost države in
               premoženja in varnosti ljudi, je pa vedno prisotna tudi neka skepsa, nek razmislek,
               neka bojazen, da če policija zlorabi svoja pooblastila, pa se lahko spremeni v odnosu
               do državljanov v svoje nasprotje.</p>
               <p>Mislim, da imamo ministra, ki je šel skozi celoten sistem policije in sem prepričan,
               da nam njegovo osebnost jamči, da bo policijo držal strogo znotraj zakonskih meja in
               da bo, kot je rekel moj predhodnik in s čimer se strinjam, policija apolitična.
               Policija mora biti sicer lojalna vsakršni takratni oblasti, ne sme se osamosvojiti in
               osvoboditi, da bi ne bila lojalna državi, mora pa biti tudi, po mojem mnenju,
               apolitična.</p>
               <p>Prepričan sem, da slovenski policisti generalno ali pa v veliki večini vedno to
               spoštujejo in so tako – upam da – vzgojeni in da je bilo tako med policisti tudi v
               prejšnjem mandatu, pa kljub temu je policija večkrat delovala politično. Ampak, za to
               ne krivim policistov, policija je bila zlorabljena politično tudi s strani ministrice
               Kresalove in njenih ali pa in interesov strank trojčka KGP. Namreč, eden od dokazov
               za to mi je tudi v tem, da je ministričin državni sekretar gospod Goran Klemenčič
               pravzaprav demonstrativno odstopil, ker se s takimi metodami politične
               instrumentalizacije policije in tudi Nacionalnega preiskovalnega urada ni strinjal,
               in da je, po mojem mnenju, izjemno nevtralen in učinkovit kot vodja urada za boj
               proti korupciji. Tam je nastala največja sprememba.</p>
               <p>S kolegom Mehom – ne vem, ali se lahko strinjam oziroma ne vem, kam je ciljala
               njegova zahteva, da se o korupciji brez imen ne smemo pogovarjati v državnem zboru.
               Poglejte, potem je bilo to plediranje za to, da se o korupciji v tem državnem zboru
               sploh ne bi pogovarjali. Jaz pa mislim, da če policija v svojih preiskavah, recimo,
               govori o utemeljenem sumu storitve kaznivega dejanja korupcije in drugih kaznivih
               dejanj gospodarskega kriminala, da če to mediji omenjajo, da poslanci tudi lahko to
               omenjajo. Drugače si mi pa res odrežemo mandat in pristojnost, ki nam tukaj gre.
               Mislim, da smo prvi poklicani za to, da se z vsemi sredstvi borimo proti korupciji in
               gospodarskemu kriminalu, kajti to je tudi rak rana naše družbe in nas je v preteklih
               mandatih pripeljala v stanje, v katerem smo. Ne znam si zamišljati, kako naj
               izpolnjujemo to svojo sveto dolžnost brez tega da – se pravi, predlagate, da bi se
               lahko govorilo samo o tistih, ki so v kazenskem postopku na sodišču.</p>
               <p>Poglejte, za trgovanje z zemljišči v Ljubljani si upam reči, da je šlo, pa še
               marsikje, za koruptivna dejanja, toliko jasne govorice je potrebno iz poslanskih ust.
               Pravzaprav me zanima oziroma upam, da ne bo neke koincidence, da se danes zopet kaj
               dogaja velikega, ker vidim, da je prva vrsta bojevnikov iz Poslanske skupine
               Pozitivne Slovenije odsotna. Bojim se, da se ne dogaja na magistratu kaj podobnega,
               kot se je drugi dan v policijskih preiskavah, ko so morali skupaj z ravnatelji in
               direktorji javnih zavodov odvihrati na magistrat in tam izjavljati: Druže Zoki, mi ti
               se kunemo in opravičevati vsa ravnanja in dejanja župana. Njegovi poslanci so lahko
               njegovi vojščaki, je pa bila strašna zloraba ravnateljev in direktorjev zavodov,
               strašna zloraba, ki bi morala v normalni družbi takoj pomeniti odstop funkcionarja,
               ki prisiljuje ravnatelje javnih zavodov k podpori tistega, kar policija in organi
               pregona govorijo, da so utemeljeni sumi kaznivih in koruptivnih dejanj. Vsa ta naša
               javnost, akademska in druga in kolumnisti – nisem zasledil enega, ki bi tu povzdignil
               svoj glas. To je zaskrbljujoče v tej družbi, da niti kvalificirana javnost oziroma da
               je tako odvisna od teh mogočnežev, ki imajo v rokah ogromno denarja, ki je vzet iz
               naših bank in od drugod, in da so instrumentalizirani za to, da ne morejo braniti, po
               mojem mnenju, kazniva dejanja. To je, kolegice in kolegi, grozljivo dejstvo, do
               katerega bi se moral opredeliti vsak poslanec in poslanka tega državnega zbora.</p>
               <p>Prej je bilo tudi rečeno, če prav razume kolega Meha, da bodo po tem zakonu vsi
               komandirji policijskih postaj zamenjani v doglednem času. Ne, to je bilo v nekem
               osnutku, baje na zahtevo ne vem katerega sindikata, ampak se je to umaknilo, tega ni
               več v zakonu. Zdi se mi, da je prav, ker imamo zelo dobre vodje ali komandirje, za
               katere bi si nekateri celo želeli, da bi jih čim prej umaknili, da ne bi izpolnjevali
               svojega poslanstva pošteno in nediskriminatorno in profesionalno.</p>
               <p>Prej je bilo povedano, gospod Mišič, da se je ta gospodarski kriminal zaril v vse
               pore naše družbe in da ne se vmešavati politično – v delo policije, seveda. Mislim,
               da je ta zakon korak naprej, da ne bo političnih vmešavanj. Kajti, prejšnja
               ministrica je eksotično merila za izbiro direktorjev generalne policijske peljala
               ravno zaradi tega, da je imela direktne vzvode za vplivanje in pritiske in izbiro
               direktorja. Mislim, da je prav, da je minister Gorenak pristopil k ponovni
               evropeizaciji imenovanja direktorja policije in tudi predstojnika NPU in da je neka
               hierarhična povezava NPU nujno potrebna.</p>
               <p>Moram tudi reči, da razumem razmišljanje gospoda Čehovina, ki je govoril o potrebi
               protiobveščevalne službe znotraj policije ali kriminalistične službe. Samo sem pa
               hvaležen, da do česa takšnega v času naše vlade ni prišlo, kajti bojim se, pri vas je
               to verjetno iskrena želja ali poznavanje zadev, da je nekaj takšnega potrebno. Ampak,
               kakor hitro bi ta vlada to sprejela ali zagrabila, bi to jemali za past, ki je bila
               nastavljena, kajti vpitje bi bilo tako neznansko, da se bo prisluškovalo, zalezovalo
               s strani sedanje oblasti, vsesplošno in na vse načine in vsakemu.</p>
               <p>Zavedajmo se, stanje duha v tej državi je trenutno takšno, da si sedanja oblast, tudi
               če je 100-krat utemeljeno, strokovno, tega ne more privoščiti. Kajti napadena je, ko
               migne z mezincem v tej smeri. Zato jaz sicer jemljem to benevolentno, iskreno in sem
               celo prepričan, da ima gospod Čehovin v veliki meri prav, kajti vse to bi verjetno v
               tej državi že bilo, ampak moram iti malo tudi v zgodovino razvoja ali pa geneze tega
               resorja, ministrstva za notranje zadeve. Namreč, še pod prvo Demosovo vlado je bila
               obveščevalna služba Sova, ki ima kontakt s tujino in pristojnosti, v sklopu
               notranjega ministrstva, potem pa je postal v drugi Drnovškovi vladi notranji minister
               gospod Bizjak. On je pa takrat bil krščanski demokrat in leva opcija si niti slučajno
               ni mogla zamišljati, da bi predstojnik Sove lahko bil nekdo iz strank demokratičnega
               izvora, brez dediščine v kontinuiteti, in je Sovo prenesla tja, kjer je danes,
               direktno pod predsednika vlade. Enako so storili tudi z ekonomskimi odnosi, ki bi
               morali priti pod Peterleta kot zunanjega ministra, zato so ustanovili posebno
               ministrstvo, da je bila tujina strogo ločena in ekonomski odnosi od ministra, ki je
               takrat tudi bil krščanski demokrat.</p>
               <p>Seveda če bi ostalo, če ne bi bilo tega prastrahu pred demokrati s strani strank
               kontinuitete, potem bi verjetno do te normalne geneze, da bi bile bolj smiselno
               razmejene protiobveščevalna in te službe, da bi se del teh funkcij opravljalo tudi
               znotraj notranjega ministrstva – in zakonito, seveda –, prišlo. Ampak to je takratna
               levica, kateri nasledniki sedite tukaj, zavestno preprečila in odklopila ministra
               Bizjaka od tega.</p>
               <p>Tu so bili podani tudi očitki, da minister snuje vzporedno policijo. Glejte, kolege
               poslance bi prosil, da naj ostanejo razumni oziroma da ne prepisujete ničesar, kar ni
               mogoče videti in ni nikakor prisotno. Oziroma če bi se vprašal, zakaj pri tem zakonu
               – enako, kot je pri prejšnjem – ni kolega Mišič rekel, da "tokrat mi nimamo slabih
               namenov". Pri prejšnjem zakonu, ki je tudi policijski zakon, je rekel: "Tokrat
               opozicija nima slabih namenov." To je izjemno nezavedno bruhnilo iz njega, da je
               povedal, da dostikrat pa so slabi nameni prisotni v opoziciji. Bojim se, da je
               govorjenje o kovanju vzporedne policije tudi del slabih namenov. Sem pričakoval, da
               bo rekel tudi pri tem zakonu, da tudi pri tem zakonu opozicija nima slabih namenov,
               pa tega ni več ponovil.</p>
               <p>Nekaj bi rekel tudi o obveščanju javnosti, ki je zajeto v 35. členu predloga zakona.
               Mislim, da omogoča korektno obveščanje javnosti, seveda si pa tudi želim, da bi bilo
               vedno in povsod obveščanje zelo korektno in da naj bi bila policija in seveda
               kriminalistična služba znotraj prestreljena z nekaterimi kadri, ki so – vsaj v
               preteklosti so – dali več na močne eminence v ozadju, na centre moči izven aktualne
               oblasti in so po njihovih navodilih delali in niso bili lojalni do resornih ministrov
               in do vlade. Zaradi tega so curljale informacije. Ogromno zamišljenih, pripravljenih
               in izvedenih akcij policije je bilo vnaprej kompromitiranih; in to se še dogaja! Celo
               veliko jih govori, tudi pri zadnjih preiskavah ljubljanskega župana, da je bil
               pravočasno obveščen, da je odigral tisto pozo nepresenečenosti. To je pa
               kompromitiranje policijskih akcij, na podlagi česar je potem izjemno majhna možnost,
               da policijska akcija uspe.</p>
               <p>Spomnite se, pred leti, že v samostojni Sloveniji, ko je bila akcija posebne
               policijske enote na Koroškem, mislim, da proti Kunu ali kako se je imenoval, vodji
               neke skupine. Ko so policisti prišli gor, so sicer vdrli v nek njegov lokal, vendar
               tistim, za katere so imeli relativno zanesljive informacije glede nedovoljenega
               ravnanja, mamil in podobno, tistim niso mogli ničesar dokazati, ker je bila akcija
               kompromitirana iz notranjosti kriminalistične policije. To se še pogosto dogaja. To
               je tisto, o čemer je govoril gospod Mišič, da so posvečeni ljudje. Še vedno so
               posvečeni ljudje, ampak ne od te oblasti posvečeni, temveč od mogotcev, ki sedijo na
               denarju, ki je bil last ljudstva in je odšel iz naših podjetij, iz naših bank.
               Policijo čaka izjemen napor in izjemno delo, pa tudi izjemna notranja konsolidacija
               politike, da bodo popkovine s temi ljudmi iz kontinuitete, iz stare levice, kot pravi
               Lukšič, v povezavi z novo levico, da bodo končno te popkovine enkrat prerezane. To se
               v tej državi enostavno mora zgoditi, sicer te države ne bomo ozdravili.</p>
               <p>Na mizi imamo dober zakon, ki to omogoča, moramo pa imeti tudi zavest in
               pripravljenost, da, recimo, takšne – kot sem že enkrat omenil – absurdne, nezaslišane
               zadeve, kot je bilo to, da so bili ravnatelji klicani v podporo sumov kaznivih
               dejanj, ki so se očitali nekomu ali pa županu, da se to ne bo zgodilo. Da boste vsi
               vpili! Kajti, da morajo ravnatelji pod to pezo, da so podprli kazniva dejanja,
               vzgajati otroke – ali si predstavljate, kaj se je storilo? Vso kredibilnost so
               izgubili! In so mnogi žrtve. Saj nekateri so verjetno zavestno to naredili. Našel se
               pa je junak, ki je to odklonil – ravnatelj Merc! Našel se je – pa je dostikrat
               kritičen do naših oblasti, sedanje oblasti –, vendar na tem področju je svetel vzor.
               Pa nisem zasledil nikogar iz politike, z levice, ki bi to jasno poudaril in se
               ogradil od ravnanj župana, dal na občinski svet in na Državni zbor - tudi mi moramo
               to obravnavati, gospod predsednik. To je nekaj najbolj nezaslišanega, kar se je v
               državi zgodilo! In da bomo na takšnih osnovah gradili ne samo zakonodajo, ampak tudi
               dejavnost policije! Hvala lepa.</p>
            </sp>
            <sp xml:id="SDZ6-Redna-07-2012-10-25.sp165">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Za repliko je prosil gospod Meh.</p>
            </sp>
            <sp xml:id="SDZ6-Redna-07-2012-10-25.sp166">
               <speaker>SREČKO MEH (PS SD):</speaker>
               <p>Kadar gospe in gospodje poslanci govorimo kar tako, na pamet, recimo o kriminalu, o
               gospodarskem kriminalu. To sem mislil, ko sem prej govoril, da ne moremo kar tako, na
               pamet govoriti, da je v vseh porah gospodarski kriminal – oprostite, ni! Da je v vseh
               sredinah gospodarski kriminal – ni! Tako na pamet se govoriti ne sme, ne more se tako
               govoriti! Lahko pa govorimo zelo eksaktno, pa rečemo ta in ta, imenujte tega človeka,
               imenujmo ga! Mi pa imamo, gospa podpredsednica, gospod podpredsednik, možnost
               oblikovati našo preiskovalno komisijo. To se pravi, to lahko naredimo. Pa naredimo!
               Da bomo enkrat kraj naredili, kadar mislimo, da je nekdo nekaj narobe naredil! Saj
               imate priložnost, da lahko to naredimo. Zato se mi zdi, da nezakonito pridobljeno
               premoženje mora biti zakonito odvzeto. Četudi je bilo nezakonito, ampak je treba to
               dokazati. In ti dokazni postopki so v policiji, tožilstvu, ne pri nas v parlamentu.
               Mi moramo ustvarjati pozitivno energijo. Jaz sem vedno imenoval tistega z imenom, za
               katerega vem, da je v kazenskem postopku. Imenujte z imenom.</p>
            </sp>
            <sp xml:id="SDZ6-Redna-07-2012-10-25.sp167">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospod Jerko Čehovin, za njim gospod Janko Veber.</p>
            </sp>
            <sp xml:id="SDZ6-Redna-07-2012-10-25.sp168">
               <speaker>JERKO ČEHOVIN (PS PS):</speaker>
               <p>Hvala, gospa podpredsednica, za besedo.</p>
               <p>Če bi sprejel izziv gospoda Jerovška, bi začel govoriti o trgovini z orožjem in o
               najbolj transparentnih poslih okoli nabave Patrie in tako naprej. Ampak ne bom.</p>
               <p>Govoril bom o zakonu. Edino, kar si bom dovolil, bom malo hudomušno rekel, da edino v
               tem zakonu nečesa ne piše. Namreč, da bi pisalo notri, da je Policijska uprava Celje
               naša policijska akademija, ker vsi pomembni kadri prihajajo s te policijske uprave;
               od ministra, do prejšnjega generalnega direktorja, do v. d., do sedanjega. Ampak to
               ni mišljeno kot slabo, ampak dejstvo pa je, da je to nekako porazdeljeno na ta
               način.</p>
               <p>Zdaj pa, če gremo na sam zakon. Že uvodoma sem... Ne bom ponavljal stvari, ki sem jih
               v imenu poslanske skupine povedal, bom pa rekel, da je zakon v marsičem precej
               izboljšana verzija prvotnega osnutka. Mislim, da ga je treba v nadaljnjem postopku še
               izboljšati. Sam imam precej pripomb, ki jih pa ne mislim v tej fazi navajati, recimo,
               pri 25. členu glede nalog policijskih uprav bi morali določiti, katere so te naloge,
               ker z izjemo 7. točke, Izvajanja postopkov s tujci, povsod drugje ni nikjer napisano,
               kje so te določbe.</p>
               <p>Glede 38. člena bi samo to rekel, da ne razumem, zakaj se je v temu členu, ki sicer
               govori o sodelovanju z veteranskimi in drugimi stanovskimi organizacijami, dikcija,
               ki je bila v starem zakonu kar primerna, spremenila, tako da po mojem je slabša. Tudi
               če bi uporabili dikcijo, ki je v Zakonu o službi v Slovenski vojski, v 92. členu, bi
               bilo po mojem boljša, kot je ta v 38. členu sedanjega zakona. Zato bi predlagal, da
               bi ostalo staro določilo, ker se mi zdi, da kar ustrezno rešuje to sodelovanje.</p>
               <p>Imam polno pripomb, ampak recimo pri 62. členu. Tukaj imam največ pripomb in se mi
               zdi, da je bistvena pomanjkljivost vsebine predloga tega zakona imenovanje v naziv,
               da ne definira pogojev za imenovanje policista oziroma kriminalista, pa tudi
               policijskega inšpektorja v naziv delovnega mesta, vodja policijskega okoliša, višji
               kriminalistični inšpektor in podobno, ki sicer naj bo natančno opredeljeno v aktu o
               organizaciji in sistemizaciji. Predvsem je treba na vseh nivojih delovnih mest
               znotraj policije, znotraj kariernega sistema zagotoviti dodano spodbujanje h
               kvaliteti dela in predanosti poklicu za doseganje delovnih rezultatov kot pogoj za
               opravljanje dela v višjih nazivih in zahtevnejših delovnih mestih, pa tudi razrešitev
               s takega delovnega mesta, če ni pričakovanih rezultatov, kot se to ureja za
               direktorja in komandirja v enem od osnutkov, ki pa je bil kasneje umaknjen iz
               materije. Jasno definirane naloge, realno zastavljeni cilji, konkretno definirana
               odgovornost posameznika in možnost primerjanja s kompatibilnim okolje zagotavlja po
               moji oceni pričakovane rezultate.</p>
               <p>Pri 65. členu: odvzem policijskih pooblastil. Mislim, da bi morali ohraniti eno
               dikcijo. Namreč, generalni direktor, piše tu, lahko z odločbo odvzame policistu in
               kriminalistu pravico izvajati policijska pooblastila. Mislim, da bi morali dodati
               "delno ali v celoti". Kajti, zgodi se lahko, da je nekdo, recimo, ki zaradi
               zdravstvenih razlogov ne more opravljati več nekega delovnega mesta s pooblastili, je
               pa sposoben še zmeraj opravljati neko drugo delovno mesto, kjer so ravno tako
               prisotna pooblastila, recimo, v administraciji ali kje drugje. Zdi se mi, da bi bilo
               prav, čeprav imamo napisano v ustavi, da ne smejo biti policisti člani političnih
               strank. Mislim, da bi tudi v tem 65. členu bilo dobro, da bi dodali "generalni
               direktor policije z odločbo odvzame policistu, kriminalistu pravico izvajati
               policijska pooblastila, če ugotovi, da je ta član politične stranke." Sicer je res,
               da morajo pri sklenitvi delovnega razmerja vsi podpisati izjavo, s katero se zavežejo
               oziroma izjavijo, da niso člani nobene politične stranke. Samo mislim, da nič ne
               škodi, če bi tudi v tem 65. členu ta pooblastila bila podana.</p>
               <p>Glede 72. člena, Premestitev na specifična delovna mesta. Zdi se mi, da je ta
               dikcija, da se lahko nekoga s soglasjem premesti največ za tri leta, z možnostjo
               sporazumnega podaljšanja, premestitev pa lahko skupno traja največ devet let, se mi
               zdi, da je skupno trajanje devet let malo predolgo. Če neko specifično delo traja
               dalj časa, je treba to rešiti v okviru sistemizacije, v aktu organizacije in
               sistemizacije konkretnega specifičnega delovnega mesta, in ne z začasno premestitvijo
               za dobo največ devet let.</p>
               <p>Sedaj pa tisto, kar je bilo – pa ne zaradi tega, ker je gospod Jerovšek govoril,
               ampak očitno v tej dvorani ne razumemo vsi, kaj pomeni protiobveščevalna dejavnost.
               Protiobveščevalna dejavnost ni to, da bomo mi vzpostavili sistem vohunjenja,
               denucianstva drug za drugim, ampak gre za to, da smo ena redkih držav na svetu, ki
               nima uradno rešene protiobveščevalne dejavnosti. Domnevam sicer, vsaj iz nekaterih
               obiskov kot pooblaščenec komisije za kontrolo varnostnih in obveščevalnih služb, da
               se to sicer počne, vendar če se počne, se počne nezakonito. Sova je izrazito –
               oziroma njena naloga je obveščevalna dejavnost. Kriminalistična policija to sicer
               morda kaj počne, morda kaj spremlja kakšne zadeve, vendar to ni sistematično in ni
               organizirano. Zato menim, da ni prav, da v tej državi te samozaščitne dejavnosti
               nimamo organizirane. Vendar to pomeni, da mi spremljamo delo tujih agentov, ki
               delujejo v naši državi, da lahko kontroliramo delo industrijske špijonaže, delo
               nekaterih drugih služb in tako dalje. Da ne govorim o delu, ki se lahko dogaja
               znotraj, pa Sova za to nima pooblastila, ki se izvajajo s strani naših državljanov za
               tuje države.</p>
               <p>Namreč, vse te zadeve so prisotne. Mislim, da je Slovenija kar dobro prestreljena s
               temi zadevami in menim, da bi bilo prav, da bi resno razmišljali v tej državi tudi o
               tem. Pa ne zato, ker je predlagal Jerko Čehovin in tako naprej, ker ne mislim delati
               nobene policijske kariere, niti ne protiobveščevalne ali kaj drugega. Meni kar
               zadošča, da sem že dosegel tisto starost, ko se lahko jutri umaknem v pokoj in si ne
               rabim delati reklame za to. Vendar kot državljan in kot poslanec tega parlamenta
               smatram, da je to v tej državi problem. Zato je ob tej priložnosti tudi ta problem
               izpostavljen. Hvala lepa.</p>
            </sp>
            <sp xml:id="SDZ6-Redna-07-2012-10-25.sp169">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospod Jerovšek, izvolite, replika.</p>
            </sp>
            <sp xml:id="SDZ6-Redna-07-2012-10-25.sp170">
               <speaker>JOŽEF JEROVŠEK (PS SDS):</speaker>
               <p>Hvala lepa.</p>
               <p>Gospod Čehovin, pravzaprav ne bom polemiziral z vami, kajti o tem glede
               protiobveščevalne službe, dejavnosti se veliko ali pa večinoma strinjam. Te
               pomanjkljivosti se zavedam, samo sem prej razložil, kje so politični vzroki, da tega
               nimamo in na tak način, kajti levica ni zaupala, da bi, čeprav je bil minister iz
               take stranke, lahko tak minister imel pristojnosti in je prenesla cel VIS na drugo
               lokacijo in s čisto drugačnimi pristojnostmi. Strinjam se, da te protiobveščevalne
               dejavnosti nimamo, tudi preprečevanje industrijske špijonaže in tega, ampak moram pa
               reči, da je delno to v interesu teh velikih rib, ki so delale malverzacije, domačih,
               in ki so soudeležene, recimo, v zadnjih letih pri bančnem ropu. Kajti, če bi policija
               to pristojnost imela, bi bilo to čisto, skozi noč pa tega ne moreš narediti, bi se
               katera od teh velikih rib, ki v glavnem pripadajo tej stari levici oziroma levici,
               ujela.</p>
               <p>Drugo pa, kolega Čehovin, ko ste na začetku rekli, o čem ne boste govorili, da ne
               boste govorili kot jaz, jaz bi bil celo vesel, če bi vi govorili v zvezi s
               predsednikom Vlade o tisti zadevi, da je neznanega dne na neznanem kraju od neznane
               osebe prejel neznano vsoto denarja. Ali ne opažate, da se je ta del procesa,
               absolutno, ki se veže na predsednika Vlade, že zrušil, diskreditiral, zaradi tega več
               tega ne govorite. Sem pa tukaj poslušal tisoč in tisočkrat, predvsem s strani stare
               levice, te očitke, in enkrat nisem rekel, da o tem ne smete govoriti, ker so postali
               kontraproduktivni za raznašalce teh novic in tega konstrukta. Ampak vi brez skrbi
               govorite, meni je žal, da ne govorite o tem. Mi moramo biti toliko jasni, da se proti
               pojavom, ki jih ne bi smelo biti, borimo, ampak v tem slučaju, ko je sodišče ali pa
               tožilstvo zagrabilo: neznanega dne, v neznanem kraju, neznano količino, to pa je res
               smešno in bo šlo v anale tožilskih fopajev.</p>
            </sp>
            <sp xml:id="SDZ6-Redna-07-2012-10-25.sp171">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospod Janko Veber, za njim Tomaž Lisec.</p>
            </sp>
            <sp xml:id="SDZ6-Redna-07-2012-10-25.sp172">
               <speaker>JANKO VEBER (PS SD):</speaker>
               <p>Hvala za besedo.</p>
               <p>Ko se pogovarjamo o organiziranosti in delu o policiji, bi bilo najbrž zanimivo
               vprašanje oziroma še zanimivejši odgovor s strani predstavnikov ministrstva, kako
               ocenjujejo, na kakšen način bo Zakon o uravnoteženju javnih financ, ki je tudi
               drastično posegel v status upokojenih delavcev v organih za notranje zadeve in tudi
               policistov, vplival na bodoče kadre, ki se želijo vključiti v delo policije in tudi
               izpostavil svoje življenje za varnost in red v naši državi. To vprašanje je tudi bilo
               pri zadnji spremembi zakona, ki smo ga predlagali, za vlado povsem nesprejemljivo in
               daleč od tega, da bi nekomu, ki izpostavlja v svoji profesionalni karieri tudi svoje
               življenje – ne želite prisluhniti. Tako me predvsem zanima stališče, kako gledate na
               te posledice tudi dolgoročno, kajti v tem zakonu imate novost, za katero pravite, da
               bo pripomogla k racionalnejšemu delovanju. Gre za temeljni razvojni program, gre za
               dolgoročni razvojni program, za nemoteno delovanje policije in ta temeljni razvojni
               program bo vseboval tudi, na primer, kadre, opremljanje, izobraževanje. Državni zbor
               bo ta dokument sprejel, pozdravljam, da vendar ne izključujete Državnega zbora iz
               tega postopka, ampak vendar. Ko boste opredeljevali kadre in animacijo ljudi v teh
               dolgoročnih aktivnostih, bi bilo zelo zanimivo slišati, kakšno bi bilo stališče tudi
               potem, ko se za njih preneha profesionalna kariera, in ali bodo potem deležni
               zmanjševanja pravic, kot so deležni zdajšnji upravičenci, ki so upokojeni.</p>
               <p>Še posebej bi ob tej priložnosti izpostavil dejstvo, da nekako želite tudi
               organizirati tako delo v Generalni policijski upravi, ki naj bi imela strateške
               naloge, kot tudi policijska uprava, ki usmerja in usklajuje delo na ravni regije, in
               policijske postaje, ki neposredno izvajajo naloge in pooblastila policije na terenu,
               ne zasledim tudi nekaterih zelo pomembnih lokacij, ki jih v zgodovini razvoja
               policije v slovenski državi zagotovo imajo vsi, ki se ukvarjajo s policijsko
               dejavnostjo v zelo globokem spominu in zelo spoštujejo lokacijo Gotenice, ki je bila
               vedno namenjena temu, da usposablja kadre za varnost v državi. Nikjer ne zasledim v
               teh dokumentih, da bi tudi pri nadaljnjem načrtovanju ta lokacija imela poseben
               status za nadaljnje usposabljanje in razvoj tako posebnih policijskih enot kot tudi
               sicer izobraževanje policistov. Gre pa po mojem mnenju za izjemno pomembno lokacijo,
               tudi iz tega razloga, ker mnogim generacijam, ki so se že usposabljale na tej
               lokaciji, je to izjemno pomembno doživetje, in prav je, da bi se tako pozitivne
               vrednote pri usposabljanju policistov prenašale tudi v bodoče generacije. Nikjer ni v
               teh dokumentih opredeljeno, da bi bil tak vadbeni poligon, kot ga predstavlja
               Gotenica, v vaših dokumentih zapisan kot neka lokacija, ki je tudi strateškega pomena
               za razvoj policijske dejavnosti, še posebej specialnih policijskih enot.</p>
               <p>Sprašujem tudi, kakšen status sploh ta hip ima sama Gotenica oziroma poligon v
               Gotenici, poleg tega pa bi tudi opozoril, da razvoj kadrov, in sicer usposabljanje
               policistov v teh vse zahtevnejših razmerah, je velikokrat odvisen tudi od tega,
               koliko sredstev vlagamo v opremo in prostore, kjer se lahko tudi usposabljajo. Vem,
               da je izdelan zelo konkreten načrt, program opremljanja te lokacije, pa vendar razen
               nekih minimalnih standardov in pogojev, ki so potrebni, da se lahko izvaja ta
               dejavnost, ni bil nadaljevan projekt, ki je izjemno pomemben, po mojem mnenju tudi
               zaradi varnosti državljank in državljanov, ki je v veliki meri odvisna od
               usposobljenosti policistov.</p>
               <p>Postavil bi tudi vprašanje glede odnosa policistov oziroma njihovega delovanja v
               območju schengenske meje. Mislim, da ni treba posebej razlagati, da če policisti
               ohranjajo zelo dober odnos do ljudi, ki živijo v obmejnih območjih, je njihovo delo
               lahko bistveno uspešnejše, kot da izvajajo policisti svoje naloge na način, da
               pregledujejo in spremljajo, kaj počnejo domačini ob meji, in jim s tem velikokrat
               tudi delajo po nepotrebnem več problemov, kot pa dajejo občutek neke varnosti.</p>
               <p>Zakaj se tudi pri tem delovanju in organiziranosti policije nekako ne spremeni in
               jasneje opredeli sodelovanje policije z lokalnim prebivalstvom? Sicer je en člen, ki
               govori nekako pavšalno, da nek odnos z lokalno skupnostjo mora biti in da se nek
               sosvet lahko imenuje in podobno, vendar to so takšne oblike sodelovanja, ki niso ne
               vem kako zavezujoče in so bolj vljudnostne. Vendar, če gledamo praktično delo na
               terenu, bi bilo izjemno pomembno, da se resnično vzpostavi pristen kontakt predvsem s
               prebivalci ob schengenski meji in se s tem zagotovo doseže večja učinkovitost in ne
               nazadnje tudi racionalnejše delovanje samih policistov oziroma celotne
               organiziranosti kot pa, če za vsako zadevo nekoga plačaš, pošlješ in si s tem
               ustvarjaš dodatne stroške. To pogrešamo v dosedanjem delu pa tudi v temu dokumentu,
               ki ga imamo danes oziroma v temu zakonu, tega ne zasledim, da bi bil kakšen vidnejši
               premik narejen.</p>
               <p>Še posebej me pa skrbi dejansko tudi odnos do veteranskih organizacij. Zelo jasno ste
               zapisali v temu zakonu, da je sicer lepo in prav, da obstaja tudi policijska
               veteranska organizacija, vendar ji ne želite omogočati nobenih finančnih sredstev, da
               bi lahko ta veteranska organizacija tudi dostojno opravljala svoje naloge. In zopet
               smo pri tistem vprašanju odnosa do vseh tistih, ki so svojo poklicno kariero mogoče
               že končali ali pa se še aktivno ukvarjajo s policijsko dejavnostjo, vendar pa jim v
               temu zakonu zelo jasno zapišete, da če se želijo organizirati, naj za to tudi sami
               prispevajo, zbirajo sredstva, in je za vas problem rešen. Mislim, da je tudi po tej
               plati zelo nekorekten odnos do veteranskih organizacij, in res ne vem, kako si
               predstavljate uspešno delo in da bi bil nekod pripaden tej svoji dejavnosti na način,
               kot si upam reči, da je vedno veljalo tudi v dosedanjem obdobju ali pa tudi v
               prejšnjih sistemih, da je bilo to nekaj ključnega, če si želel zagotavljati uspešen
               red, mir v svoji državi.</p>
               <p>Torej cela vrsta rešitev, ki jih predvidevate, se odmika od tega, da bi resnično
               izboljšali pogoje za delovanje policistov in s tem tudi varnosti in miru. Res želim
               nekaj odgovorov na ta vprašanja, videnja. Ali resnično lahko pričakujemo v
               prihodnosti, da se bo ta odnos spremenil? Hvala.</p>
            </sp>
            <sp xml:id="SDZ6-Redna-07-2012-10-25.sp173">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Tomaž Lisec, za njim Franc Pukšič.</p>
            </sp>
            <sp xml:id="SDZ6-Redna-07-2012-10-25.sp174">
               <speaker>TOMAŽ LISEC (PS SDS):</speaker>
               <p>Hvala lepa. Spoštovana podpredsednica, državni sekretar z ekipo, kolegi in
               kolegice!</p>
               <p>Gre za zakon, ki je v pripravi že od leta 2010, torej je vsaj del vsebine oziroma
               osnutek zakona še ostanek prejšnjega mandata in takrat se je predlagateljem zapisalo
               to: "Za vse policije sveta velja, da so togi organi, saj je njihova ureditev tipična
               hierarhična in sterilizirano vodena." V to sodbo se ne bom spuščal, verjamem pa, da
               bo ta zakon tudi s temi popravki, ki so izhajali od leta 2010 pa do te obravnave,
               dokazal, da ta policija, vsaj slovenska, da ni toga, ampak hudirjevo živa
               organizacija, kjer je zelo aktivna interakcija tako znotraj same organizacije kot pa
               tudi interakcija organizacije z državljani in državljankami. Verjetno so redki
               državljani, ki s policijo v takšnih ali drugačnih okoliščinah še niso imeli
               srečanja.</p>
               <p>Zanimivo je, da državljani želimo pomoč policije, ko smo v stiski, če pa kaj naredimo
               narobe, pa bom tukaj izhajal predvsem iz tega prometnovarnostnega sistema oziroma
               prometnih prekrškov pa vedno vsaj zardimo, če ne še kaj drugega. Torej je v bistvu v
               vsakdanjem življenju policija nek nebodigatreba, brez katerega pa ne gre.</p>
               <p>Kot smo že pri prejšnjem zakonu ugotavljali, se je sedanji zakon skoraj letno
               spreminjal, zato tukaj še enkrat izražam podporo ministrstvu oziroma uradnikom na
               ministrstvu, ki so naredili ta napor, da se pripravljata dva zakonska predloga, ki ju
               bomo verjetno še v temu letu sprejeli. V preteklosti so bili uspešno izpeljani kar
               nekateri projekti, predvsem ta vstop v tako imenovan schengenski prostor, pa vam
               moram reči, da na žalost tudi v zadnjem času nekatere nepremišljene in slabo dodelane
               rešitve, predvsem glede NPU in regijske organiziranosti policije, o čemur še nekaj
               kasneje.</p>
               <p>Tudi v razpravi je bilo že danes rečeno, da slovenska policija deluje relativno
               dobro, vedno se najdejo neke deviacije, ampak mislim, da to ni namen zakona, ker z
               najboljšim zakonom na svetu ne moremo rešiti vsega, ker praksa prinese svoje.</p>
               <p>Dovolite, da se predvsem osredotočim na dve zadevi; eno je razmerje ministrstva in
               policije, druga pa je stvar glede decentralizacije policije. Razmerju med
               ministrstvom in policijo je namenjeno drugo poglavje zakona. Po mojem mnenju, ko sem
               to določilo prebral, ni nič spornega, le pri nekaterih gre za določen bavbav, ki pa
               ga v praksi ne bomo zasledili, saj zakon lepo določa, kako je policija organ v
               sestavi ministrstva in da ima minister že po zakonu o državni upravi določene
               pristojnosti v razmerju do organa v sestavi.</p>
               <p>Predlog zakona tudi konkretneje določa vrsto usmeritev – te so tako temeljne, letne
               in posamične usmeritve –, kaj se sploh šteje za usmerjene ter na kakšen način se to
               izvaja. Po predlogu zakona usmerjanje policije pomeni sistematično in načrtna dejanje
               navodil in obveznih usmeritev za opravljanje nalog policije s ciljem izpolnjevanja
               temeljnega poslanstva policije in se izvaja s pisnimi usmeritvami in navodili, ki jih
               izdaja minister. To je tudi minister že večkrat v svojih izvajanjih poudaril, ampak
               očitno je naletel marsikje na gluha ušesa in se ga skuša vpletati v neke zgodbe, ki
               jih ni. Zakaj? Zato ker predlog zakona lepo določa, da pristojnosti ministra ne
               veljajo za policijske postopke, katerih usmerjanje je na podlagi zakona, ki ureja
               kazenski postopek, prevzel pristojni državni tožilec. V nadaljevanju zelo jasno
               napiše, da ne glede na zakon, ki ureja kazenski postopek, in podzakonski predpis, ki
               ureja sodelovanje med policijami in tožilstvom, se šteje, da je državni tožilec
               prevzel usmerjanje dela policije v predkazenskem postopku od trenutka, ko je bil
               obveščen o kaznivem dejanju. Takrat se tako velikokrat omenjeno vtikanje ministra v
               delo policije tudi konča.</p>
               <p>Zelo jasno je tudi omejeno, kdaj lahko minister odreja nadzor. Lahko določi vodjo
               nadzora in druge uradnike. Pomembno je tudi, kdaj generalni direktor policije obvesti
               ministra o vseh dogodkih, ki so pomembni za varnost življenja ali varovanih oseb ali
               objektov, kdaj mu mora poročati o dogodkih, v katerih je več oseb izgubilo življenje
               ali je nastala večja materialna škoda. Zakaj o tem govorim? Ker imam občutek, da se
               je v prejšnjem mandatu v bistvu ta zgodba bolj dogajala na neki napol družinski ravni
               kot pa na neki strokovni ravni. Torej, pozdravljam te namere predlagateljev zakona,
               da so te zadeve zelo jasno opredeljene v zakonu.</p>
               <p>Minister lahko zahteva poročila, podatke in druge dokument v zvezi z opravljanjem
               dela policije. Tu mislim, da je zadeva kristalno jasna in ni potrebno nekih zgodb.
               Glede neodvisnosti policije oziroma novega imenovanja direktorja... Hvala bogu, da
               dobimo ta zakon! Ne bo več prihajalo do imenovanja generalnega državnega policija v
               tem smislu, kot je bilo v prejšnjem mandatu: jaz sem te nastavila oziroma politika te
               je nastavila oziroma nastavili smo te na lepe oči. Tako vse člene v tem zakonu zelo
               močno podpiram.</p>
               <p>Sedaj pa še nekaj besed glede krepitve decentralizacije in samostojnosti policijskih
               uprav. Kot vsi vemo, je policija organizirana na treh ravneh: na ravni države,
               regijski ravni in lokalni ravni. To organiziranost določi Vlada Republike Slovenije.
               Naj poudarim, da je v primerjavi s sedanjo ureditvijo v predlogu zakona dan poseben
               poudarek na večji samostojnosti delovanja policijskih uprav in s tem decentralizacijo
               policije, ob jasnih strateških izhodiščih Generalne policijske uprave. To je to, kar
               je v prejšnjem mandatu bila narejena velika napaka.</p>
               <p>Pozdravljam tudi to dejstvo, da gre za okrepitev sodelovanja z lokalno skupnostjo z
               določitvijo obveznosti poročanja na zahtevo občinskega sveta. Marsikatera lokalna
               skupnost je to imela, marsikatera lokalna skupnost ni imela in mislim, da je prav, da
               tudi v zakonu določimo neke usmeritve, da je to delo policije in lokalne skupnosti
               povezano, ne pa, da so drug drugemu včasih tudi kamen spotike. Zato mislim, da moramo
               rešitve na tem področju tudi soglasno potrditi in jih sprejeti.</p>
               <p>Na žalost, vsaj tisti, ki prihajamo iz Posavja, pa verjetno še iz nekaterih drugih
               območij, ugotavljamo neko nerazsodnost prejšnjega garniture na ministrstvu, ko je
               zgrešila namen reorganizacije policije na regijski ravni. To je jasno pokazalo že
               tisto poročilo, ki smo ga obravnavali na odboru, o preprečevanju in zatiranju
               kriminalitete za leto 2011, ki kaže na komaj še mogoče delo na terenu tam, kjer se je
               bivša ministrica odločila, da ukine te policijske uprave na regijski ravni. Torej, v
               Slovenj Gradcu, Postojni in Krškem. Morda ob tej priložnosti nek razmislek
               ministrstvu, da ta, v prejšnjem mandatu pripravljen projekt, obrne v drugo smer
               oziroma da neko vzvratno idejo. Če smo ukinjali regijske policijske uprave, smo s to
               reorganizacijo dobili višje stroške in pa manjši učinek, zato morda razmislek, da v
               neki prihodnosti se to nazaj povrne in tako omogočimo tudi delom Slovenije, kjer
               sedaj v bistvu opažamo porast kriminala, manjše število policistov, da se to delo
               tudi tam nazaj okrepi.</p>
               <p>Morda je bilo danes zelo malo govora glede te podhranjenosti policije z opremo. Že
               pogled na avtomobilski park pri posameznih policijskih postajah daje občutek, da je
               zanemarjanje policije oziroma njihovega dela v preteklosti šla v napačno smer, tako
               da se morajo policisti večkrat bolj ukvarjati s svojo varnostjo kot pa varnostjo
               ostalih udeležencev, kajti njihov vozni park je zelo dotrajan. Verjamem, da sedaj ni
               najboljši čas za razmislek o novih avtomobilih, ampak ko se bo nekoč našel nek
               finančni vir, upam, da bo policija tista, ki bo med prvimi pridobila nova vozila,
               kajti s tem bodo varovali tako sebe kot tudi vse državljane.</p>
               <p>Mislil sem razpravljati tudi o NPU, ampak so kolegi že kar veliko o tem povedali,
               tako da se v to ne bi spuščal.</p>
               <p>Mogoče še dve zadevi. S strani nekaterih razpravljavcev je bilo govora o tej tako
               imenovani policiji znotraj policije, zato me je strah, da se javnosti daje napačen
               vtis. Imam občutek, da bo javnost dobila vtis, da se vračamo v neke svinčene železne
               čase. Jaz moram jasno zanikati; v predlogu zakona tega ni nikjer niti s črko niti z
               vejico omenjeno. Zato so le prazni strahovi.</p>
               <p>Kar sem pa s strani Poslanske skupine SDS rekel že pri prejšnjem zakonu, ponavljam
               tudi pri tem zakonu: če se bo našla kakšna tehtna pripomba tudi v današnji razpravi
               ali pa s pomočjo javnosti in stroke, verjamem, da smo vsi pripravljeni tem strokam
               prisluhniti in v nadaljnjih fazah ta zakon še korigirati oziroma izbrusiti, da bo res
               dobra materija tako za policijo kot tudi za državljane in državljanke. Sam izrekam
               podporo temu zakonu v prvi obravnavi. Hvala.</p>
            </sp>
            <sp xml:id="SDZ6-Redna-07-2012-10-25.sp175">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospod Franc Pukšič. Za njim mag. Tonin in potem mag. Potrata.</p>
            </sp>
            <sp xml:id="SDZ6-Redna-07-2012-10-25.sp176">
               <speaker>FRANC PUKŠIČ (PS SLS):</speaker>
               <p>Hvala lepa, podpredsednica. Kolegice in kolegi, predstavniki, državni sekretar z
               ministrstva!</p>
               <p>Danes je kar pomemben dan in dva pomembna zakona, ki se spreminjata tukaj v Državnem
               zboru, in sicer o nalogah policije, kar je bilo v prejšnji točki, ter ta glede
               organiziranost in o delu policije.</p>
               <p>Prej je eden v razpravi povedal, da je pomembno, da so državljanke in državljani
               počutijo varne in to je naloga policije. Varnost, na katero varnost gledamo? Torej,
               na celotnem področju varni, tako pri svojem lastnem premoženju, varni na delovnem
               mestu, varni v službi in seveda varni pred raznimi malverzacijami, korupcijo,
               klientelizmom, pred vsemi temi nečednimi posli, varni tudi pred odtujitvijo v davčne
               oaze itd.</p>
               <p>Odgovornost ministra. Ja, seveda odgovornost vlade za stanje v državi; odgovornost
               ministra, vsakega na svojem področju in v celoti kot vlade. Za to morajo biti
               razmerja med ministrom in policijo določena tako, da bo lahko stvar tekla v smeri čim
               večjega zagotavljanja varnosti na tem celotnem področju.</p>
               <p>Ali je to bilo do sedaj dovolj dobro ali ne? Očitno ne, ker če bi bilo, potem danes
               ne bi imeli toliko tega kriminala, ki ni v veliki meri niti raziskan, če je raziskan,
               ne najde poti iz tožilstva ali pa ni našel poti iz tožilstva, da bi dobili ovadbe na
               sodišča, kaj šele pravnomočne obsodbe. Mogoče do kakšne prvostopenjske še pride,
               potem pa žal ne naprej.</p>
               <p>Tudi po statističnih podatkih, če pogledamo število opravljenih določenih zadev
               gospodarskega kriminala v letu 2011, 8 tisoč 800, skoraj 9 tisoč, in v letu 2012 za
               prvega pol leta skoraj 7 tisoč 500. Če bo ta trend šel naprej, potem bo bistveno več
               narejeno v letu 2012, intenziteta že s to organizacijo oziroma z zamenjavo ljudi, ker
               vedno je pomembno, kdo je na kakšnem mestu, ne ime določene organizacije.</p>
               <p>S spremembo teh dveh zakonov, tako o nalogah in sedaj o organiziranosti policije, pa
               lahko pričakujemo, da bo razrešenih še več kriminalnih dejanj na vseh področjih, ne
               samo na gospodarskem področju.</p>
               <p>Pomisleke, ki jih imajo nekateri v zvezi z NPU, ki bo sedaj v okviru kriminalistične
               policije – če njihove statistične podatke pogledamo, so bili resnično zelo skromni.
               Pa sicer je to težko kar tako, pavšalno ocenjevati, pa vendar. Toliko, kolikor je
               bilo njih, ki jih je delalo na teh primerih, toliko je bilo narejenih tudi ovadb;
               verjetno je bil to tudi eden od razlogov, zakaj se je minister odločil pripraviti to
               spremembo zakonodaje.</p>
               <p>Sedaj lahko rečemo, da bo na ministrstvu na eni strani torej policija, na drugi
               strani tožilstvo, direktor policije, ki bo nadzoroval celoten segment policije, od
               kriminalistične do vseh ostalih, v tem okviru tudi NPU; na drugi strani tožilstvo.
               Upam in sem prepričan, da bo ta sinergija pripeljala tudi do tega, o čemer mi vsi
               tukaj govorimo, da se mora odvzem nezakonito pridobljenega premoženja začeti izvajati
               – oziroma je, kot so mi povedali, po veljavni zakonodaji, ki jo imamo, skoraj
               nemogoče po Zakonu o kazenskem postopku – in se pričakuje tudi ta sinergija, da bodo
               prišli s spremembo te zakonodaje, da bo to enkrat začelo teči tako, kot je to
               treba.</p>
               <p>Če se spomnite, sem že prejšnji mesec javno, tukaj obema ministroma, tako Pličaniču
               kot Gorenaku, postavil poslansko vprašanje in sem rekel, da bom začel šteti, koliko
               tega premoženja bo odvzetega, in to premoženje, ki bo odvzeto, prodano, naj gre v
               ustvarjanje boljših pogojev v slovenskih bolnišnicah. To sem obljubil, da bom
               naslednje tri leta nad tem bdel in tudi bom. Do danes še en cent tega premoženje ni
               šlo za bolnike v slovenskih bolnišnicah za ustvarjanje boljših pogojev.</p>
               <p>S to spremembo pričakujem, da se bo tudi končalo ukvarjanje s kurjimi tatovi in da se
               bo začelo ukvarjati z bistvi gospodarskega, bančnega, davčnega in tega kriminala, da
               ne bo ostalo tako, kot je. Tam, kjer vlada mafija, so tisti, ki na vrhu, so seveda
               nedotakljivi in si upajo vse. Torej, na vseh nivojih vse narediti, ker jim nihče nič
               ne more. Tam, kjer pa bi naj vladala pravna država – in žal, pri nas tega ni, ker če
               bi bilo, ne bi sedaj bili v takšnem stanju, v taki slabi kondiciji, kot smo –, pa
               mora vsak za svoja dejanja tudi odgovarjati. Ne samo politično odgovarjati, na način,
               da nekateri izginejo s političnega zemljevida te države, ampak tudi za opravljena
               dejanja.</p>
               <p>Seveda bom – ne sicer ob tej priložnosti, ampak zelo hitro – povprašal tudi ministra,
               kaj je z naznanitvijo suma storitve kaznivega dejanja, ki ga je v prejšnjem mandatu
               naredila naša preiskovalna komisija in ga oddala na okrožno državno tožilstvo. Ali je
               ta zadeva že šla naprej ali ne?</p>
               <p>Sam se sicer ne strinjam velikokrat z Gašpar Gašpar Mišičem, tokrat pa se zelo
               strinjam z delom njegove razprave, ko je opozarjal na to, in z nekaterimi, ki so –
               gospod Meh, recimo – govorili, da ne pavšalno, ampak konkretno, o konkretnih zadevah.
               Seveda to ni čisto naša naloga, naša naloga je opozarjati, če pa vendar imamo kakšne
               takšne dokumente, pa je tudi prav, če konkretno opozorimo – ne glede na to barvo, ker
               tu barva ne igra, po mojem igrata samo poštenje in nepoštenje, torej si bil del tega
               koruptivnega sistema ali ne –, kaj se tukaj dogaja.</p>
               <p>Naše ministre bom zelo hitro povprašal, ali so že napisane ovadbe, ko sem izpred
               enega leta prebral, da je bila davčna preiskava prijave premoženja za neko obdobje
               zaključena. Več kot leto dni je ta dokument – kaj je, kje se stvari nahajajo?
               Skratka, to je bilo delo NPU in je med tistimi, ki ima številko ena, torej samo eno
               takšno ovadbo narejeno in tako dalje. Skratka, z ministrstvom se strinjam, da so te
               spremembe zakonodaje tukaj in vsi, tako poslanci kot državljanke in državljani,
               pričakujemo uspešno in hitrejšo delo vseh teh organov. Namreč, tega se je enostavno
               preveč navleklo. Neke takšne konkretne zadeve, ko so preiskave končane, ugotavljajo,
               da je nekdo za več kot dvajsetkratnik – gredo pa številke v milijone evrov –
               poneveril podatke in – o čem govorim, govorim o davčnih podatkih – in se nič ne
               zgodi. Ljudem enostavno zmanjkuje potrpljenja, ker rečejo, da velike ribe ostajajo na
               suhem, ukvarjajo se pa... In velikokrat se je dogajalo, da se je res ukvarjalo s
               kurjimi tatovi.</p>
               <p>Kaj vse se je dogajalo v prejšnjem mandatu in kako neslavno je končala ministrica za
               notranje zadeve, je svoja zgodba, ki pa še zdaleč v slovenskem prostoru ni
               razčiščena, je tudi zgodba okoli bulmastifov, kaj vse se je tam dogajalo, kdo in česa
               vsega ni naredil... O tem smo veliko govorili, ampak ni sedaj to tema. Je pa tema, če
               ta sprememba zakonodaje o organiziranosti in delu policije več ne bo mogla kaj
               takšnega provocirati, da ne bodo odgovorni, bom rekel, politikom. Ker takrat je bilo
               očitno, tako kot je enkrat Rop rekel Jankoviću: "Jaz sem te nastavil in jaz te lahko
               tudi odstavim." Tu je bilo isto, Kresalova je tudi nastavila direktorja policije,
               očitno mu je za zaprtimi vrati tudi povedala, da če ne bo priden in delal po
               navodilih, ga bo potem tudi odstavila. Seveda, to možnost je tudi imela.</p>
               <p>Zato bom ta zakon z veseljem podprl.</p>
            </sp>
            <sp xml:id="SDZ6-Redna-07-2012-10-25.sp177">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Mag. Tonin.</p>
            </sp>
            <sp xml:id="SDZ6-Redna-07-2012-10-25.sp178">
               <speaker>MAG. MATEJ TONIN (PS NSi):</speaker>
               <p>Sam bi se rad v razpravi dotaknil predvsem Nacionalnega preiskovalnega urada in
               njegovega, recimo temu, premeščanja pod okrilje kriminalistične policije.</p>
               <p>Nekateri ste iz tega delali veliko zgodbo, češ do zdaj je bil Nacionalni preiskovalni
               urad samostojen, neodvisen, sam je o vsem odločil, zdaj bo pa neka izpostava
               kriminalistične policije, neka podaljšana roka ministra, celo tako daleč ste šli
               nekateri v pretiravanju. Ampak prav je, da zgodbo pogledamo v celoti in jo tudi
               pošteno predstavimo.</p>
               <p>Vsekakor v slovenskem prostoru Nacionalni preiskovalni urad velja za zelo ugledno
               institucijo. O njem se več ali manj lepo poroča, predstavlja se tudi njihove uspehe
               in podobno. Ampak zelo jasno je treba povedati, da naj bi bili na Nacionalnem
               preiskovalnem uradu zaposleni najbolj usposobljeni kriminalisti in ostali uslužbenci
               in da so ti ljudje tam tudi najbolje plačani. Ključno pri celi stvari pa je, da je po
               sedaj veljavnem zakonu Nacionalni preiskovalni urad sam izbiral, katere primere bo
               obravnaval. Ta možnost se mi pa zdi rahlo nevarna. Zakaj bi se za nek primer odločili
               in zakaj za drugega ne? Ne vem, kakšne kriterije so uporabljali. Lahko so uporabljali
               kriterij, da je določen primer lahko rešljiv. Posledica tega je, da so bili vsi
               primeri, ki so se jih lotili, jih obravnavali, več ali manj uspešni. In na koncu, ko
               so predstavljali svoje rezultate, je bila realizacija zelo velika in uspešna. Ampak,
               če si sami izbirajo, se lahko tudi zgodi, da se pa tistih najbolj perečih in
               najtežjih primerov ravno ne lotijo. Zato ocenjujem, da zdajšnji popravek zakona to
               situacijo definitivno izboljšuje. V ničemer ne jemlje pristojnosti NPU, da še naprej
               dela kvalitetno in neodvisno – ne zmanjšuje plač tistim uslužbencem, če sem zelo
               natančen –, ampak, kar je pa bistveno, omogoča, da Nacionalni preiskovalni urad dobi
               s strani kriminalistične službe, na primer, tudi usmeritev, katerih primerov naj se
               loti. To se mi zdi pa zelo smiselno, še posebej, če v javnosti nastaja občutek in
               vtis, da so majhne ribe vedno prijete, medtem ko velike ribe odplavajo stran v širne
               globine Tihega oceana, če se malo pošalim.</p>
               <p>Skratka, mislim, da je pred nami dobra rešitev, zato v takšnih določilih ne vidim
               popolnoma nič spornega in se mi zdijo celo smiselne, in mislim, da bodo lahko delo
               Nacionalnega preiskovalnega urada okrepile, da bo Nacionalni preiskovalni urad celo
               dobil večjo težo, kar pa je v korist vseh nas.</p>
            </sp>
            <sp xml:id="SDZ6-Redna-07-2012-10-25.sp179">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Mag. Potrata.</p>
            </sp>
            <sp xml:id="SDZ6-Redna-07-2012-10-25.sp180">
               <speaker>MAG. MAJDA POTRATA (PS SD):</speaker>
               <p>Hvala za besedo, gospa podpredsednica.</p>
               <p>V tem času, ki mi je še ostal na voljo, naj samo znova zatrdim, da podpore sklepu o
               primernosti tega zakona s strani Poslanske skupine Socialnih demokratov ta zakon ne
               bo dobil.</p>
               <p>Znova utemeljujem tudi tisto, da smo z današnjim datumom dobili dopis Policijskega
               sindikata Slovenije, da vsaj v dveh elementih zakon ni usklajen s partnerji, so pa to
               tista temeljna določila, ki so bila takrat, konec maja, postavljena kot tista,
               katerih uresničitev je uredila, navidezno uredila, zelo turbulentne razmere med
               ministrom za notranje zadeve oziroma ministrstvom in sindikatom. Gre za pravice
               sindikata, veljavnost pogodbe in podobne zadeve – 88. in 116. člen predlaganega
               zakona sta tista, o katerih govorim.</p>
               <p>V nadaljevanju pa bi kljub vsemu imela še nekaj vprašanj, zaradi tega ker je bilo
               govora ob prejšnjem zakonu o pooblastilih in tudi o delu policije; ta določila, ki so
               zvezana z varovanjem športnih prireditev in drugih oblik množičnega zbiranja
               javnosti.</p>
               <p>10. oktobra je bilo v občilih mogoče zaslediti napoved, da bodo organizatorji morali
               dodatno delo policistov plačati. Policijska ura je predvidena tako od 16 do 27 evrov.
               Ne utegnem sedaj naštevati, katere priložnosti vse so bile naštete. Vem sicer, da,
               recimo, na javnih zbiranjih morajo organizatorji zagotoviti tudi zdravniško varstvo,
               pa morajo tisto posebej plačati. Ampak plačilo policistov do sedaj ni bilo v navadi,
               organizatorji pa zatrjujejo, da jim bo ta dodatni strošek zelo omejil možnosti
               organiziranja množičnih prireditev, pa naj gre za pridobitne ali nepridobitne
               narave.</p>
               <p>Zanima me, ali je usklajen z zainteresirano javnostjo 45. člen, ki v 7. točki prvega
               odstavka določa, da policist ne sme biti član politične stranke in mora o tem izdati
               pisno izjavo. To sprašujem zaradi tega, ker je bila zahteva policistov že večkrat
               posredovana v Državni zbor, ker so šteli to določbo kot kršitev človekovih pravic.
               Torej, te pravice do svobodnega združevanja. Toliko v tem delu. Hvala lepa.</p>
            </sp>
            <sp xml:id="SDZ6-Redna-07-2012-10-25.sp181">
               <speaker>PODPREDSEDNICA ROMANA TOMC:</speaker>
               <p>Hvala.</p>
               <p>Gospod Jože Tanko.</p>
            </sp>
            <sp xml:id="SDZ6-Redna-07-2012-10-25.sp182">
               <speaker>JOŽE TANKO (PS SDS):</speaker>
               <p>Hvala lepa za besedo.</p>
               <p>Mogoče najprej kakšen odgovor tistim, ki ste nam očitali, da je bila ena izmed novel,
               ki je bila vložena v postopek pred tem zakonom, zavrnjena samo zato, ker je šlo za
               napačnega predlagatelja. Rad bi vas opozoril, da smo v tem mandatu sprejeli skoraj
               deset opozicijskih zakonov. Večinoma vse po skrajšanem postopku, to se pravi po
               posebnem postopku. Sprejeli smo tudi zakon enega izmed poslancev, ki prinaša tej
               državi potencialno daleč najhujše, najtežje finančne posledice, to je zakon o TEŠ,
               med drugim. Tako da so ti očitki o tem, da selekcioniramo po tem, ali je predlagatelj
               koalicija ali opozicija, ti očitki ne zdržijo in so nekako privlečeni za lase. So pa
               priročni, to pa moram reči. V tem mandatu smo sprejeli več zakonov prejšnje vlade in
               sedanje opozicije kot cel prejšnji mandat. Samo v tem letu, pa se še ni
               zaključilo.</p>
               <p>Drugo, kar je, je to, da ne selekcioniramo po tem, kdo je predlagatelj, tudi to, da
               je minister Gorenak oba zakona, ki sta v postopku, povzel po prejšnjem predlagatelju,
               po ministrici iz prejšnjega mandata, ki je pač prihajala iz povsem druge politične
               opcije. Drži, da je takrat minister, tedanji poslanec Gorenak, naredil obširno
               analizo rešitev, ki sta jih prinašala tista zakona. Ampak če smo korektni, je v teh
               zakonih marsikaj iz tiste analize vgrajeno v rešitve, ki so v tem zakonu, ki ga imamo
               sedaj pred seboj. Med drugim ste to ugotovili nekateri poslanci iz opozicijskih
               strank. Sem in tja je kakšen člen, ki je podoben ali identičen, večina členov pa je
               ustrezno predelanih in prinašajo pač rešitve, ki so bile v veliki meri skladne s
               pripombami, ki jih je takrat dal poslanec Gorenak, sedaj pa jih je minister Gorenak
               upošteval in vgradil v zakon.</p>
               <p>Mimogrede, ta dva zakona se v prejšnjem mandatu nista končala s končno obravnavo,
               vendar ne zaradi nasprotovanja opozicije, ki je imela približno podobno težo, kot jo
               ima sedanja opozicija v temu mandatu, ampak predvsem zaradi nerodnosti prejšnje
               vladne koalicije, ki ni bila sposobna procesirati teh zakonov in so klavrno
               končali.</p>
               <p>Zdi se mi, da rešitev, ki jo prinaša zakon, kar zadeva imenovanje generalnega
               direktorja policije, je ustrezna. Se pravi, da se postopek na temu delu spreminja in
               po tej rešitvi ne bomo več imeli direktorja, ki bo osebna izbira konkretnega
               ministra. Mi smo v prejšnjem mandatu, spoštovani kolegi poslanci, ki ste prišli iz
               prejšnjega mandata v ta mandat, v skupini SD ali pa v skupini Pozitivne Slovenije,
               ste specialno spremenili to določbo zakona samo zato, da je bila na konkretno delovno
               mesto generalnega direktorja policije imenovana konkretna oseba. In takrat nihče od
               vas, ki ste prišli sedaj v ta mandat, ni govoril o tem, da gre za politizacijo
               policije, ali za politični pritisk na policijo, ali za politično kadriranje v
               policiji. Kar je zanimivo. Sedaj, ko se ta postopek bistveno spreminja, ko se
               bistveno zmanjšuje vloga ministra v temu postopku, pa kar slišimo, da se poskuša
               uveljaviti nek politični pritisk, neko politično šablono, nek politični model, neko
               politično izbiro na to, kdo bo generalni direktor policije. Mislim, da je to
               pravzaprav slab signal vsem tistim, ki tako razumejo zakon. Če bi naredili pošteno
               analizo rešitev prejšnjega zakona in tega, bi najbrž to bistveno spremembo, bistveno
               razliko zlahka ugotovili.</p>
               <p>Tudi zdi se mi smiselno, da se spreminjajo določbe o tem, kakšne so pristojnosti
               oziroma naloge in kako izvaja naloge Nacionalni preiskovalni urad. Tudi ta rešitev,
               da je Nacionalni preiskovalni urad do sedaj sam izbiral, kaj bo preiskoval, oziroma
               izbiral, kaj in koga ne bo preiskoval, je morda z vidika neodvisnosti organa dobro.
               Morda je dobro, vendar z vidika kriminala, reševanja kriminala, z vidika, da gre
               tukaj v temu primeru, pri temu uradu za najtežja kriminalna dejanja, pa ni dobro. Če
               bi mi naredili takšno rešitev, ne vem, za policijsko upravo, da bi izbirala, kateri
               prometni prekršek bo sankcionirala in katerega ne, potem bi to še razumel. Ne razumem
               pa tega za najtežja kazniva dejanja, organiziranja kriminala, kriminala belih
               ovratnikov in tako naprej. Tu pa morajo biti postopki dosledni; tu se ne bomo zdaj
               ukvarjali s tem, ali je nekdo vzel eno ali dve pašteti v trgovini, tam bi razumel, da
               bi imeli takšno rešitev. Tukaj se ukvarjamo z drogami, tukaj se ukvarjamo s trgovino
               z belim blagom, tukaj se ukvarjamo s tem, ali je nekdo ukradel podjetje ali ne, ali
               je nekdo opral denar ali ga ni; in rešitve na temu področju in hitrost in kvaliteta
               reševanja postopkov tukaj mora biti na dovolj visoki ravni in predvsem dosledna.</p>
               <p>Kolegi, tudi ne more biti kriterij pravne države, ali je neka država pravna ali ne,
               ali pride Janez Janša vsak ponedeljek na sodišče ali ne; in to celo v primerih, ko mu
               ni potrebno priti na sodišče. Kriterij pravne države je, da pridejo vsi tisti na
               sodišče, ki si to zaslužijo. Vsi tisti, ki si to zaslužijo, tudi gospod Janković,
               tudi tisti, ki so v TEŠ, gospod Meh, ki so še kje drugje in tako naprej. Pač vsi
               tisti, za katere se v preiskavi ugotovi, da je to. Ampak, da pridejo in da so pozvani
               sploh. Ni pa merilo pravne države to, da nekateri postopki ležijo nekje v predalih po
               pet let za neko znano osebo, da bodo skoraj zastarali. To najbrž ni kriterij. To
               najbrž ni merilo oziroma je merilo in kaže na to, da pravna država ne
               funkcionira.</p>
               <p>Gospa podpredsednica, prosil bi, če gospo Bratušek, ki se tako nevljudno obnaša do
               kolegov poslancev, poskušate umiriti, da bom pač lahko zaključil svojo razpravo. Jaz
               ji nisem dal nobenega pooblastila, da mi kar koli sugerira, da me kar koli usmerja v
               razpravi. Bo vzela besedo takrat, ko bo imela, in to naj stori. Prosil bi za malo
               vljudnosti, kolegica. Prosim za malo vljudnosti.</p>
            </sp>
            <sp xml:id="SDZ6-Redna-07-2012-10-25.sp183">
               <speaker>PODPREDSEDNICA ROMANA TOMC:</speaker>
               <p>Dobro. Kolegica Bratušek!</p>
            </sp>
            <sp xml:id="SDZ6-Redna-07-2012-10-25.sp184">
               <speaker>JOŽE TANKO (PS SDS):</speaker>
               <p>Mislim, da je to problem. Problem še posebej zato, ker ne vem, kaj bi se zgodilo, če
               bi kogar koli izmed nas ustavila policija in bi rekla: "Gospod ta in ta, vi ste
               nekega dne na nekem kraju storil prometni prekršek, za ta prometni prekršek je
               predvidenih tisoč evrov kazni in, recimo, 15 pik. Če takoj priznate, dobite bonus 50
               %!" Kako bi se vi počutili v tej pravni državi, da se vam to zgodi, recimo, na neki
               cesti z obrazložitvijo, ki sem jo sedaj povedal? Kaj se zgodi, če se sproži taki
               podmeni kazenski postopek, vidimo, recimo, na primeru Janše. Pravna država
               funkcionira takrat, kadar se lahko z dokumenti argumentirano začne nek kazenski
               postopek, ne pa z neko domnevo brez dokazov. Tako kot bi, recimo, gospo Kociper
               ustavila policija nekje v Šiški in bi rekla: "Gospa Kociper, nekega dne ste na neki
               cesti prekoračili hitrost za 100 %, za to je predvidena kazen tisoč evrov in 15
               kazenskih pik." Kako bi gospa Kociper reagirala v tej pravni državi? Najbrž zelo
               veselo podpisala nalog in bi bila vsa srečna, da bo dobila 50 % bonus.</p>
               <p>Torej, ko govorimo o pravni državi, pravni varnosti, potem moramo vse meriti z
               enakimi vatli – postopke, prekrške, kazniva dejanja, kriminalna dejanja. Potem moramo
               tudi zagotoviti, da bodo osebe v sorodnih postopkih obravnavane v teh procesih v neki
               primerni časovni dinamiki. Da ne bo takrat, kadar je tožnik uradnik iz
               predsednikovega urada, postopek končan v mesecu in pol ali treh mesecih, ko pa nekdo
               toži nekoga iz predsednikovega urada, pa v štirih letih. To je pravna država. Imamo
               vsi zagotovljeno varnost in zagotovljeno hitrost sojenja, učinkovitost sojenja pod
               enakimi pogoji.</p>
               <p>Upam, da bo ta del zakonodaje, ki se sedaj spreminja, pač omogočil eden korak bližje
               k tej pravni varnosti in pravni državi, predvsem zato, ker ne bo več omogočena
               selekcija, koga in kaj se bo obravnavalo izmed najhujših kriminalnih dejanj, ampak da
               se bo vse obravnavalo izmed teh najhujših preiskovalnih dejanj.</p>
               <p>Glede na to, da imamo sedaj pred seboj samo odločitev o tem, da govorimo o tem, ali
               je zakon primeren za nadaljnjo obravnavo, ocenjujem, da je primer in da se bo
               marsikaj dalo morda še vključiti, kar bo izboljšalo posamične rešitve; tudi glede
               organiziranosti, vsebinskih rešitev, kakšne boljše pozicije kakšnega izmed uradov
               znotraj policije. Hvala lepa.</p>
            </sp>
            <sp xml:id="SDZ6-Redna-07-2012-10-25.sp185">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Še državni sekretar Robert Marolt v imenu predlagatelja.</p>
               <p>Izvolite.</p>
            </sp>
            <sp xml:id="SDZ6-Redna-07-2012-10-25.sp186">
               <speaker>MAG. ROBERT MAROLT:</speaker>
               <p>Hvala za besedo, spoštovana gospa podpredsednica. Spoštovane poslanke, spoštovani
               poslanci!</p>
               <p>Zahvaljujem se vam za to vašo zelo zanimivo razpravo, ki sem jo zelo pozorno
               poslušal. Poskušal bom odgovoriti že kar takoj na nekatera vaša razmišljanja, vaša
               mnenja, vaša vprašanja, ostalo bo pa potem v nadaljnjem zakonodajnem postopku.</p>
               <p>Uvodoma, kar se tiče usklajevanja tega zakona s sindikati. Izpostavljen je bil
               pomislek, češ da zakon v določenih členih ali pa posameznih členih ni usklajen s
               sindikati. Tukaj bi vam, če dovolite, pojasnil, da tako imenovani sporazum med
               policijskima sindikatoma in Vlado Republike Slovenije z dne 30. maja letošnjega leta
               ne določa, da bo policijska zakonodaja oziroma ne določa, da mora biti usklajena. Ta
               sporazum v 18. členu določa, da Vlada Republike Slovenije brez socialnega dialoga in
               iskanja soglasja s sindikati ne bo predlagala teh dveh zakonov.</p>
               <p>Tukaj vam moram takoj pojasniti, da smo s sindikati zelo korektno, zelo profesionalno
               imeli socialni dialog, kar je nesporno tudi razvidno iz stališč policijskih
               sindikatov, ki so javno objavljena na njihovih spletnih straneh, kot tudi iz drugih
               javno dostopnih dokumentov. Socialni dialog je potekal in hkrati je potekalo tudi
               iskanje soglasja. Seveda, iskanje soglasja ne pomeni soglasje oziroma soglasni
               sporazum, ampak prizadevni napor za dosego v čim večji mogoči meri, v čim večjem
               številu členov doseči soglasje. Seveda iskanje soglasja ne pomeni in tudi ni mogoče
               doseči soglasja čisto 100 %, do zadnje pike in do zadnje vejice.</p>
               <p>Izpostavljen je bil Policijski sindikat Slovenije. Res je, da Policijski sindikat
               Slovenije se zadnjega vabila na usklajevanje ni udeležil, seveda smo pa na vse
               njihove pobude in predloge tudi sproti in ažurno odgovarjali. Tako je socialni dialog
               potekal in potekalo je tudi iskanje soglasja. Lahko vam povem tudi konkretno, s
               predstavniki obeh sindikatov so bili izvedeni usklajevalni sestanki že 11. junija ter
               13. in 20. avgusta, tega zadnjega usklajevalnega sestanka 20. avgusta se predstavniki
               Policijskega sindikata Slovenije niso udeležili, medtem ko drugi sindikat ni imel
               nobenih težav in se je udeležil tega sestanka. Tako sta tukaj vlada, ministrstvo v
               celoti opravila svojo nalogo.</p>
               <p>Izpostavljen je bil Nacionalni preiskovalni urad. Dovolite, da vam pojasnim, da drugi
               odstavek 21. člena Zakona o organizaciji in delu policije določa, da je Nacionalni
               preiskovalni urad pri izvajanju svojih nalog avtonomen. S to spremembo se poskuša
               zagotoviti ustrezen organizacijski, zakonodajni, materialni in kadrovski okvir za
               dolgoročno strokovno in učinkovito, predvsem pa operativno avtonomno delovanje
               organov pregona in odkrivanja. Ta predlagana ureditev omogoča vključitev
               strokovnjakov različnih področji v obravnavo primerov v vseh fazah obravnave. Na ta
               način je zagotovljena multidisciplinarnost preiskovanja in samo na ta način se lahko
               zagotovi učinkovito, ažurno in kvalitetno delo.</p>
               <p>Glavni cilj tega urada oziroma takšnega načina dela je specializacija organov za
               odkrivanje in preiskovanje kaznivih dejanj, kar pomeni, da je Nacionalni preiskovalni
               urad specializiran za tista kazniva dejanja, ki so najbolj specifična v Sloveniji,
               zlasti gospodarskega, finančnega, javnofinančnega in kibernetskega kriminala in
               korupcije. Torej s področij, ki najbolj ogrožajo, kot je bilo že izpostavljeno,
               socialno in ekonomsko ureditev in temelji države in sledijo vsem tehnološkim
               novostim. NPU bo z znanji specifičnih strokovnjakov in primerno tehnično in ustrezno
               informacijsko podporo in – kar je zelo pomembno – s permanentnim izobraževanjem in
               usposabljanjem zagotavljal uspešnejše odkrivanje in preiskovanje tovrstne
               kriminalitete.</p>
               <p>Kar se tiče imenovanja direktorja Nacionalnega preiskovalnega urada. Kot je že omenil
               spoštovani gospod predsednik Državnega zbora dr. Gregor Virant, je ta zakon plod in
               rezultat kvalitetnega koalicijskega usklajevanja zakona in številne rešitve v zakonu
               so bile izboljšane z intenzivnim sodelovanjem članov koalicije. Za direktorja
               Nacionalnega preiskovalnega urada se bo popolnoma javno in transparentno vodilo
               postopek in izbralo na javno pregleden način v skladu z Zakonom o javnih uslužbencih.
               Se pravi, bo objavljen javni razpis, postopek bo tekel preko Uradniškega sveta,
               Uradniški svet bo imenoval posebno tričlansko komisijo, posebna tričlanska komisija
               bo opravila izbirni postopek izmed prijavljenih kandidatov in generalni direktor
               policije se bo potem izmed prijavljenih kandidatov odločil, koga bo imenovala za
               direktorja. Torej gre za popolnoma sistemsko ureditev, kot velja za druge najvišje
               položaje na delovna mesta v državni upravi.</p>
               <p>Kar se tiče Nacionalnega preiskovalnega urada, menim, da je to najbolj optimalna
               rešitev, da bo lahko resnično delo potekalo nemoteno, učinkovito in z vsemi
               razpoložljivimi kadrovskimi in finančnimi viri ter z materialnimi sredstvi.</p>
               <p>Tukaj bi še poudaril to, da je v Ministrstvu za notranje zadeve oziroma v policiji
               ustanovljen tudi svet za policijsko pravo in pooblastila, ki je sestavljen iz
               eminentnih notranjih in zunanjih strokovnjakov in obravnava različna strokovna
               vprašanja in dileme s področja uporabe policijskih pooblastil oziroma policijskega
               prava. To je zelo pomembno, ker je bilo tudi to izpostavljeno glede teh pooblastil,
               ki so na novo urejena v tem zakonu oziroma določena pooblastila, ki so bila že sedaj,
               so sedaj ustrezno dodelana.</p>
               <p>Popolnoma se strinjam s predsednikom Državnega zbora, ki je povedal, da po eni strani
               zakonodaja je le zakonska podlaga, ki določa pogoje za delo policije oziroma
               policistov, kriminalistov in drugih zaposlenih, drugo pa je stvar učinkovitega
               vodenja, učinkovite notranje organizacijskega strukture in na koncu učinkovitega dela
               posameznih policistov in kriminalistov.</p>
               <p>Kar se tiče izpostavljenega ciljnega raziskovalnega projekta, bi tukaj poudaril, da
               se ravnokar končuje ta ciljni raziskovalni projekt o merjenju učinkovitosti dela v
               policiji, ki bo v zaključku ponudil optimalen model vodenja in organiziranja dela
               policije na terenu. Tako to bo v bližnji prihodnosti ustrezno sprejeto.</p>
               <p>Kar se tiče še imenovanja generalnega direktorja policije, torej tudi za generalnega
               direktorja policije so določeni v zakonu enaki pogoji kot za druga najvišja položaj
               na uradniška delovna mesta v državni upravi oziroma javnem sektorju. Tukaj zakon
               določa še dodaten pogoj, da ima 15 let delovnih izkušenj, ne kjer koli v državni
               upravi, ampak izključno samo v policiji. Torej, da bo imenovan za generalnega
               direktorja policija in direktorja Nacionalnega preiskovalnega urada izključno samo
               karierni policist.</p>
               <p>Kar se tiče umestitve Nacionalnega preiskovalnega urada, je Nacionalni preiskovalni
               urad zdaj, s tem predlogom zakona, organizacijsko bolj jasno vpet v Upravo
               kriminalistične policije. In še enkrat poudarjam, Nacionalni preiskovalni urad bo pri
               svojem delu popolnoma avtonomen tako kot celotna policija.</p>
               <p>Izpostavljeno je bilo tudi vprašanje o pomožni policiji. Dovolite, da vam tukaj
               pojasnim, da sindikalna svoboda je že ustavna kategorija in že zakon jasno določa,
               kdaj morajo policisti opravljati naloge tudi v času stavke. Torej, imajo policisti že
               v zakonu omejeno pravico do stavke, in je kakršna koli bojazen, da se bo vpoklicevalo
               pomožno policijo, popolnoma odveč.</p>
               <p>Izpostavljene so bile tudi finančne posledice, ki jih prinaša nova policijska
               zakonodaja. Finančne posledice so resnično ovrednotene na 50 tisoč 500 evrov, gre pa
               za izplačilo dnevne odškodnine za poškodovane policiste, do česar policisti do zdaj
               niso bili upravičeni. To je pa tudi ena izmed posledic stavkovnega sporazuma med
               Vlado in policijskima sindikatoma.</p>
               <p>Izpostavljeno je bilo tudi vprašanje ali pomislek, češ da bi morali v člene vnesti
               tudi določene zahteve policijskih sindikatov, ki se nanašajo na plače in druge
               pravice iz delovnopravnega in uslužbenskega razmerja. Tukaj bi poudaril isto, kar je
               povedal že gospoda predsednik Državnega zbora, da s tem zakonom ne rušimo in ne
               moremo rušiti enotnega plačnega sistema, ki velja za cel javni sektor.</p>
               <p>Glede izpostavljenega vprašanja oziroma članstva policistov v politični stranki.
               Tukaj vemo, da že ustava prepoveduje članstvo v političnih strankah, tako za
               policiste kot tudi za poklicne pripadnike obrambnih sil. V zakonu je zdaj jasno
               določena sankcija v 61. členu, in sicer se policistu policijska pooblastila
               odvzamejo, in ne le začasno odvzamejo, kot je bilo prej izpostavljeno. Torej, tukaj
               na novo prepovedujemo članstva v političnih strankah, ker je to ustavna kategorija,
               ampak se samo določa sankcije za kršitve. Hvala zaenkrat.</p>
            </sp>
            <sp xml:id="SDZ6-Redna-07-2012-10-25.sp187">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Ker čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati. Prosim za prijavo,
               vidim, da je interes za razpravo. Odpiram prijavo. Prijava poteka.</p>
               <p>Prijavljeni sta dve poslanki in poslanec.</p>
               <p>Prva ima besedo gospa Maša Kociper.</p>
            </sp>
            <sp xml:id="SDZ6-Redna-07-2012-10-25.sp188">
               <speaker>MAŠA KOCIPER (PS PS):</speaker>
               <p>Hvala lepa, predsedujoča.</p>
               <p>Danes se v razpravi o organiziranosti in delu policije pogovarjamo o izjemno
               pomembnem področju, področju, ki posega v delovanje tako imenovanih represivnih
               organov. Po tej standardni klasifikaciji med represivne organe spadata policija in
               vojska. Vojska v modernem času izgublja na pomenu in ni več tako pomemben faktor tudi
               v političnem kontekstu. Zato je toliko pomembnejša vloga policije.</p>
               <p>Policija ne samo, da zagotavlja varnost in red in tako naprej, ostale naloge, s
               katerimi smo državljani seznanjeni, ampak v nekem sodelovanju s tožilstvom in
               sodstvom lahko tudi zelo celovito in globoko posega v človekove pravice. V
               preteklosti so bila ta razmerja relativno enostavna: na eni strani je bila močna
               država, včasih Cerkev, ki je imela veliko moč in ki je kar v eni osebi obtoževala,
               obsojala in zažigala osebe, ki so kar koli narobe storile ali pa ji niso bile po
               volji. Z razvojem demokracije so se ta razmerja bistveno spremenila in spremenila so
               se tako, da se je odgovornost za posamezna področja in za varovanje človekovih
               pravic, ki jih zagotavljajo ustave in različne konvencije, porazdelila na različne
               organe.</p>
               <p>V Pozitivni Sloveniji se nam zdi, da v ozadju reševanja gospodarske krize poteka
               drugo zelo pomembno dogajanje; dogajanje, ki lahko globoko poseže v temeljne naše
               državnosti in v temelje naše demokracije.</p>
               <p>Nekaj pomembnega se dogaja na področju tako imenovanih represivnih organov in organov
               pregona. Sem, poleg policije, ki jo imenujemo organ odkrivanja, spada zlasti
               tožilstvo, na vrhu te veje je pa seveda sodstvo in tudi tam se pričakujejo zelo
               podobne spremembe, ki smo jim priča doslej.</p>
               <p>Osnovni greh je bil storjen z Zakonom o vladi že takoj na začetku tega mandata, ko je
               eno od področji, ki bi moralo biti po vseh demokratičnih standardih ločeno od organov
               pregona, od organov odkrivanja, prešlo pod Ministrstvo za notranje zadeve. Ker je
               bilo tukaj že veliko povedano in ker imam malo časa, ne bi izgubljala besed.</p>
               <p>Ostaja nam zdaj področje policije, področje sodstva, baje, se tudi namerava
               spreminjati in tudi tam se kažejo podobne tendence.</p>
               <p>Ko smo dobili prvi predlog osnutka zakona o policiji, smo bili v Pozitivni Sloveniji
               zgroženi. Ukinjala se je tričlanska komisija, ki bi naj imenovala direktorja
               policije, pristojnost imenovanja in razreševanja direktorja policije je bila
               prepuščena edino in samo direktorju policije.</p>
               <p>Ukinjale so se pristojnosti Nacionalnega preiskovalnega urada, ki se ga je hotelo
               spustiti na nivo neke organizacijske enote znotraj Direktorata policije, in kar je
               tudi zelo pomembno, kar z enim zamahom, z eno prehodno odločbo je imela ta koalicija
               namen zamenjati vse komandirje in direktorje policijskih postaj, načelnike in tudi
               direktorja notranjih organizacijskih enot policije.</p>
               <p>Ali je bila glasna in učinkovita opozicija razlog, da je do sprememb zakonodaje v
               nadaljevanju prišlo, ali so tukaj pomagali mediji, ali pa je bilo kaj drugega, sploh
               ni pomembno. Zadovoljni smo lahko, da imamo pred seboj zdaj zakon, ki ni več tako
               restriktiven v tem delu in ne predstavlja več takšen korak nazaj, kot je bil
               prejšnji.</p>
               <p>Še vedno pa s tem zakonom nismo zadovoljni. Še vedno nismo zadovoljni s tem, da se
               niža standard pri imenovanju direktorja policije. Prejšnja ureditev je temeljila na
               treh neodvisnih strokovnjakih, ki so lahko tudi zavrnili predlog ministra za notranje
               zadeve za direktorja policije. Sedanja ureditev je nek kompromis, ki imenovanje
               direktorja policije niža na nivo imenovanja nekega drugega uradnika in pripelje v to
               imenovanje Uradniški svet.</p>
               <p>Kar nas pri tem najbolj moti, ni to, kako se bo ta direktor imenoval, ampak s kakšno
               lahkoto bo minister lahko direktorja policije razrešil. Rada bi videla strokovnjaka,
               kariernega policista, ki si bo upal nasprotovati direktorju, ki bo ga nato lahko
               kadar koli razrešil.</p>
               <p>Isto se dogaja tudi pri Nacionalnem preiskovalnem uradu. Tudi tukaj se pristojnosti
               manjšajo, pa šele dve leti je star ta urad. Še možnosti ni imel, da bi začel s
               konkretnim delom!</p>
               <p>Vsi strokovnjaki, pred seboj imam članek, za katerega nimam sedaj časa, gospod dr.
               Meško, dekan Fakultete za varnostne vede, opozarja, da dve leti za delovanje NPU ni
               dovolj in kdor je mislil, da bodo v dveh letih kaj naredili, se je zmotil.</p>
               <p>Prosim, s premislekom sprejmimo to zakonodajo. Hvala lepa.</p>
            </sp>
            <sp xml:id="SDZ6-Redna-07-2012-10-25.sp189">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Besedo ima gospod Janez Vasle, izvolite.</p>
            </sp>
            <sp xml:id="SDZ6-Redna-07-2012-10-25.sp190">
               <speaker>JANEZ VASLE (PS NSi):</speaker>
               <p>Lep pozdrav vsem skupaj!</p>
               <p>Da se še jaz enkrat malo oglasim. Sicer se na organizacijo policije ne razumem
               veliko, posebno na teh zgornjih dveh nivojih, kot je na ravni države, Generalne
               policijske uprave in niti na regijski ravni, ampak se pa srečujem ali pa bi se rad
               češče srečal s policijo na lokalni ravni. Kot najbrž opažate, recimo, mi policista
               nekako v domačih okoljih ne vidimo prav pogosto, da bi bil tako, kot je, recimo,
               angleški policaj, ki je prisoten v neki občinski, krajevni skupnosti, na ulici ga
               poznajo, ga smatrajo kot nekega znance, pozna osebe, pozna problematiko. Tukaj bil bi
               kar pristaš tega, da se ta decentralizacija policije razširi tudi na te lokalne,
               območne policijske postaje. Tudi več sodelovanja bi bilo dobro; ta krepitev
               sodelovanja z lokalnimi skupnostmi recimo. Spomnim se, ko sem bil še občinski
               svetnik, da smo vsaj enkrat letno dobili poročilo komandirja policijske postaje o
               problematiki v posamezni občini, kriminaliteti. To smo dobili vsaj enkrat na leto, če
               je bila pa kakšna potreba, smo pa lahko tudi to zahtevali dodatno. Zdaj ne vem, če je
               to še, ker že nekaj časa tega ne poznam več, ne spremljam več.</p>
               <p>S temi pooblastili, malo razširjenimi, bi kar se strinjal. Tudi v temu primeru, če
               lahko povem malo za nazaj, se lahko strinjam tudi s predlogom tako imenovanega
               Vilfanovega zakona, da ima policija nekaj več po televiziji. Zdaj imamo ta primer s
               temi radarji v Mariboru, ko so se kršilci, tisti, ki so kršili, so se izrazili, kot
               da se jim kršijo človekove pravice. To je kot nek dokaz, kakor da mi še te naše
               države nekako ne priznamo za svoje, da je to še vedno nek tujek, da je še vedno neka
               dediščina iz otomanskih časov, ko je treba to državo prinesti okoli, ogoljufati, se
               ji zlagati in tako naprej. In so to predstavili kot kršenje človekovih pravic. Ko sem
               se zjutraj peljal v Državni zbor, je bila ta četrtkova anketa, ampak mislim, da ti
               poslušalci, ki so to spremljali, so te vandalizme po Mariboru zelo obsojali. Rekel
               bi, da je bila tukaj mogoče narejena napaka, ker tega ne izvaja policija ali neko
               mestno redarstvo, da je bilo to tako imenovano javno-zasebno partnerstvo.</p>
               <p>Nekaj nas, ki smo bolj bele glave, se spomnimo tudi tako imenovane milice v prejšnjih
               časih, kakšen rešpekt je imela. Recimo, ko smo bili študentje, pa se je kje kakšna
               veselica malo preveč razživela in je prišel miličnik takrat naokoli. Ampak to bil je
               možakar v usnjenem suknjiču in je takoj postal mir, ker je imel neka pooblastila in
               je imel neko pripadnost temu krajevnemu delu. Tako bi bilo ta predlog kar za
               podpreti.</p>
               <p>Če se še samo obrnem na pripombe gospe Potrata, mislim okoli tega članstva policista
               v političnih strankah pa vojske... No, gospod Marolt je to pojasnil, da je to
               zapisano v ustavi, ampak sam imam potem en pomislek... Potem, recimo tudi uslužbenci
               ministrstev, ki so stalno prisotni, ko se minister menja, ko se menja državni
               sekretar in tako naprej, da bi potem tudi ti uslužbenci ministrstev ne bi smeli biti
               člani političnih strank ali pa bi bilo treba misliti potem na neko spremembo ustave.
               Toliko bi bilo zaenkrat, hvala lepa.</p>
            </sp>
            <sp xml:id="SDZ6-Redna-07-2012-10-25.sp191">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima mag. Majda Potrata, potem pa je zaprosil za besedo še predstavnik Vlade in
               zaključujemo s to točko.</p>
            </sp>
            <sp xml:id="SDZ6-Redna-07-2012-10-25.sp192">
               <speaker>MAG. MAJDA POTRATA (PS SD):</speaker>
               <p>Hvala za besedo, gospa podpredsednica. Saj bom kar tukaj nadaljevala, kjer je kolega
               Vasle končal.</p>
               <p>Seveda je to ustavna materija, da pripadnik vojske in policije ne smejo biti člani
               političnih strank. Njihovo stališče pa je drugačno. Ampak jaz sem opozorila na to, in
               zanimalo me je, če je to usklajeno, zaradi tega, ker je gospod državni sekretar pa
               opozoril na nasledek. Nasledek je, da je sankcija, če nekdo napačno, krivo izjavo
               zapiše. In to se mi zdi v teh časih, ko smo priča številnim nespoštovanjem dane
               besede, izjave ali česa drugega, zelo pomembno, da je to sedaj zaostritev pravzaprav
               po tistem, ker je določena še sankcija.</p>
               <p>Same razprave o teh dveh zakonih nisem videla kot svoje osebno opredeljevanje do
               policije zaradi tega, ker imam do policije ambivalenten odnos. Po eni strani je to
               represiven organ, po drugi strani mi pa zagotavlja varnost. In ko me je oglobil
               policist za prekršek v prometu, mu tega nisem zamerila, ampak sem štela, da je
               opravil svojo obveznost in me opozoril, da drugič take neumnosti – prehod čez cesto
               zunaj prehoda za pešce – ne smem več narediti. Ampak to je bilo za časa ministra
               Bohinca, tako da boste vedeli, koliko je. In tu bi sedaj nadaljevala.</p>
               <p>Ko gradimo neko zadevo samo na zaupanju, je zelo odvisno od tega znova, s katere
               točke gledamo. Sedaj novega generalnega direktorja policije sploh ne poznam, do si
               njega zaupanja ne morem ustvariti. Sem pa imela možnost v prejšnjem sklicu se kdaj v
               Državnem zboru po službeni dolžnosti srečati s prejšnjim generalnim direktorjem
               policije. Njegovi nastopi mi niso vzbujali nezaupanja in nisem imela občutka, da je
               bilo njegovo delo nestrokovno. Tu gre sedaj za ta problem: kdaj se lahko zanesemo in
               gradimo na občutku in kdaj moramo za to imeti postopke, merila, kriterije, ki ne bodo
               gradili samo na nečem, kar se lahko tudi spreminja, ampak bo veljalo za daljši čas.
               Tako tudi vidim, če govorimo o togosti policije, da je ta togost pravzaprav v tem
               primeru zagotovilo, da se stvari hitro ne spreminjajo, ampak se obravnavajo po neki
               ustaljeni praksi.</p>
               <p>Tisto, kar bi bilo mogoče še v zvezi z izobraževanjem poudariti. Meni se zdi silno
               pomembno izobraževanje, ampak po drugih delih javne uprave smo zelo zarezali v
               sredstva, namenjena za izobraževanje. Zavedam se, da je v policiji situacija
               drugačna. Ker ni sedaj nobene specialne policijske šole na sekundarni ravni, je treba
               zagotavljati doizobraževanja za usposobitev za opravljanje teh nalog in se mi zdi, da
               se temu res ne moremo odreči.</p>
               <p>Bi pa seveda imela malo pomislekov pri dodeljevanjem sredstev, to je v tistem zadnjem
               poglavju za izobraževanje, za raziskovanje in tako naprej, če bi vse gradili samo na
               javnih anketah. Ankete so zelo pogosto odsev trenutnega razpoloženja. Če mene
               vprašate, jaz tudi obsojam zažiganje postavljenih naprav na križiščih v Mariboru. Če
               me pa vprašate, ali soglašam s tem, da jih je 63 v Mariboru treba, da ni bila javnost
               obveščena, da je zelo dvomljivo javno-zasebno partnerstvo pri tem, ko gre 92 % od
               pobrane globe v zasebne roke, imam pa sto in en razlog za to, da temu ukrepu v
               mariborski občini nasprotujem. In vedno so odgovori povezani z vprašanjem. Jaz
               soglašam, da je pri policiji zelo pomembno to, kako se ljudje varne počutijo. Ampak
               to mora biti potem z nekimi jasnejšimi merili biti zvezano, ko to ugotavljamo, ali je
               ta varnost dosežena... <stage xml:id="SDZ6-Redna-07-2012-10-25.stage10">/ izklop mikrofona/</stage></p>
            </sp>
            <sp xml:id="SDZ6-Redna-07-2012-10-25.sp193">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo dajem še predstavniku Vlade gospodu Robertu Maroltu, državnemu sekretarju.</p>
               <p>Izvolite.</p>
            </sp>
            <sp xml:id="SDZ6-Redna-07-2012-10-25.sp194">
               <speaker>MAG. ROBERT MAROLT:</speaker>
               <p>Hvala za besedo, gospa podpredsednica.</p>
               <p>Tukaj bi uvodoma odgovoril še na postavljen dvom ali očitek spoštovanega poslanca
               gospoda Meha. Dejstvo je, da s tem zakonom ne bodo – ni nobene pravne podlage, da bi
               bili zamenjani vsi direktorji policijskih uprav ali komandirji policijskih postaj.
               Tega v zakonu ni, te pravne podlage ni, zato je vsakršen strah v tej smeri popolnoma
               odveč.</p>
               <p>Izpostavljeno je bilo prej tudi vprašanje plačljivosti policijskega dela za javne
               prireditve. Dejstvo je, da je plačljivost policijskega dela za javne prireditve
               določena že sedaj v Zakonu o javnih zbiranjih. Seveda pa ta Predlog zakona o
               organiziranosti in delu policije te določbe še bolj dodatno razčlenjuje, da ne bi
               prihajalo do kakršnih koli dvomov v praksi.</p>
               <p>Glede vloge pomena NPU, Nacionalnega preiskovalnega urada, s tem zakonom se daje
               Nacionalnemu preiskovalnemu uradu še večja vloga, pričakuje se še večja učinkovitost
               in daje se mu večja avtonomnost in odgovornost – izključno samo stroki in ne
               politiki. S tem zakonom se daje torej izključno odgovornost stroki.</p>
               <p>Izpostavljeno je bilo prej tudi vprašanje glede dolgoročnih razvojnih programov. Ta
               je že v pripravi. V tem razvojnem programu je vključen tudi objekt Gotenica, v kateri
               naj bi bil tudi v nadaljevanju tudi v prihodnje namenjen ta objekt oziroma namenjeno
               to območje usposabljanju in izobraževanju policije in posebne policijske enote. Tako
               bo to izobraževanje, usposabljanje tudi naprej potekalo na območju Gotenice.</p>
               <p>Še enkrat bi poudaril, da je sodelovanje, okrepitev sodelovanja z lokalno skupnostjo,
               eden izmed ciljev zakona, zato je temu namenjeno tudi celotno peto poglavje.
               Policijska postaja bo pri pripravi letnega načrta dela sodelovala z lokalnimi
               skupnostmi in vključila tudi prioritete lokalne skupnosti v načrt dela. Dolžna bo,
               kot sem že omenil prej, tudi poročati občinskemu svetu, kar bo izboljšalo oziroma
               dalo podlago za še bolj kvalitetno, bolj učinkovito sodelovanje policije in lokalne
               skupnosti. In še nekaj bi želel poudariti za zaključek: v predlogu zakona je dan tudi
               večji poudarek sodelovanju s civilno družbo.</p>
               <p>Poleg teh dveh zakonov bi samo še nekaj pojasnil, da je Vlada pripravila tudi
               strategijo obravnave gospodarske kriminalitete, ker ste to področje gospodarske
               kriminalitete tekom razprave zelo izpostavili. V tej strategiji obravnave gospodarske
               kriminalitete je podan še poseben poudarek "hitro, učinkovito in ažurno delo vseh
               pristojnih državnih organov". Torej ne samo policije, ampak tudi tožilstva, sodstva
               in predvsem drugih državnih organov, ki sodelujejo pri odkrivanju kaznivih dejanj. V
               okviru tega je pripravljena tudi nova strategija dela policije v skupnosti, ravno s
               poudarkom na odpravljanju varnostne problematike, skupaj z lokalno skupnostjo, in ta
               strategija prinaša merjenje učinkovitosti tudi glede zadovoljstva lokalne skupnosti,
               zadovoljstva ljudi in državljanov z delom policije in občutkom varnosti, kot je
               izpostavil gospod predsednik Državnega zbora.</p>
               <p>Seveda je v tej strategiji dan tudi velik poudarek uvajanju poslanstva poklica
               policista, policistke in v prvi vrsti z ustrezno komunikacijo in promocijo. Poseben
               poudarek se daje v policiji tudi odpravi administrativnih ovir in poenostavitev in
               razbremenitev dela policistov in policistk z nepotrebno birokracijo. Hvala lepa.</p>
            </sp>
            <sp xml:id="SDZ6-Redna-07-2012-10-25.sp195">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali danes v okviru glasovanj, pol ure po
               prekinjeni 17. točki dnevnega reda. S tem prekinjam to točko dnevnega reda.</p>
               <p>
                  <title xml:id="SDZ6-Redna-07-2012-10-25.title4">PREHAJAMO NA 17. TOČKO DNEVNEGA REDA, TO JE NA OBRAVNAVO PREDLOGA RESOLUCIJE O
                  NACIONALNEM PROGRAMU PREPREČEVANJA IN ZATIRANJA KRIMINALITETE ZA OBDOBJE
                  2012–2016.</title>
               </p>
               <p> Predlog resolucije je v obravnavo Državnemu zboru predložila Vlada. Besedo dajem
               predstavniku Vlade za dopolnilno obrazložitev predloga resolucije.</p>
               <p>Mag. Robert Marolt, državni sekretar na Ministrstvu za notranje zadeve.</p>
            </sp>
            <sp xml:id="SDZ6-Redna-07-2012-10-25.sp196">
               <speaker>MAG. ROBERT MAROLT:</speaker>
               <p>Hvala za besedo, spoštovana gospa podpredsednica.</p>
               <p>Po zaključku izvajanja Resolucije o nacionalnem programu preprečevanja in zatiranja
               kriminalitete za obdobje 2007–2011 je medresorska delovna skupina, v kateri je
               sodelovalo 21 predstavnikov ministrstev in predstavnika dveh akademskih institucij,
               pripravila resolucijo za novo obdobje. Z novo resolucijo nadaljujemo prizadevanja za
               ohranjanje že sprejetih zavez in standardov na področju varnostne politike ter
               nadgrajujemo do sedaj veljavno resolucijo.</p>
               <p>Temeljni cilj Resolucije o nacionalnem programu preprečevanja in zatiranja
               kriminalitete za obdobje 2012–2016 je stalno in dolgotrajno zagotavljanje varnosti
               vseh prebivalcev v Sloveniji. Temeljno načelo resolucije temelji na preventivnem
               delovanju in ne na represiji. Izhajajoč iz tega dejstva zato policija ni edini organ,
               ki se ukvarja s področjem kriminalitete, zato so kot nosilci posameznih nalog v
               resoluciji zajeti vsi tisti deležniki, ki lahko na kakršen koli način pomagajo pri
               preprečevanju kriminalitete na posameznih področjih. Resolucija izpostavlja 13
               področij preprečevanja in zatiranja kriminalitete, in sicer področje premoženjske,
               gospodarske, kibernetske in organizirane kriminalitete ter boja proti terorizmu;
               področje prepovedanih drog, mladoletniškega nasilja, nasilja v družini, pomoči žrtvam
               kaznivih dejanj; področje izvrševanja kazenskih sankcij, varovanje okolja in
               preprečevanje okoljske kriminalitete. Poseben poudarek resolucija daje tudi odvzemu
               premoženjske koristi in opredeljuje koncept obveščevalno vodene policijske
               dejavnosti. Ob vseh teh pojavih kriminalitete ne smemo pozabiti tudi na strah pred
               kriminaliteto. Pomembno je, da se ljudje počutijo varne, kar je tudi temeljni cilj te
               resolucije. Za koordinacijo in nadzor nad izvajanjem resolucije je predvidena
               ustanovitev medresorske delovne skupine, ki jo bodo sestavljali strokovnjaki z
               različnih ministrstev in drugih organov, ki delujejo na področju preprečevanja in
               zatiranja kriminalitete. Za izvajanje posameznih nalog iz resolucije niso planirana
               posebna finančna sredstva, temveč se bodo le-ta planirala v okviru programsko
               usmerjenega proračuna za posamezne resorje. Pretežni del sredstev bomo črpali tudi iz
               evropskih skladov. Pri obravnavi predloga resolucije so bili na matičnem odboru
               sprejeti amandmaji, ki so večinoma sledili pripombam Zakonodajno-pravne službe in so
               redakcijske narave. Poleg tega pa je bil na matičnem odboru sprejet tudi amandma
               vsebinske narave, in sicer v poglavju 6.11.4.2 Strategija/program – Spremljanje
               izvajanja Zakona o odvzemu premoženja nezakonitega izvora. Poglavje se je spremenilo
               tako, da se sedaj glasi: Odvzem premoženja nezakonitega izvora. Glavna sprememba je v
               tem, da se do decembra letošnjega leta, torej do konca leta, pripravi analiza
               izvajanja Zakona o odvzemu premoženja nezakonitega izvora, do konca meseca januarja
               naslednje leto pa pripravijo potrebne spremembe zakona s ciljem občutnega povečanja
               učinkovitosti na temu področju.</p>
               <p>Spoštovane poslanke, spoštovani poslanci, predlagam, da sprejmete predmetno
               Resolucijo o nacionalnem programu preprečevanja in zatiranja kriminalitete za obdobje
               2012–2016. Hvala lepa.</p>
            </sp>
            <sp xml:id="SDZ6-Redna-07-2012-10-25.sp197">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Predlog resolucije je obravnaval Odbor za notranje zadeve kot matično delovno telo.
               Za predstavitev poročila odbora dajem besedo predsednici gospe Maši Kociper.</p>
            </sp>
            <sp xml:id="SDZ6-Redna-07-2012-10-25.sp198">
               <speaker>MAŠA KOCIPER (PS PS):</speaker>
               <p>Hvala lepa, predsedujoča.</p>
               <p>Odbor za notranje zadeve je na 5. seji dne 10. 10. 2012 kot matično delovno telo
               obravnaval Predlog resolucije o nacionalnem programu, preprečevanja in zatiranja
               kriminalitete za obdobje 2013–2013, ki ga je Državnemu zboru v obravnavo predložila
               Vlada Republike Slovenije.</p>
               <p>Predstavnica predlagatelja, državna sekretarka na Ministrstvu za notranje zadeve
               gospa Barbara Brezigar, je v dopolnilni obrazložitvi povedala, da je cilji resolucije
               zagotavljanje trajne varnosti na območju Republike Slovenije. Pojasnila je, da je
               premoženjske in gospodarske kriminalitete, aktivnosti na področju organiziranega
               kriminala, boja proti terorizmu, kibernetske kriminalitete, kriminalitete na področju
               prepovedanih drog, mladoletniškega nasilja, nasilja v družini, kriminalitete na
               področju varstva okolja in dejavnosti na področju žrtvam kaznivih dejanj in strahu
               pred kriminaliteto ter obveščevalnih področjih treba ves čas spremljati in
               nadgrajevati. Posebno skrb resolucija namenja izvrševanju kazenskih sankcij ter
               odvzemu premoženjskih koristih, kot je poudaril že gospod državni sekretar. Gospa
               državna sekretarka je še dodala, da je za koordinacijo predloga resolucije določena
               posebna medresorska skupina, izvajanje resolucije pa naj ne bi zahtevalo posebnih
               sredstev, saj so ta že zagotovljena v okviru proračuna.</p>
               <p>Predstavnica Zakonodajno-pravne službe je povedala, da je njihova služba k predlogu
               resolucije podala pripombe nomotehnične narave, ki so ustrezno upoštevane v vloženih
               amandmajih koalicijskih skupin. Na seji odbora je sodeloval tudi predstavnik
               Inštituta za kriminologijo pri Pravni fakulteti dr. Dragan Petrovec. Dejal je, da
               posebnih pomislekov glede resolucije nima, predlagal pa je, da bi bilo v podpoglavju
               6.13 Reševanje kazenskih sankcij bolj smotrno intenzivirati že obstoječe sodelovanje
               med službami ministrstva in ne ustanavljati novo probacijsko službo. Ob koncu je
               opozoril, da bi se moral predlog resolucije bolj opredeliti tudi do odprave
               kontraproduktivnih učinkov programov preprečevanja in zatiranja kriminalitete. Ob tem
               je omenil institut odklonilnega zapora za manjše prekrške, ki je po njegovem mnenju
               ustavno sporen.</p>
               <p>V razpravi je poslanka gospa Majda Potrata podprla pomisleke dr. Petrovca v zvezi z
               uvedbo probacijske službe in odboru predlagala amandma, a ga ta žal ni sprejel.
               Poslanec Poslanske skupine DeSUS pa je opozoril na naraščajoč pojav nasilja nad
               starejšimi osebami v družini.</p>
               <p>Odbor je po opravljeni razpravi o posameznih poglavjih resolucije ter po opravljeni
               razpravi in glasovanju o amandmajih glasoval še o vseh poglavjih predloga resolucije
               skupaj in jih sprejel. Hvala lepa.</p>
            </sp>
            <sp xml:id="SDZ6-Redna-07-2012-10-25.sp199">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Pozitivna Slovenija, gospa Maša Kociper.</p>
            </sp>
            <sp xml:id="SDZ6-Redna-07-2012-10-25.sp200">
               <speaker>MAŠA KOCIPER (PS PS):</speaker>
               <p>Hvala lepa.</p>
               <p>Po tem, ko sem prebrala poročilo Odbora za notranje zadeve, bi pravzaprav nadaljevala
               s tem, kar je začel tudi gospod državni sekretar. Najprej glede resolucije;
               resolucija je seveda dobronamerna, polna številnih dobrih predlogov, ukrepov in
               dobrohotnih ciljev. Žal pa se v Pozitivni Sloveniji sprašujem, ali se nekateri ukrepi
               in cilji ne vlečejo skozi resolucijo že dolga leta, brez da bi sploh dosegli kakršne
               koli učinke v praksi. Tako lahko vsako leto, tudi po tem, ko pregledujemo poročila o
               izvrševanju resolucij, beremo o ciljih, na področjih kot so: povečati medsebojno
               sodelovanje pri odkrivanju, preiskovanju in pregonu gospodarskih kaznivih dejanj,
               zagotoviti konstantno izobraževanje vseh državnih organov, ki se ukvarjajo s
               problematiko gospodarske kriminalitete, izboljšati učinkovitost odkrivanja
               preiskovanja in pregona gospodarske kriminalitete, pospešitev kazenskih postopkov in
               še in še bi lahko naštevali.</p>
               <p>Nosilec strategije in programa za področje gospodarske kriminalitete je po predlogu
               resolucije Vrhovno državno tožilstvo, ki ga je, kot vemo, dolga leta vodila prav
               državna sekretarka pri tej vladi in želeli bi si, da bi mnogi cilji bili izpolnjeni
               že v tem času. Sicer pa v imenu poslanske skupine nekaj razlogov, zakaj ti cilji do
               sedaj še niso bili izpolnjeni.</p>
               <p>Prvo, kar nas moti in na kar neprenehoma opozarjamo, je nenehno spreminjanje
               zakonodaje. Spreminjajo se celo najpomembnejši procesni predpisi, to so tisti
               predpisi, ki opredeljujejo postopke delovanja posameznih organov. Najpomembnejši je v
               tem Zakon o kazenskem postopku. Izjemno kompleksen zakon, ki se spreminja tako
               pogosto, da niti strokovnjaki, tožilci in sodniki ne morejo spremljati teh sprememb
               in se učinkovito potem odzvati na to in jih ponotranjiti ter izvajati v praksi. Šele
               ko nekdo ponotranji zakonodajno spremembo, jo nekaj časa izvaja, res potem ta
               sprememba v praksi zaživi in lahko ima pozitivne učinke.</p>
               <p>Povezano s spreminjanjem zakonodaje na procesnem področju je tudi nenehno
               spreminjanje organizacije. Ena takšnih zadev je prej omenjena sprememba organizacije
               NPU. Če res mislimo resno s tem, ko govorimo, da moramo zajeziti organizirani
               kriminal, gospodarski kriminal in drugo nevarno kriminaliteto, zakaj potem kar naprej
               spreminjamo organizacijo dela teh organov? Tudi s tem posegamo v njihovo možnost in
               moč, da bi učinkovito delovali. Sam državni sekretar gospod Marolt je na seji odbora
               izpostavil, da nekatere rešitve, zlasti tako kompleksne, potrebujejo leto ali več, da
               zaživijo. Ko vaša vlada vedno znova spreminja zakone, ki niti niso veljali leto ali
               dve, se res lahko vprašamo, kakšni so nameni. Povezano s temi spremembami so seveda
               tudi kadrovske menjave; ali je prvo zaradi drugega ali drugo zaradi prvega, tukaj ne
               bom razpravljala in prepuščam presoji vsakega posameznika. Ampak sistem je narejen
               tako, da sistemi, se pravi tožilstvo, policija in sodstvo in tudi organ znotraj njih,
               delujejo v nekem smislu kot zavora in ravnovesje, "check and balances", kot rečejo v
               angleščini. V tem smislu je smiselno, da imajo organi policije, recimo direktor
               policije, nato organi tožilstva, recimo generalni državni tožilec, in organi sodstva
               neke mandate, ki se med seboj delno tudi ne pokrivajo. Sicer prihaja do situacije,
               kakršna je sedaj, da se v vsakem mandatu zamenja ves vodstveni kader na teh organih
               in potem resnično ena politična stranka ali politična struja obvladuje to celotno
               področje delovanja. In to je to, kar včasih resda malo lahkotno rečemo: policijska
               država ali represivna država. Smisel teh raznolikih mandatov, ki so včasih pet,
               včasih šest let, je prav ravno v tej koabitaciji posameznih političnih struj za
               drugo, da je direktor iz enega političnega področja na policiji, tožilec pa iz
               drugega. To omogoča to sodelovanje in sokontrolo. S tem povezan pa je potem tudi
               pogoj za kvalitetno delo.</p>
               <p>Želimo si, da bi vsi ti organi vedno bolj učinkovito delovali, hkrati pa jim
               namenjamo vedno manj denarnih sredstev; tudi drugih, pisarniških in ostalih. Ampak,
               kako naj ljudje, ki želijo delati in ki za katere želimo, da preganjajo najhujše
               kriminalce, ki so varovani, ki jim varujejo po leto in več njihove otroke, dobro in
               učinkovito delajo, če jim nismo za to pripravljeni nameniti niti poštenega plačila?
               Hvala lepa.</p>
            </sp>
            <sp xml:id="SDZ6-Redna-07-2012-10-25.sp201">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Poslanska skupina Slovenske demokratske stranke, gospod Tomaž Lisec.</p>
            </sp>
            <sp xml:id="SDZ6-Redna-07-2012-10-25.sp202">
               <speaker>TOMAŽ LISEC (PS SDS):</speaker>
               <p>Hvala za besedo. Spoštovani, spoštovane!</p>
               <p>Se bom skušal čim bolj držati teme, brez nekih vrednostnih obsodb, kompleksov in
               strahov. Kot je že večkrat omenjeno, je pred nami resolucija, ki govori oziroma daje
               pomemben signal delovanja na tem področju, posebej v luči, da smo le nekaj dni nazaj
               na matičnem odboru obravnavali tudi poročili za leto 2010 in 2011. Cilj oziroma želja
               resolucije je konstantno in dolgotrajno dejansko zagotavljati varnost ljudi v naši
               državi ter na podlagi predlaganih ukrepov v resoluciji, ki je kar obsežna, in vseh
               dejanj, ki jih ta predvideva, posledično doseči tako družbeno stanje, da bi se ljudje
               v naši državi počutili varne.</p>
               <p>V Poslanski skupini SDS nimamo nobenih zadržkov do sprejetja resolucije. Še več!
               Aktivno smo sodelovali pri njeni izboljšavi, predvsem na področju zatiranja
               gospodarskega kriminala in odvzema premoženjske koristi. Gospodarski kriminal očitno
               postaja rakrana naše države in tu je v prvi vrsti potrebna ničelna toleranca.</p>
               <p>Splošni cilji resolucije se sicer lepo berejo, a šele po letu 2016 bomo lahko
               natančno in dokončno vedeli, ali so bili uresničeni. Če bodo, bomo v Sloveniji bolj
               ponosno govorili, da smo resnično pravna država, a za uresničitev teh ciljev smo
               zadolženi vsi. Preprečevanje kriminala je naloga vsakega državljana, seveda ob
               ustrezni pomoči vseh institucij. Tudi poslanci imamo pomembno vlogo. Poleg
               sprejemanja ustrezne zakonodaje na teh posameznih področjih, predvsem pa s svojim
               življenjem lahko damo zgled, da nas o preprečevanju in zatiranju kriminalitete niso
               samo polna usta besed, ampak tudi dejanj. Kot že večkrat omenjeno, kdo se ne bi
               strinjal in ne podpiral cilje, kot so na primer: izboljšati sodelovanje med organi
               odkrivanja in pregona kaznih dejanj, ustvariti okoliščine, v katerih se bodo
               prebivalci lahko počutili bolj varne pred kriminaliteto in bodo bolj zadovoljni z
               delom policije, tožilstev in sodišč, o čemer smo danes razpravljali skoraj že cel
               dan. Kdo se ne bi strinjal, da je naša želja povečati obseg preventivnih dejavnosti
               na področju dela z otroki, mladostniki in družinami? Da je naša želja ustvariti
               razmere, da bodo ljudje lahko bolj zaupali v delovanje pravne države in posebej delu
               organov odkrivanja in pregona kaznivih dejanj, delu kazenskih sodišč in organov za
               izvrševanje sankcij itd. Zato v Poslanski skupini SDS verjamemo, da bo podpora k
               resoluciji soglasna.</p>
               <p>Posebno pozornost bomo tako pri sprejemanju zakonodaje kot tudi ostalih predpisov,
               predvsem pa delovanju v praksi v Poslanski skupini SDS namenili področje obravnave
               gospodarske kriminalitete in korupcijskih kaznivih dejanj, saj je treba vzpostaviti
               take mehanizme, ki bodo sposobni preprečevati, prepoznati in v najkrajšem času tudi
               obravnavati in sankcionirati tudi te nove pojavne oblike, posebej z učinkovitim
               institutom odkrivanja in odvzemanja protipravno pridobljenega premoženja. Z ničelno
               toleranco in učinkovitim izrekom varnostnih ukrepov ter kazenskih sankcij pa je treba
               krepiti prepričanje in zavedanje glede delovanja pravne države. Tukaj verjamemo, da
               bo z novo policijsko zakonodajo predvsem ta naš NPU bolj učinkovit, bolj avtonomen in
               bolj odgovoren, zato od njega pričakujemo nadalje večje uspehe.</p>
               <p>Poleg tega pa v Poslanski skupini SDS podpiramo tudi vse tiste ukrepe in cilje v
               resoluciji, ki se dotikajo predvsem področij mladostniškega nasilja in nasilja v
               družini. To bosta naše vrednote in poleg pravic v zadnjem času skoraj pozabljene
               dolžnosti v vseh segmentih odigrale pomembno vlogo, posebej ker med mladimi oziroma v
               družini in v družbi na splošno še posebej velja: kar se Janezek nauči, to Janez
               zna.</p>
               <p>Skratka, v Poslanski skupini SDS bomo dali soglasno podporo resoluciji. Hvala.</p>
            </sp>
            <sp xml:id="SDZ6-Redna-07-2012-10-25.sp203">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Poslanska skupina Socialnih demokratov, mag. Majda Potrata.</p>
            </sp>
            <sp xml:id="SDZ6-Redna-07-2012-10-25.sp204">
               <speaker>MAG. MAJDA POTRATA (PS SD):</speaker>
               <p>Hvala za besedo, gospa podpredsednica.</p>
               <p>107. člen Poslovnika Državnega zbora definira, kakšna je naloga resolucije oziroma
               nacionalnega programa na posameznih področjih. Naloga je oceniti stanje in določiti
               politiko na posameznih področjih, zato resolucija drugačna kot načelne narave in
               zarisovanja temeljnih usmeritev niti ne more biti. Je pa seveda zelo zanimivo gledati
               potem, kaj govore poročila o izvajanju resolucij. Tudi metodologija priprave
               resolucij je za različna področja več ali manj ustaljena tako, da so področja
               določena, nosilci, ukrepi, kazalniki, in po vsem tem tudi merimo učinkovitost.</p>
               <p>Naključje je hotelo, ali pa tudi ni naključje, da smo zelo blizu skupaj obravnavali
               novo resolucijo 2012–2016 in hkrati tudi poročilo o dveh letih izvajanja prejšnje
               resolucije. Tam bi lahko govorili o tem, da pa slika ni tako več panoramično
               izenačena, kot je v resoluciji, in da se pri izvajanju kaže tudi to, koliko je kdo s
               kakšnega področja bil pripravljen poročati in sporočati, kaj je v resnici uresničeno
               ali ne.</p>
               <p>In prav zaradi tega v zvezi s poročili bi opozorila na dve stvari. Tam se je ob
               poročilih posebej pokazalo, kako umestna je bila pripomba dr. Petrovca v zvezi s
               probacijsko službo. Žal, kot je bilo že povedano, amandma, ki sem ga predlagala, da
               bi bil odprt člen, ni bil sprejet, se pa lahko tu odpira ravno vprašanje smiselnosti
               ustanavljanja neke nove službe, nekega novega telesa, če ima stroka v zvezi s to
               službo, s tako ureditvijo toliko pomislekov.</p>
               <p>Kar zadeva drugo ugotovitev, povezano s poročili, je strah pred kriminaliteto.
               Slišati je bilo, da bi bilo treba celo spodbujati strah pred kriminaliteto. Očitno
               tisti, ki so se tako izrekali, niso prebrali resolucije, ker to poglavje, ki govori o
               strahu pred kriminaliteto, je pravzaprav usmerjeno ravno v zmanjševanje strahu pred
               njo, v spodbujanje preventivnih ukrepov za to, da bi se ljudje v življenju čutili
               varne. To pa je bilo tako ali tako rečeno, da je želja naloge resolucije zagotavljati
               trajno varnost.</p>
               <p>Tudi meritve javnega mnenja, raziskave Eurobarometra kažejo, da štejejo prebivalci
               Evropske unije občutek varnosti za posebej pomembno pridobitev, pa naj gre to za
               druge države ali za državo Slovenijo, zato se mi zdi to še toliko pomembneje, da je v
               tej resoluciji tako jasno zapisano, kako pomembne so naloge in da bi ne glede na
               varčevalne ukrepe bila v letu 2013 tudi izpeljana napovedana raziskava, ki naj bi jo
               opravil Statistični urad Republike Slovenije o tem, o čemer zdaj govorimo, kako se v
               svojih lokalnih okoljih počutimo varne.</p>
               <p>V zvezi s strahom pred kriminaliteto bi rada opozorila še na eno značilnost. Tudi
               viktimizacija žrtev je velik problem, ga pa povezujem s področjem preprečevanja
               nasilja v družini. Zlasti pri nasilju na tej osebni ravni je viktimizacija zelo
               pogosta. Ker v Sloveniji še nismo uspeli recimo do kraja zakonsko regulirati ničelne
               tolerance do nasilnih ravnanj do otrok, do nespoštljivega ravnanja do otrok, se mi
               zdi ta resolucija zelo pomembna, lahko pa ugotavljamo po drugi strani, da je zlasti
               policija v okviru preprečevanja nasilja v družini dosegla opazen napredek.</p>
               <p>Mi jo bomo, kot rečeno, podprli. Hvala.</p>
            </sp>
            <sp xml:id="SDZ6-Redna-07-2012-10-25.sp205">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Poslanska skupina Državljanske liste in gospod Rihard Braniselj.</p>
            </sp>
            <sp xml:id="SDZ6-Redna-07-2012-10-25.sp206">
               <speaker>RIHARD BRANISELJ (PS DL):</speaker>
               <p>Hvala, podpredsednica.</p>
               <p>V razvitih in sodobnih družbah ima varnost zelo pomembno mesto med vrednotami in je
               ena od najpomembnejših pokazateljev kvalitete bivanja oziroma življenja. Čas, v
               katerem je nastajala resolucija o nacionalnem programu preprečevanja in zatiranja
               kriminalitete, ki jo imamo danes pred seboj, in čas, v katerem jo sprejemamo, pa
               varnosti kot dobrini ni najbolj naklonjen. Deloma je to posledica globalne
               gospodarske krize, ki povzroča rast brezposelnosti, ta pa je že sama po sebi eden
               izmed primarnih in najbolj prepoznavnih dejavnikov ogrožanja varnosti, po drugi
               strani pa se že nekaj let srečujemo s porastom tistih pojavnih oblik kaznivih dejanj,
               ki najbolj negativno vplivajo na subjektivno doživljanje varnosti, kot izhaja že iz
               samega teksta resolucije. Predvsem so v porastu kazniva dejanja z elementi nasilja,
               hujše oblike premoženjske kriminalitete, zlorabe prepovedanih drog kot tudi pojavne
               oblike organiziranega kriminala ter gospodarskega kriminala. Predvsem slednja sega in
               tudi spodjeda gospodarske in finančne temelje naše družbe ter med državljane v
               najširši meri ustvarja slabo mnenje in dvom v delovanje pravne države.</p>
               <p>Resolucija omenjene trende upošteva in izpostavljeni problematiki namenja potrebno
               pozornost in težo. Pri tem pravilno izhaja iz ugotovitev, da zagotavljanje varnosti
               ni stvar vsakega posameznika za sebe in ni stvar samo ene državne institucije oziroma
               zgolj policije. Hkrati izhaja iz dejstva, da je za uspešno delo na tem področju
               potrebno in nujno tvorno sodelovanje vseh tistih subjektov, ki se, vsak v svojem
               okviru delokroga, s to problematiko ukvarjajo. Resolucija smelo in ambiciozno določa
               cilje, naloge in nosilce preprečevanja in zatiranja kriminalitete za štiriletno
               obdobje. Resolucijo imamo tukaj in lahko trdimo, da je po vsebini ustrezna in času
               primerna ter aktualna. Celo več, lahko rečemo, da je dobra. Vendar to ni dovolj. Sama
               po sebi ne rešuje še ničesar, je šele izhodišče za vse nosilce nalog, da opravičijo
               svoje poslanstvo in izpolnijo naša pričakovanja.</p>
               <p>Naj le primeroma navedem, da resolucija veliko vsebine namenja boju proti gospodarski
               kriminaliteti, ker je ta prisotna, je v porastu, njeno preiskovanje je zahtevo in je
               nam vsem škodljiva. Za preiskovanje ravno tovrstnih oblik kriminalitete je bil
               nedavno nazaj ustanovljen Nacionalni preiskovalni urad, elitna enota, s specifičnim
               statusom, ki ga ohranja tudi v novi policijski zakonodaji, o kateri je danes že bilo
               govora. Omenjeni urad ima tudi skozi izvajanje resolucije priložnost in obveznost, da
               upraviči svojo ustanovitev in status ter izpolni naša pričakovanja oziroma
               pričakovanja vseh poštenih državljanov Republike Slovenije.</p>
               <p>V Poslanski skupini Državljanske liste bomo na podlagi argumentov s pravkar
               omenjenimi pričakovanji sprejetje te resolucije podprli.</p>
            </sp>
            <sp xml:id="SDZ6-Redna-07-2012-10-25.sp207">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Poslanska skupina Slovenske ljudske stranke in gospa Jasmina Opec.</p>
            </sp>
            <sp xml:id="SDZ6-Redna-07-2012-10-25.sp208">
               <speaker>JASMINA OPEC (PS SLS):</speaker>
               <p>Hvala za besedo.</p>
               <p>Resolucija o nacionalnem programu preprečevanja in zatiranja kriminalitete za obdobje
               2012–2016. Dokument, ki nam na eni strani razgalja stanje naše družbe, na drugi
               strani pa opozarja na tiste segmente, na katere moramo biti še posebej pozorni in ki
               zahtevajo našo poglobljeno obravnavo, in nakazuje naše delovanje, kako se uspešno
               spopasti s težavami, ki obstajajo. Kriminaliteta ni pojav sam zase, njena pojavnost v
               določeni obliki in določenih segmentih je posledica dejstva, da nekje in na določen
               način naša država in družba v širšem smislu ne delujeta, kot bi morali delovati,
               zaradi takšnih ali drugačnih razlogov.</p>
               <p>Spremljanje, analiziranje in obravnavanje različnih oblik kriminalitete skozi
               določeno obdobje predstavlja okvir tistih področij, ki jim bomo v naslednjih štirih
               letih namenili večino svojega prizadevanja ter stremeli k temu, da bomo po koncu
               veljavnosti te resolucije ob sprejemanju nove govorili o uspešnem boju s
               kriminaliteto. Resolucija o nacionalnem programu preprečevanja in zatiranja
               kriminalitete za obdobje 2012–2016 se osredotoča na trinajst perečih področij, katere
               značilnosti lahko strnemo v nekaj stavkih. Zaradi gospodarske krize in manjšega
               razpoložljivega dohodka sta se povečali premoženjska in gospodarska kriminaliteta, ki
               postajata vse bolj nasilni, domiselni, izpeljani v organizirani združbi, velikokrat
               vpeti v mednarodno razsežnost. Kot izredno donosen kriminalni posel so se jima
               pridružile prepovedane droge in kibernetska kriminaliteta. Posebna pozornost bo
               namenjena žrtvam kaznivih dejanj, obveščevalno vodeni policijski dejavnosti in
               izvrševanju kazenskih sankcij ter odvzemu premoženjskih koristi. Ob vsem tem pa ne
               smemo pozabiti na izrazito subjektivni element področja kriminalitete, strahu pred
               samo kriminaliteto.</p>
               <p>Na tem mestu bi se ustavila pri nečem, kar želimo poslanci Slovenske ljudske stranke
               še posebej poudariti. Analize, ki so podlaga za resolucijo, nam ne nakazujejo samo
               posledic dejstva, da smo se znašli v gospodarski in socialni krizi, ampak opozarjajo,
               da smo se znašli tudi v krizi vrednot. V tako globoki krizi vrednot, da se moramo v
               strateškem dokumentu države na področju boja s kriminaliteto soočiti tudi z načrti za
               urejanje in preprečevanje mladoletniškega nasilja, nasilja nad starejšimi in nasilja
               v družini. Gre za zelo občutljiva področja, saj posegajo v najbolj intimne in zasebne
               sfere človekovega življenja, v sfere, kjer naj bi se vsak od nas počutil najbolj
               varnega in najbolj zaščitenega.</p>
               <p>V Poslanski skupini Slovenske ljudske stranke zato poleg učinkovitega pregona
               kriminalitete v resoluciji podpiramo usmeritve k učinkovitejši preventivi. Prepričani
               smo, da je predvsem učinkovita preventivna pozitivna družinska in demografska
               politika države. Kot je zapisano tudi v naši ustavi, je država dolžna sprejemati
               ukrepe, ki pomenijo podporo in vzpostavitev pogojev za starše, da bodo imeli možnost
               poskrbeti in vzgajati svoje otroke in mladino na način, da bodo mladi imeli v svojih
               starših in urejenem družinskem življenju najbolj pomemben prvi in najboljši zgled za
               življenje vrednot, medsebojnega spoštovanja in strpnega reševanja konfliktov.
               Varnost, tako lepa beseda. Toda varnost ni danost kar sama po sebi. Varnost je
               dobrina, za katero se moramo boriti vsak dan znova, vsakdo izmed nas, ne glede na
               položaj, ki ga nekdo zaseda, in ne glede na to, iz katerega konca države prihajamo.
               Globalizacija, žal, poleg pozitivnih prinaša tudi veliko negativnih stvari v naša
               življenja. Samo s skupnimi močmi in iskanjem rešitev za odpravo družbenih vzrokov
               kriminalitete bo naš boj uspešnejši.</p>
               <p>Poslanci Slovenske ljudske stranke se svoje odgovornosti na tem področju zavedamo,
               zato bomo Resolucijo o nacionalnem programu, ki je prvi korak k preprečevanju in
               zatiranju kriminalitete v naslednjem obdobju, podprli. Hvala.</p>
            </sp>
            <sp xml:id="SDZ6-Redna-07-2012-10-25.sp209">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Poslanska skupina Demokratične stranke upokojencev Slovenije in gospod Ivan
               Hršak.</p>
            </sp>
            <sp xml:id="SDZ6-Redna-07-2012-10-25.sp210">
               <speaker>IVAN HRŠAK (PS DeSUS):</speaker>
               <p>Hvala za besedo, spoštovana podpredsednica. Spoštovani državni sekretar, spoštovane
               kolegice in kolegi!</p>
               <p>Predstavil bom stališče Poslanske skupine DeSUS glede Resolucije o nacionalnem
               programu preprečevanja in zatiranja kriminalitete za obdobje 2012–2016. Slovenija je
               relativno varna država, čeprav se po podatkih zadnjega desetletja število
               prijavljenih kriminalnih dejanj povečuje. Vedno večji problem predstavlja predvsem
               povečevanje nasilne kriminalitete, nižanje starostne meje mladoletnih storilcev,
               klasične in nove oblike organiziranega kriminala, sodobne oblike gospodarskih
               kaznivih dejanj in delovanje tujih kriminalnih združb tako preko ozemlja Republike
               Slovenije kot na njem.</p>
               <p>Predlog resolucije, ki je pred nami, stremi k zagotavljanju okoliščin, ki bodo
               prebivalkam in prebivalcem Republike Slovenije zagotovile bivanje in delo v varnem
               okolju ter na ta način omogočile kakovostno življenje. Predlog zajema 13 področij
               preprečevanja in zatiranja kriminalitete, pri čemer v Poslanski skupini DeSUS
               izpostavljamo predvsem področje premoženjske in gospodarske kriminalitete, odvzema
               premoženjske koristi, organiziranega kriminala, varstva okolja, mladoletniškega
               nasilja in nasilja v družini. V Poslanski skupini DeSUS želimo v okviru nasilja v
               družini dodatno opozoriti na nasilje nad starejšimi osebami. Stroka namreč poudarja,
               da gre za resen problem, še posebej v času krize, ko je nasilja nad starejšimi
               dokazano več. Število ljudi, ki so bolj ranljivi in izpostavljeni zlorabam, narašča
               tudi z demografskimi spremembami, saj se število starejše populacije konstantno
               povečuje.</p>
               <p>Na predlog naše poslanske skupine je bilo na Odboru za notranje zadeve dodatno
               vneseno besedilo glede varstva starejših. Menimo, da je prav, da se pozornost namenja
               predvsem otrokom in mladim, vendar pa se moramo ob tem zavedati, da so del ranljive
               kategorije prebivalstva tudi starostniki. Starejši so najpogosteje žrtve nasilja v
               domačem okolju s strani svojih odraslih otrok, zaradi česar se le redko odločajo za
               prijavo in iskanje pomoči. Žrtve pogosto molčijo tudi iz strahu pred maščevanjem in
               institualizacijo ter v želji, da bi vršilca nasilja zaščitile pred posledicami.
               Najbolj razširjena oblika zlorabe v Sloveniji je finančna oziroma ekonomska zloraba.
               Tovrstno zlorabo je utrpela tretjina zlorabljenih starejših oseb. Dobra četrtina je
               utrpela psihično zlorabo, petina pa zanemarjenje. Nasilje nad starejšimi pa se ne
               dogaja le v krogu družine, marveč tudi v institucionalem okolju. Gre za področje
               nasilja nad starejšimi, ki je najmanj raziskano, saj je težko priti do konkretnih
               podatkov. V institucijah prihaja do zlorab tam, kjer je osebje neustrezno in
               pomanjkljivo usposobljeno, kjer se pojavlja prevelika delovna obremenitev,
               pomanjkanje osebja in poklicna izgorelost. Kakršnokoli nasilje pomeni grobo kršenje
               človekovih pravic in zniževanje kakovosti življenja prizadetih oseb. Da bi
               starostnike zaščitili pred nasiljem, je potrebno njihovo ozaveščanje in razumevanje
               pravic, hkrati pa je treba spodbujati njihovo socialno vključenost. Za zmanjšanje
               tveganja nenamerne zlorabe se mora tiste, ki skrbijo za starejše ljudi, zaščititi
               pred preobremenjenostjo, hkrati pa se jim mora zagotoviti tudi ustrezno znanje in
               veščine. Pri reševanju te problematike je ključnega pomena sodelovanje vseh
               strokovnih služb na lokali ravni in tudi sodelovanje med državnimi institucijami in
               prostovoljnimi organizacijami, ki se ukvarjajo s starejšo populacijo.</p>
               <p>Poslanska skupina Demokratične stranke upokojencev Slovenije bo predlog resolucije
               podprla, saj verjamemo, da nadaljuje prizadevanje za ohranjanje že sprejetih zavez in
               standardov na področju varnostne politike Republike Slovenije, opredeljuje ključna
               področja ogrožanja s kriminaliteto, identificira glavne probleme pri omejevanju
               kriminalitete in nakazuje rešitve za njeno učinkovitejše preprečevanje, obravnavanje
               in omejevanje. Prepričani smo, da bo resolucija pripomogla k večji ozaveščenosti o
               nasilju nad starejšimi osebami ter pripravi preventivnih programov, ki bodo temeljili
               na vzpostavljanju medgeneracijskega sožitja, ključnega pri reševanju omenjene
               problematike. Hvala.</p>
            </sp>
            <sp xml:id="SDZ6-Redna-07-2012-10-25.sp211">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Poslanska skupina Nove Slovenije in mag. Matej Tonin.</p>
            </sp>
            <sp xml:id="SDZ6-Redna-07-2012-10-25.sp212">
               <speaker>MAG. MATEJ TONIN (PS NSi):</speaker>
               <p>Kolegice in kolegi!</p>
               <p>Resolucija o programu preprečevanja in zatiranja kriminalitete, ki je pred nami,
               absolutno zarisuje usmeritve, ki naj bi se jih lotila država v prihodnjih mesecih in
               letih. Na nek način je pa tudi dober vodnik nalog, ki jih mora opraviti ta državni
               zbor, da bo sprejel in da bo imel boljšo zakonodajo in bodo ti cilji lahko
               uresničeni.</p>
               <p>Področja, ki se jih ta resolucija dotika, ocenjujemo v Novi Sloveniji, da so prava.
               In če se na nek način dotaknem vsakega posameznega področja. Če se najprej dotaknem
               najbolj perečega področja, bi rad omenil nekaj konkretnih imen. Spregovorim naj
               najprej o gospodarski kriminaliteti. V tem hramu demokracije je bilo ogromno govora o
               tistem slavnem zakonu o odvzemu nezakonito pridobljenega premoženja. Vsi ugotavljamo,
               da je velika težava. Ljudje, naši državljani po številnih občinah spremljajo, kako
               nekateri v dragih avtomobilih, tudi več kot 100 tisoč evrov stanejo, svoje otroke
               vozijo v vrtec, kjer pa imajo brezplačen vrtec. Na prvi pogled se vse zdi relativno
               lahko in hitro ugotovljivo, ampak ko pride do potrebnih zakonskih rešitev, nekako
               stvari obstojijo. Zadeva bi morala biti zelo preprosta. Če se pojavi neko
               nesorazmerje, je jasno potrebna prijava. In tisti, ki je prijavljen, bi moral
               dokazovati in pokazati, na kakšen način je prišel do tega premoženja. Tudi če ta
               stvar zdaj na nek način obstaja, je definitivno neučinkovita, če se vprašamo, koliko
               ljudem je bilo to nezakonito pridobljeno premoženje odvzeto.</p>
               <p>Druga stvar so slavni menedžerski prevzemi. Menedžerji so te prevzeme podjetij več
               ali manj financirali s posojil, vemo, kako so do njih prišli, in pa z raznimi
               nagradami, ki so si jih izplačevali v podjetjih za njihovo uspešno delo tudi po 100
               tisoč, 200 tisoč in več tisoč evrov. In ta posojila so seveda tako ali drugače
               poplačevali z dividendami. Da pa so do visokih dividend prišli, so morali sfrizirati
               bilance podjetij, da so podjetja izkazovala dobre bilance. Kaj hočem povedati in
               zakaj to govorim? Da bi morali v naši zakonodaji tudi bolj natančno opredeliti
               kaznivo dejanje tudi dejanje opustitve. Mi lahko nekaj storimo, lahko pa tudi nekaj
               opustimo. Pri menedžerskih prevzemih se je največkrat izkazalo, da so se določena
               dejanja opustila, namesto da bi se vlagalo v razvoj, se je vlagalo v odkupe,
               dividende in podobno. In to je ena izmed nalog, kako zadeve učinkoviteje rešiti, ki
               jih mora razrešiti tudi ta državni zbor.</p>
               <p>Glede premoženjske kriminalitete. Morda je samo okolje, iz katerega izhajam jaz, pod
               največjim udarom tega, ampak enostavno to, kar se dogaja zdaj na področju kraje
               kovin, po domače povedano na področju kraje žlebov, je nezaslišano. Pa je lahko to za
               koga še tako banalen primer, ampak stvari takšne pač so. In tudi tukaj se marsikomu
               zdijo zadeve relativno enostavne, ko pa pridemo do preprečevanja teh stvari, se pa
               ponovno zaplete. Po naši oceni bi veliko stvari rešili, če bi že zahtevali od tistih
               preprodajalcev kovin, ki jih pretapljajo, dokazilo o izvoru teh kovin, pa bi bilo že
               marsikaj rešenega.</p>
               <p>Nasilje v družini. Žal policija je tukaj največkrat najbolj izpostavljena in
               največkrat nastrada, ampak ni pa njena največja odgovornost. Policija je zgolj zadnji
               stadij, ko že določeni posamezniki padajo pod streli orožja, sekir in še kaj. In
               ključno se nam tukaj zdi, da bi usklajeno delovale in se povezovale vse državne
               institucije.</p>
               <p>Zaključil bi z izvrševanjem kazenskih sankcij. Nesprejemljivo se nam zdi v Novi
               Sloveniji tudi to, da nek zapornik praktično državo danes stane več, kot pa dobi
               zaposleni z minimalno plačo. Resno bi morali začeti razmišljati, kako najti način,
               zdaj se bo slišalo zelo nenavadno, da bi ti zaporniki na nek način sofinancirali
               svoje prestajanje kazni. Hvala lepa.</p>
            </sp>
            <sp xml:id="SDZ6-Redna-07-2012-10-25.sp213">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Končali smo s predstavitvijo stališč poslanskih skupin. K dopolnjenemu predlogu
               resolucije ni bilo vloženih amandmajev. Odločanje o predlogu resolucije bomo v skladu
               s časovnim potekom seje zbora opravili čez trideset minut v okviru glasovanj.</p>
               <p>S tem prekinjam to točko dnevnega reda. Prekinjam tudi 7. sejo zbora, ki jo bomo z
               glasovanji nadaljevali ob 18.45.</p>
            </sp>
            <sp xml:id="SDZ6-Redna-07-2012-10-25.sp214">
               <speaker>PREDSEDNIK DR. GREGOR VIRANT:</speaker>
               <p>Spoštovane kolegice in kolegi!</p>
               <p>Nadaljujemo s prekinjeno sejo. Prehajamo na glasovanja o predlogih odločitev.
               Preverite prosim delovanje glasovalnih naprav. <title xml:id="SDZ6-Redna-07-2012-10-25.title5">Nadaljujemo s prekinjeno 5. točko
                  dnevnega reda, to je z obravnavo Predloga zakona o spremembah in dopolnitvah
                  Zakona o mednarodni zaščiti.</title>
               </p>
               <p>Nadaljujemo z <title xml:id="SDZ6-Redna-07-2012-10-25.title6">drugo obravnavo</title>, z odločanjem o vloženih amandmajih, ki ga
               bomo opravili na podlagi pregleda vloženih amandmajev z dne 24. 10. 2012. Prehajamo
               na odločanje o amandmaju Poslanske skupine Socialnih demokratov k 6. členu.</p>
               <p>Glasujemo. Navzočih je 85 poslank in poslancev, za je glasovalo 35, proti 48.</p>
               <p><stage xml:id="SDZ6-Redna-07-2012-10-25.stage11">(Za je glasovali 35.)</stage> <stage xml:id="SDZ6-Redna-07-2012-10-25.stage12">(Proti 48.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanske skupine Socialnih demokratov k 16. a členu.</p>
               <p>Glasujemo. Navzočih je 85 poslank in poslancev, za je glasovalo 35, proti 48.</p>
               <p><stage xml:id="SDZ6-Redna-07-2012-10-25.stage13">(Za je glasovali 35.)</stage> <stage xml:id="SDZ6-Redna-07-2012-10-25.stage14">(Proti 48.)</stage></p>
               <p>Ugotavljam, da amandma ni sprejet.</p>
               <p>S tem smo končali odločanje o amandmajih in drugo obravnavo zakona.</p>
               <p>Ker noben amandma ni bil sprejet, prehajamo na <title xml:id="SDZ6-Redna-07-2012-10-25.title7">tretjo obravnavo</title> predloga
               zakona. Zakonodajno-pravna služba in Vlada me nista obvestili o kakršnikoli
               neusklajenosti, zato glasujemo o zakonu v celoti.</p>
               <p>Obrazložitve glasu v imenu poslanske skupine. Ali želi kdo obrazložiti svoj glas v
               imenu poslanske skupine? Če ne, potem odpiram prijavo za obrazložitev glasu v svojem
               imenu, torej v vašem imenu, osebnem.</p>
               <p>Gospod Darko Jazbec, izvolite.</p>
            </sp>
            <sp xml:id="SDZ6-Redna-07-2012-10-25.sp215">
               <speaker>DARKO JAZBEC (PS PS):</speaker>
               <p>Hvala lepa za besedo.</p>
               <p>Glasoval bom proti in bom tudi razložil, zakaj. Prej sem poslušal o metodah za
               preverjanje starosti oziroma polnoletnosti. Ta rentgen je daleč od zanesljivosti.
               Prvih 10 let se da to še nekako na kosteh po rentgenski sliki odčitati približno,
               kasneje, tam med 15 in 20 let pa ne. Pa tudi sicer zdravniki načeloma že po Hipokratu
               to ne delamo, če ni v korist pacientov. Od tod tukaj averzija do tega nemških
               zdravnikov in drugih po Evropi. Na sploh nobena od teh metod po znanstvenem principu
               ni natančna. Tudi program za otroke brez spremstva v Evropi natančno pove, da to
               določanje na tak način bi prišlo v poštev šele čisto v zadnji fazi, ko so vse druge
               možnosti izkoriščene. Če že želite upoštevati stroko, kot ste dejali, bi predlagal,
               da se recimo upošteva mnenje sociologov, ki pravijo, da je v Sloveniji pravzaprav
               največja kriza kriza vrednot. Govorimo o dostojanstvu, o vrednoti življenja, o
               humanosti. Gre za isti problem, kot je bilo to poteptano pri zakonu o osebni
               asistenci. Kadar imamo neko skupino ljudi, ki so pomoči potrebni, je to v bistvu
               največje ogledalo in indikator zrelosti neke družbe. Za samopodobo smo odgovorni tudi
               poslanci v Državnem zboru, če te odgovornosti ne čutite, lahko glasujete tudi za.</p>
            </sp>
            <sp xml:id="SDZ6-Redna-07-2012-10-25.sp216">
               <speaker>PREDSEDNIK DR. GREGOR VIRANT:</speaker>
               <p>Mag. Lejla Hercegovac, izvolite. </p>
            </sp>
            <sp xml:id="SDZ6-Redna-07-2012-10-25.sp217">
               <speaker>MAG. LEJLA HERCEGOVAC (PS PS):</speaker>
               <p>Hvala.</p>
               <p>Predlog zakona o spremembah in dopolnitvah Zakona o mednarodni zaščiti ne morem
               podpreti iz dveh razlogov. Prvi razlog je tisti, o čemer je govoril kolega. Pregled
               za določitev starosti mladostnikov je ukrep z neobvezno določbo. Skrbi me plačilo
               tima, ki bo zaradi teh razlogov, ki jih je kolega navedel, zelo visok. In tim bo
               moral poznati antropološke karakteristike mladostnikov, za katere želimo dobiti
               objektiven izvid. Res je, da videz enega iz Afrike, iz Južne Amerike, iz južne
               republike ali pa kakšnih drugih delov, starost na videz je relativna in genetska in
               zunanji videz tudi nista usklajeni. Zato so to zelo zelo relativno objektivne metode
               in je treba biti zelo previden. Drugi razlog je zaradi ukinitve pravice do brezplačne
               pravne pomoči na prvi stopnji. Tega res ne podpiram, res je, da nevladne organizacije
               prevzamejo odgovornost, ampak vemo, koliko časa potrebuje nevladna organizacija, da
               vladi in vladnim uradnikom pokaže ali dokaže, da so ti podatki točni. Hvala.</p>
            </sp>
            <sp xml:id="SDZ6-Redna-07-2012-10-25.sp218">
               <speaker>PREDSEDNIK DR. GREGOR VIRANT:</speaker>
               <p>Besedo ima še gospod Branko Ficko.</p>
            </sp>
            <sp xml:id="SDZ6-Redna-07-2012-10-25.sp219">
               <speaker>BRANKO FICKO (PS PS):</speaker>
               <p>Glasoval bom proti, ker se pri tej spremembi zakona ne dogaja nič drugega, kot pod
               krinko varčevanja se skrivajo cilji vladajoče opcije, predvsem njegovega ožjega dela
               cekaja temačnega princa, ki ekonomsko situacijo zgolj izrabljajo za druge ideološke
               cilje. Se pravi, očistiti je treba vse, kar ni njihovega, kar nima čipa, ki razmišlja
               po načelu vojaškega režima. In se tukaj samo sprašujem, kako dolgo bo še ta buldožer
               deloval s ciljem razbijanja nečesa.</p>
            </sp>
            <sp xml:id="SDZ6-Redna-07-2012-10-25.sp220">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Prehajamo na glasovanje.</p>
               <p>Glasujemo. Navzočih je 86 poslank in poslancev, za je glasovalo 50, proti 34.</p>
               <p><stage xml:id="SDZ6-Redna-07-2012-10-25.stage15">(Za je glasovalo 50.)</stage> <stage xml:id="SDZ6-Redna-07-2012-10-25.stage16">(Proti 34.)</stage></p>
               <p>Zakon je sprejet.</p>
               <p>S tem zaključujem to točko dnevnega reda. <title xml:id="SDZ6-Redna-07-2012-10-25.title8">Nadaljujemo s prekinjeno 11. točko dnevnega reda, to je s prvo obravnavo Predloga zakona o nalogah in
                  pooblastilih policije.</title>
               </p>
               <p>Odločali bomo o naslednjem sklepu: Predlog zakona o nalogah in pooblastilih policije
               je primeren za nadaljnjo obravnavo.</p>
               <p>Glasujemo. Navzočih je 86, za je glasovalo 82 proti 1.</p>
               <p><stage xml:id="SDZ6-Redna-07-2012-10-25.stage17">(Za je glasovalo 50.)</stage> <stage xml:id="SDZ6-Redna-07-2012-10-25.stage18">(Proti 34.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               obravnavo matičnemu delovnem telesu.</p>
               <p>S tem zaključujem to točko dnevnega reda. <title xml:id="SDZ6-Redna-07-2012-10-25.title9">Nadaljujemo z 12. točko dnevnega reda, to je s prvo obravnavo Predloga zakona o organiziranosti
                  in delu v policiji.</title>
               </p>
               <p>Odločali bomo o naslednjem sklepu: Predlog zakona o organiziranosti in delu v
               policiji je primeren za nadaljnjo obravnavo. Obrazložitve glasu.</p>
               <p>V imenu Poslanske skupine Državljanske liste ima besedo gospod Rihard Braniselj.</p>
            </sp>
            <sp xml:id="SDZ6-Redna-07-2012-10-25.sp221">
               <speaker>RIHARD BRANISELJ (PS DL):</speaker>
               <p>Hvala, predsednik.</p>
               <p>Poslanska skupina Državljanske liste bo podprla, da ta zakon nadaljuje svojo
               zakonodajno pot. Gre za dobro osnovo, ki upamo, da bo pripeljala tudi do dobrega
               zakona. V Državljanski listi smo se v usklajevanje glede tega zakona intenzivno
               vključili, prišli smo do rešitev, kot so ta trenutek pred nami. Gre predvsem za
               izboljšanje rešitev glede mandatov komandirjev in načelnikov policijskih uprav. Gre
               za ohranitev samostojnosti in umestitve NPU in pa tudi glede postopka imenovanja
               direktorja policije. Mislimo, da je ta zakon dober zametek za dokončen zakon, ki bo v
               ponos tej državi. Hvala lepa.</p>
            </sp>
            <sp xml:id="SDZ6-Redna-07-2012-10-25.sp222">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Pozitivna Slovenija ima besedo gospa Maša Kociper.</p>
            </sp>
            <sp xml:id="SDZ6-Redna-07-2012-10-25.sp223">
               <speaker>MAŠA KOCIPER (PS PS):</speaker>
               <p>Hvala lepa, predsedujoči.</p>
               <p>V Pozitivni Sloveniji nasprotujemo določenim rešitvam v tem zakonu, ker se nam zdi,
               da odstopajo od uveljavljenih demokratičnih standardov. Te rešitve se na podoben
               način nakazujejo tudi na področju tožilstva in sodstva ter skupaj z obsežnimi
               organizacijskimi spremembami in skupaj s kadrovskimi menjavami, ki tem spremembam
               sledijo, močno rušijo neke ustaljene sisteme zavor in ravnovesij, ki naj bi veljale v
               sodobnih družbah. V tej zvezi bi se naslonila zopet na mnenje strokovnjakov, tudi oni
               so mnenja, da pogosto menjavanje načinov imenovanja direktorjev policije zbuja dvome
               in sume o političnih interesih in političnih povezavah, ki bi lahko bile skrite za
               tem, rušijo pa tudi moč družbe kot takšne, da te sisteme nadzoruje.</p>
               <p>Zato v Pozitivni Sloveniji ponovno opozarjamo, da je bila prejšnja rešitev imenovanja
               direktorja policije zelo korektna. Vsebovala je tri neodvisne strokovnjake, ki so
               lahko slabega kandidata tudi zavrnile. Sedanja rešitev pomeni odstopanje od
               uveljavljenih standardov in je za nas problematična zlasti v delu, ko je direktorja
               policije mogoče zelo,zelo enostavno razrešiti. Če bomo v našo zakonodajo sprejemali
               takšne določbe, ki bodo najvišjim predstavnikom na najvišjih zelo izpostavljenih
               mestih omogočale, da se jih zamenja kar tako po hitrem postopku z zamahom roke, se
               ljudje, ki so uspešni, strokovni in ki bi znali takšne organe dobro voditi, ne bodo
               več odločali za takšna mesta. Isti pomisleki veljajo za spreminjanje na področju
               Nacionalnega preiskovalnega urada. Ta urad deluje še ne dve leti in pričakovati od
               takšnega organa, ki je nastal povsem na novo, rezultate tako hitro, ni korektno.
               Nenehne spremembe tudi temu organu onemogočajo, da bi opravljal svoje delo in da bi
               končno zaživel tudi v praksi.</p>
               <p>V Pozitivni Sloveniji zato tega zakona ne bomo podprli. Hvala lepa.</p>
            </sp>
            <sp xml:id="SDZ6-Redna-07-2012-10-25.sp224">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Še kdo? Ne. Glasujemo o predlogu sklepa, da je predlog zakona primeren za nadaljnjo
               obravnavo.</p>
               <p>Glasujemo. Navzočih je 86 poslank in poslancev, za je glasovalo 53, proti 5.</p>
               <p><stage xml:id="SDZ6-Redna-07-2012-10-25.stage19">(Za je glasovalo 53.)</stage> <stage xml:id="SDZ6-Redna-07-2012-10-25.stage20">(Proti 5.)</stage></p>
               <p>Ugotavljam, da je Državni zbor sprejel sklep, da je zakon primeren za nadaljnjo
               obravnavo. Tako bo predlog zakona dodeljen Odboru za notranje zadeve kot matičnemu
               delovnemu telesu.</p>
               <p>S tem zaključujem to točko dnevnega reda. <title xml:id="SDZ6-Redna-07-2012-10-25.title10">Nadaljujemo prekinjeno 17. točko dnevnega reda, to je Predlog resolucije o nacionalnem programu
                  preprečevanja in zatiranja kriminalitete za obdobje 2012–2016.</title>
               </p>
               <p>Ker amandmaji k dopolnjenemu predlogu resolucije niso bili vloženi, prehajamo na
               odločanje o predlogu resolucije. Zakonodajno-pravna služba in Vlada me nista
               obvestili o kakršnikoli neusklajenosti.</p>
               <p>Obrazložitev glasu ima gospa Maša Kociper v imenu Poslanske skupine Pozitivne
               Slovenije.</p>
            </sp>
            <sp xml:id="SDZ6-Redna-07-2012-10-25.sp225">
               <speaker>MAŠA KOCIPER (PS PS):</speaker>
               <p>Hvala lepa, predsedujoči. Samo kratko pojasnilo v imenu naše poslanske skupine.</p>
               <p>Seveda takšne resolucije ni mogoče ne podpreti. Poslanska skupina Pozitivne Slovenije
               jo bo podprla. Sem pa že ob predstavitvi stališč opozorila, da se nekatere navedbe v
               takšnih resolucijah ponavljajo skozi leta in leta, kako je treba več narediti na
               področju organiziranega kriminala, več na področju gospodarskega kriminala, bolj se
               povezovati, spreminjati zakonodajo, izobraževati kadre. Vse to so napotki, ki se
               vlečejo že od začetka prve resolucije. Poudarjamo, če je kdo pozabil, ta koalicija je
               imela zelo podobno moč in sestavo pred tremi leti, vladali so štiri leta in marsikaj
               od tega bi lahko že naredili. Pa niso in se zdaj delajo, kot da so se šele zdaj
               rodili in bodo zdaj na novo vse popravili. Obžalujemo, da niste več naredili že prej,
               seveda pa resolucijo podpiramo.</p>
            </sp>
            <sp xml:id="SDZ6-Redna-07-2012-10-25.sp226">
               <speaker>PREDSEDNIK DR. GREGOR VIRANT:</speaker>
               <p>Želi še kdo obrazložiti glas? Če ne, prehajamo na glasovanje.</p>
               <p>Glasujemo. Navzočih je 86 poslank in poslancev, za je glasovalo 86.</p>
               <stage xml:id="SDZ6-Redna-07-2012-10-25.stage21">(Za je glasovalo 86.)</stage>
               <p>Ugotavljam, da je resolucija sprejeta.</p>
               <p>Zaključujem to točko dnevnega reda. <title xml:id="SDZ6-Redna-07-2012-10-25.title11">Nadaljujemo prekinjeno 3. točko dnevnega reda, to je Predlog zakona o spremembah in dopolnitvah Zakona o
                  lokalnih volitvah.</title>
               </p>
               <p>Prehajamo na <title xml:id="SDZ6-Redna-07-2012-10-25.title12">tretjo obravnavo</title> predloga zakona.</p>
               <p>V drugi obravnavi amandmaji k dopolnjenemu predlogu zakona niso bili vloženi, zato
               prehajamo na odločanje o predlogu zakona.</p>
               <p>Glasujemo. Navzočih je 86 poslank in poslancev, za je glasovalo 83, proti 1.</p>
               <p><stage xml:id="SDZ6-Redna-07-2012-10-25.stage22">(Za je glasovalo 83.)</stage> <stage xml:id="SDZ6-Redna-07-2012-10-25.stage23">(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title xml:id="SDZ6-Redna-07-2012-10-25.title13">Nadaljujemo prekinjeno 6. točko dnevnega reda, to je tretja obravnava Predloga zakona o spremembah in
                  dopolnitvah Zakona o varstvu pred požarom.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Tudi ni nobene neusklajenosti.</p>
               <p>Glasujemo. Navzočih je 86 poslank in poslancev, za je glasovalo 80, proti 6.</p>
               <p><stage xml:id="SDZ6-Redna-07-2012-10-25.stage24">(Za je glasovalo 80.)</stage> <stage xml:id="SDZ6-Redna-07-2012-10-25.stage25">(Proti 6.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title xml:id="SDZ6-Redna-07-2012-10-25.title14">Nadaljujemo prekinjeno 8. točko dnevnega reda, to je tretja obravnava Predloga zakona o
                  fitofarmacevtskih sredstvih.</title>
               </p>
               <p>V drugi obravnavi k dopolnjenemu predlogu zakona niso bili vloženi amandmaji, zato
               prehajamo na odločanje o predlogu zakona. Ni nobene notranje neusklajenosti.</p>
               <p>Glasujemo. Navzočih je 86 poslank in poslancev, za je glasovalo 86.</p>
               <stage xml:id="SDZ6-Redna-07-2012-10-25.stage26">(Za je glasovalo 86.)</stage>
               <p>Ugotavljam, da je zakon sprejet.</p>
               <p>S tem je ta točka dnevnega reda zaključena. <title xml:id="SDZ6-Redna-07-2012-10-25.title15">Nadaljujemo prekinjeno 10. točko dnevnega reda, to je prva obravnava Predloga zakona o spremembah in
                  dopolnitvah Zakona o visokem šolstvu.</title>
               </p>
               <p>Glasovali bomo o predlogu sklepa, da je Predlog zakona o spremembah in dopolnitvah
               Zakona o visokem šolstvu primeren za nadaljnjo obravnavo. Obrazložitve glasu so
               najprej v imenu poslanske skupine.</p>
               <p>V imenu Poslanske skupine Pozitivna Slovenija ima besedo gospa Tamara Vonta.</p>
            </sp>
            <sp xml:id="SDZ6-Redna-07-2012-10-25.sp227">
               <speaker>TAMARA VONTA (PS PS):</speaker>
               <p>Kratko. Ker smo za ohranitev javnega visokega šolstva in kakovostnih univerz, bo
               Poslanska skupina Pozitivna Slovenija glasovala proti zakonu.</p>
            </sp>
            <sp xml:id="SDZ6-Redna-07-2012-10-25.sp228">
               <speaker>PREDSEDNIK DR. GREGOR VIRANT:</speaker>
               <p>Gospod Mihael Prevc v imenu Poslanske skupine Slovenske ljudske stranke.</p>
            </sp>
            <sp xml:id="SDZ6-Redna-07-2012-10-25.sp229">
               <speaker>MIHAEL PREVC (PS SLS):</speaker>
               <p>Hvala lepa za besedo.</p>
               <p>V Poslanski skupini Slovenske ljudske stranke bomo podprli sklep, da je Predlog
               zakona o spremembam in dopolnitvah Zakona o visokem šolstvu primeren za nadaljnjo
               obravnavo. Kot vemo, ta zakon spreminja sestavo sveta visokošolskih zavodov oziroma
               sestavo sveta NAKVIS na evropsko primerljiv način, podaljšuje roke za akreditacijo
               visokošolskih zavodov in programov, ureja transnacionalno izobraževanje na podlagi
               evropske direktive in prepušča določanje osnovne pedagoške obveznosti visokošolskim
               zavodom. Zdi se nam, da so te novosti tako pomembne, da jih je vendarle treba
               sprejeti.</p>
               <p>Mi smo v včerajšnji razpravi opozarjali, več ali manj smo vsi ugotavljali, da
               situacija v visokošolskem izobraževanju ni rožnata, da je stanje zaskrbljujoče. V
               Slovenski ljudski stranki smo poleg drugega še posebej opozarjali predvsem na problem
               šibke povezave med visokim šolstvom in gospodarstvom in predvsem v zvezi s tem
               neprilagajanje števila študijskih mest glede na potrebe trga dela. Zaradi tega je
               brezposelnost mladih izjemno visoka in mnogi od njih pri nas ne vidijo več nobene
               prihodnosti. Seveda ta zakon ne bo rešil teh številnih problemov in bo minister imel
               še veliko dela na tem področju. Prepričani pa smo, da ta zakon predstavlja majhen
               korak k izboljšanju kakovosti, neodvisnosti in predvsem odgovornosti vseh deležnikov
               v visokem šolstvu.</p>
               <p>V Slovenski ljudski stranki zakon podpiramo. Hvala.</p>
            </sp>
            <sp xml:id="SDZ6-Redna-07-2012-10-25.sp230">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Obrazložitev glasu v imenu Poslanske skupine Slovenske demokratske stranke ima mag.
               Branko Grims.</p>
            </sp>
            <sp xml:id="SDZ6-Redna-07-2012-10-25.sp231">
               <speaker>MAG. BRANKO GRIMS (PS SDS):</speaker>
               <p>V Poslanski skupini Slovenske demokratske stranke bomo zakon podprli. Sprejetje tega
               zakona je v interesu študent in študentov, saj rešuje vprašanja zapletov z
               akreditacijami, kar bi lahko pripeljalo do položaja, ko izdane listine nekaterim, ki
               končajo študij, ne bi bile več veljavne. Zato se s sprejetjem tega zakona mudi.</p>
               <p>Sprejetje tega zakona je tudi v interesu davkoplačevalcev, saj je bil v Sloveniji,
               ker nima dovolj odprt prostor za tujo konkurenco na tem področju, že izrečen opomin s
               strani Evropske komisije. Če se želimo izogniti naslednji stopnji, ki za seboj
               potegne tudi kazni, lahko dnevno kazen v višini cene kakšnega avtomobila srednjega
               razreda, kot je to običajno, je treba ta zakon čim prej sprejeti. S tem bomo tudi
               uskladili naš pravni red z zahtevami Evropske unije.</p>
               <p>Ne nazadnje, sprejetje tega zakona je tudi v interesu institucij, ki jih zadeva, saj
               jim daje več akademske svobode in več odgovornosti. Sedaj bodo rektorji lahko sami
               razporedili število ur med obveznostmi, ki se dotikajo predavanj, pa seveda
               raziskovalnim delom in vsem ostalim, kar obsegajo delovne obveznosti posameznih
               predavateljev na univerzah.</p>
               <p>Sprejetje tega zakona je v razvojnem interesu države Slovenije, saj je povsem jasno,
               da samo odprtost konkurenci na dolgi rok krepi kvaliteto, odpira nove razvojne
               možnosti, sprošča nove ideje in nas pripelje do cilja, ki sem trdno prepričan, si ga
               vsi želimo: da bi kar največ mladih ne samo šlo študirat, ampak dejansko uspešno
               dokončalo študij in pridobilo tisto znanje, s katerim bi lahko uspešno konkurirali
               znotraj meja države Slovenije, znotraj Evropske unije in v globaliziranem svetu na
               svetovnem trgu delovne sile. Samo v tem primeru bodo ti ljudje sposobni bogatiti
               sebe, svoje družine in državo Slovenijo kot celoto. S temi argumenti bomo v Poslanski
               skupini SDS glasovali za to, da je zakon primeren za nadaljnjo obravnavo.</p>
            </sp>
            <sp xml:id="SDZ6-Redna-07-2012-10-25.sp232">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Socialnih demokratov ima besedo mag. Majda Potrata.</p>
            </sp>
            <sp xml:id="SDZ6-Redna-07-2012-10-25.sp233">
               <speaker>MAG. MAJDA POTRATA (PS SD):</speaker>
               <p>Hvala, gospod predsednik.</p>
               <p>Socialni demokrati smo kot opozicijska stranka uporabili vse poslovniško možne poti
               za to, da bi prepričali vladajočo koalicijo in odgovorno ministrstvo, da je Predlog
               zakona o spremembah in dopolnitvah Zakona o visokem šolstvu zakon, ki nima podpore ne
               v zainteresirani javnosti, ne v strokovni javnosti, ne v veliki večini političnega
               prostora. Žal nismo uspeli ne ob Zujfu, ne ob rebalansu proračuna, ne ob nujni seji
               odbora doseči to, da bi politika prisluhnila stroki. Gre za ignoranco in aroganco
               posebne vrste in Socialni demokrati pri trajni poškodovanosti slovenskega
               visokošolskega prostora ne nameravamo sodelovati. Zakon, ki se je pripravljal sprva
               skoraj v ilegali, dva dni za razpravo in je bil najprej po nujnem postopku predviden,
               potem po skrajšanem, nato šele na zahtevo opozicije po rednem postopku, ni v ničemer
               odpravil tistih slabosti, ki so temeljne: neupravičeno in nesorazmerno varčevanje v
               visokem šolstvu in v znanosti, nesorazmerno in neustrezno politično poseganje v
               avtonomnost visokošolskega prostora. In z ničimer ni zagotovljena večja kakovost
               visokega šolstva. Nihče ne govori o tem, da ni v visokem šolstvu moč marsičesa
               izboljšati. Ampak če upoštevamo resolucijo o visokem šolstvu, potem je popolnoma
               jasno, da ima prednost javno visoko šolstvo – brez šolnin, da ima možnost
               sofinanciranja iz javnih sredstev zasebna sfera samo v primerih, ko je to izjemna
               odličnost ali odpravljanje sivih lis, ki jih javna visokošolska sfera ne pokriva. Tu
               pa gre sedaj za spodrezano redno ustrezno financiranje visokega šolstva na tudi v
               svetovnem merilu uveljavljenih univerzah. Mislim seveda zlasti na najstarejšo med
               njimi, to je na ljubljansko, na drugo mariborsko in tudi na primorsko, novogoriška je
               pa tako ali tako v delu zasebna univerza. Nismo tudi preslišali klicev po
               ustanavljanju novih univerz. Hvala.</p>
            </sp>
            <sp xml:id="SDZ6-Redna-07-2012-10-25.sp234">
               <speaker>PREDSEDNIK DR. GREGOR VIRANT:</speaker>
               <p>Glasovali bomo o predlogu sklepa, da je predlog zakona o visokem šolstvu primeren za
               nadaljnjo obravnavo, vendar imamo prej še nekaj obrazložitev glasu individualno.</p>
               <p>Gospa Tamara Vonta, izvolite.</p>
            </sp>
            <sp xml:id="SDZ6-Redna-07-2012-10-25.sp235">
               <speaker>TAMARA VONTA (PS PS):</speaker>
               <p>Hvala lepa.</p>
               <p>Situacija v visokem šolstvu ni rožnata, ker ji ministrstvo jemlje denar, največ od
               vseh postavk. Lestvica kakovosti, ki pa na srečo ni odvisna od koalicije, govori
               svoje, precej drugačno od tistega, kar tukaj govorijo tisti, ki o tem bolj malo vedo.
               O povezavah med visokim šolstvom in gospodarstvom, ki naj jih ne bi bilo, pa bi lahko
               tisti, ki danes najbolj glasno govorijo o tem, poskrbeli za to v vseh letih, ko so
               bili v vladi. Zgodilo se pa ni očitno nič. Kritizirate sami sebe. Opomin Evrope se
               zlorablja za opravičevanje samovolje in nepripravljenosti vlade za dialog, saj v
               ničemer ne določa, kakšne naj bodo spremembe. Še posebej pa ne določa, da naj se
               sprejemajo tako, kot se. Stroka je bila z izjemo samozadostnega ministra in njegovih
               nekaj pomočnikov popolnoma spregledana. Hvala.</p>
            </sp>
            <sp xml:id="SDZ6-Redna-07-2012-10-25.sp236">
               <speaker>PREDSEDNIK DR. GREGOR VIRANT:</speaker>
               <p>Želi še kdo obrazložiti glas? Nekaj interesa je še. Odpiram prijavo. Svoj glas bo
               najprej obrazložil gospod Jožef Kavtičnik.</p>
            </sp>
            <sp xml:id="SDZ6-Redna-07-2012-10-25.sp237">
               <speaker>JOŽEF KAVTIČNIK (PS PS):</speaker>
               <p>Hvala lepa.</p>
               <p>Predloga zakona ne bom podprl, ker takšen, kot je napisan, ni v korist in ni potreben
               visokemu šolstvu. Prej obratno. Sprejetje in način sprejetja tega zakona je samo
               odraz, da vladajoča koalicija ne posluša in ni pripravljena prisluhniti strokovnim
               utemeljitvam ter seveda načinu utemeljevanja, to je akademskemu izražanju. S tem
               zakonom ne bomo reševali nič drugega kot samo politizirali svet NAKVIS, nad katerim
               bo Vlada imela vpliv. S tem bo imela vpliv tudi na akreditacijo programov.</p>
               <p>Zaradi tega seveda ne morem podpreti tega zakona. Hvala.</p>
            </sp>
            <sp xml:id="SDZ6-Redna-07-2012-10-25.sp238">
               <speaker>PREDSEDNIK DR. GREGOR VIRANT:</speaker>
               <p>Gospod Srečko Meh, izvolite.</p>
            </sp>
            <sp xml:id="SDZ6-Redna-07-2012-10-25.sp239">
               <speaker>SREČKO MEH (PS SD):</speaker>
               <p>Tudi sam ne bom podprl tega zakona, pa bi bilo najbrž treba kaj narediti v
               visokošolskem izobraževanju, ampak tako, da bi spoštovali stroko, da bi njih kaj
               vprašali, da bi morda naredili analizo obstoječega stanja. Nihče ni povedal, kaj je
               pa s tistimi visokošolskimi zavodi, ki so bili ustanovljeni pred petimi leti, pred
               šestimi leti, kakšne rezultate imajo. Jaz se seveda bojim, da bomo dobil plačljivo
               visokošolsko izobraževanje, da dostopnost ne bo po sposobnostih ampak po denarju in
               da bomo še povečali razkorak med potrebami in tistim, kar resnično gospodarstvo
               potrebuje. Ne verjamem, da bodo lahko tujci pri nas organizirali tiste izobraževalne
               programe, ki bodo potem dobili zaposlitev tukaj. Kadrovali bodo naše kadre za svoje
               potrebe, to, kar tudi zdaj že delajo na obstoječih univerzah in tudi visokošolskih
               zavodih.</p>
               <p>Vsi so proti, visokošolski profesorji, sindikat, strokovna in ostala javnost, edino
               vlada pravi, da je to v dobro univerz in študentov, pa so vsi ti tudi proti. Ne morem
               tega podpreti.</p>
            </sp>
            <sp xml:id="SDZ6-Redna-07-2012-10-25.sp240">
               <speaker>PREDSEDNIK DR. GREGOR VIRANT:</speaker>
               <p>Gospa Tina Komel, izvolite.</p>
            </sp>
            <sp xml:id="SDZ6-Redna-07-2012-10-25.sp241">
               <speaker>TINA KOMEL (PS PS):</speaker>
               <p>Hvala za besedo.</p>
               <p>Novela bo občutno poslabšala kakovost študija, saj bi se vidno zmanjšala raziskovalna
               konkurenčnost univerz in kakovost slovenskega šolstva. Ob pozornem pregledu in
               analizi novele Zakona o visokem šolstvu sem prišla do zaključka, da je tudi ta zakon
               slab in izjemno škodljiv za visoko šolstvo ter povečuje družbeno neenakost, zato ga
               na žalost nikakor ne morem podpreti. Hvala.</p>
            </sp>
            <sp xml:id="SDZ6-Redna-07-2012-10-25.sp242">
               <speaker>PREDSEDNIK DR. GREGOR VIRANT:</speaker>
               <p>Gospod Gašpar Gašpar Mišič.</p>
            </sp>
            <sp xml:id="SDZ6-Redna-07-2012-10-25.sp243">
               <speaker>GAŠPAR GAŠPAR MIŠIČ (PS PS):</speaker>
               <p>Hvala.</p>
               <p>Spoštovani, prej smo slišali s strani pozicije, da ta zakon podpirajo vse
               inštitucije, pa je žal tukaj bila izrečena ena velika laž, gospod Grims. Najprej bom
               rekel tako. Ker z veliko zaskrbljenostjo ugotavljam, da se danes v Sloveniji soočamo
               z največjo grožnjo naše prihodnosti, to je revnost uma in enoumja, zakona ne bom
               podprl. Bom pa prebral, kar so podpisali in zapisali rektor Univerze v Mariboru prof.
               dr. Daniel Rebolj, rektor Univerze v Ljubljani prof. dr. Stane Pejovnik, predsednik
               Študentske organizacije Slovenije Mitja Urbanc, predsednik sindikata VIR-a Bojan
               Hribar, predsednik Visokošolskega sindikata Marko Marinič, predsednik Neodvisnega
               sindikata dr. Tomaž Sajovic in predsednik SVIZ-a Branimir Štrukelj. Torej:
               "Visokošolska skupnost z veliko zaskrbljenostjo gleda na zadnje dejanje pristojnega
               ministra za izobraževanje, znanost, kulturo in šport na področju visokega šolstva in
               znanosti, s katerimi ruši temeljne učinkovine javnega visokošolskega in
               raziskovalnega sistema ter v imenu nujnih sprememb, ki terjajo hiter odziv, popolnoma
               zanemarja ključne udeležence, poleg zaposlenih na univerzah in študentov predvsem
               predstavnike gospodarstva, državnih in lokalnih inštitucij, kulture, športa in
               ostalih prizadetih. Torej vseh, brez katerih ni prihodnosti vsem nam skupne in edine
               Slovenije."</p>
            </sp>
            <sp xml:id="SDZ6-Redna-07-2012-10-25.sp244">
               <speaker>PREDSEDNIK DR. GREGOR VIRANT:</speaker>
               <p>Gospod Mirko Brulc, izvolite.</p>
            </sp>
            <sp xml:id="SDZ6-Redna-07-2012-10-25.sp245">
               <speaker>MIRKO BRULC (PS SD):</speaker>
               <p>Hvala lepa.</p>
               <p>Naša skrb bi morala biti za javne zavode na vseh področjih, zdravstvu, šolstvu,
               visokem šolstvu, da ne naštevam še naprej. Ampak vsi ti zakoni z majhnimi koraki
               kažejo na to, da želimo doseči to, da kar je javno, mora biti slabo, kar je privat in
               še tuje, pa bo dobro.</p>
               <p>Jaz ne morem podpreti tega zakona tudi iz preprostega razloga, čeprav je bilo rečeno,
               da bodo rektorji imeli več svobode. Ja, dali jim boste, nekje sem slišal, kot da grem
               jaz v trgovino, dobim denar za copate, kupim pa naj si zimske gojzarje. In če si jih
               ne bom kupil, me boste kaznovali z 10 tisoč evri. To je minister včeraj tukaj
               obljubil, da bodo takšne kazni. Saj se delamo norca iz te države. In kdo bo skrbel za
               te javne zavode ob takšnih grožnjah, ki so se zalezle v pore vsega našega
               življenja?</p>
               <p>Tega zakona ne morem podpreti in upam, da ne bo izglasovan in da bomo porabili kar
               nekaj pameti, da pridemo na prave poti. Hvala.</p>
            </sp>
            <sp xml:id="SDZ6-Redna-07-2012-10-25.sp246">
               <speaker>PREDSEDNIK DR. GREGOR VIRANT:</speaker>
               <p>Glasovali bomo o predlogu sklepa, da je Predlog zakona o visokem šolstvu primeren za
               nadaljnjo obravnavo.</p>
               <p>Glasujemo. Navzočih je 85 poslank in poslancev, za je glasovalo 49, proti 34.</p>
               <p><stage xml:id="SDZ6-Redna-07-2012-10-25.stage27">(Za je glasovalo 49.)</stage> <stage xml:id="SDZ6-Redna-07-2012-10-25.stage28">(Proti 34.)</stage></p>
               <p>Ugotavljam, da je Državni zbor predlagani sklep sprejel, zato bo predlog zakona
               dodeljen matičnemu delovnemu telesu, to je Odboru za izobraževanje, znanost, kulturo,
               šport in mladino.</p>
               <p>S tem zaključujem to točko dnevnega reda. <title xml:id="SDZ6-Redna-07-2012-10-25.title16">Nadaljujemo s 
                  prekinjeno 18. točko dnevnega reda, to je z obravnavo Predloga sklepa o soglasju k spremembam in dopolnitvam Pravilnika o
                  pogojih, merilih in postopku za razporeditev sredstev Fundacije za financiranje
                  športnih organizacij v Republiki Sloveniji.</title>
               </p>
               <p>Glasovali bomo o predlogu sklepa, da Državni zbor daje soglasje k spremembam in
               dopolnitvam Pravilnika o pogojih, merilih in postopku za razporeditev sredstev
               Fundacije za financiranje športnih organizacij z dne 20. 9. 2012.</p>
               <p>Glasujemo. Navzočih je 83 poslank in poslancev, za je glasovalo 82, proti nihče.</p>
               <p><stage xml:id="SDZ6-Redna-07-2012-10-25.stage29">(Za je glasovalo 82.)</stage> <stage xml:id="SDZ6-Redna-07-2012-10-25.stage30">(Proti nihče.)</stage></p>
               <p>Ugotavljam, da je soglasje sprejeto.</p>
               <p>Zaključujem točko dnevnega reda.</p>
               <p>Prehajamo na <title xml:id="SDZ6-Redna-07-2012-10-25.title17">13. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN VLADO KRALJEVINE MAROKO O
                  ZNANSTVENEM IN TEHNOLOŠKEM SODELOVANJU.</title>
               </p>
               <p>Predlog zakona je v obravnavo vložila Vlada. Predlog zakona je obravnaval Odbor za
               zunanjo politiko kot matično delovno telo, ki je tudi podal pisno poročilo.</p>
               <p>Prijavljenih k razpravi ni. Matično delovno telo v okviru druge obravnave ni sprejelo
               nobenega amandmaja, zato amandmajev na seji Državnega zbora ni mogoče vlagati.
               Prehajamo na odločanje o predlogu zakona.</p>
               <p>Glasujemo. Navzočih je 85 poslank in poslancev, za je glasovalo 85, proti nihče.</p>
               <p><stage xml:id="SDZ6-Redna-07-2012-10-25.stage31">(Za je glasovalo 85.)</stage> <stage xml:id="SDZ6-Redna-07-2012-10-25.stage32">(Proti nihče.)</stage></p>
               <p>Zakon je sprejet.</p>
               <p>Zaključujem točko dnevnega reda.</p>
               <p>Prehajamo na <title xml:id="SDZ6-Redna-07-2012-10-25.title18">14. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVI ZAKONA O RATIFIKACIJI KONVENCIJE O VROČITVI SODNIH IN ZUNAJSODNIH
                  LISTIN V CIVILNIH ALI GOSPODARSKIH ZADEVAH.</title>
               </p>
               <p>Predlog zakona je v obravnavo Državnemu zboru predložila Vlada. Obravnaval ga je kot
               matično delovno telo Odbor za zunanjo politiko, ki je Državnemu zboru tudi pisno
               poročal. Prijavljenih k razpravi ni. K dopolnjenemu predlogu zakona ni bilo vloženih
               amandmajev, zato zaključujem drugo obravnavo predloga zakona in prehajamo na
               odločanje o predlogu zakona. Zakonodajno-pravna služba in Vlada me nista obvestili o
               kakršnikoli neusklajenosti, tako da lahko glasujemo o predlogu zakona.</p>
               <p>Glasujemo. Navzočih je 83 poslank in poslancev, za je glasovalo 83, proti nihče.</p>
               <p><stage xml:id="SDZ6-Redna-07-2012-10-25.stage33">(Za je glasovalo 83.)</stage> <stage xml:id="SDZ6-Redna-07-2012-10-25.stage34">(Proti nihče.)</stage></p>
               <p>Ugotavljam, da je zakon sprejet.</p>
               <p>Zaključujem točko dnevnega reda.</p>
               <p>Nadaljujemo s <title xml:id="SDZ6-Redna-07-2012-10-25.title19">prekinjeno 19. točko dnevnega reda to so Mandatno-volilne zadeve.</title>
               </p>
               <p>Prehajamo na <title xml:id="SDZ6-Redna-07-2012-10-25.title20">obravnavo Predloga sklepa o razrešitvi člana državne volilne
                  komisije</title>. Predlog sklepa je v obravnavo Državnemu zboru predložila
               Mandatno-volilna komisija. Prijavljenih k razpravi ni, zato prehajamo na odločanje o
               predlogu sklepa, s katerim se dolžnosti člana v Državni volilni komisiji razreši
               gospod Dušan Strnad.</p>
               <p>Glasujemo. Navzočih je 84 poslank in poslancev. Za je glasovalo 83, proti nihče.</p>
               <p><stage xml:id="SDZ6-Redna-07-2012-10-25.stage35">(Za je glasovalo 83.)</stage> <stage xml:id="SDZ6-Redna-07-2012-10-25.stage36">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ6-Redna-07-2012-10-25.title21">Predloga sklepa o imenovanju člana Državne volilne
                  komisije</title>. Predlog sklepa je v obravnavo Državnemu zboru predložila
               Mandatno-volilna komisija. Prijavljenih k razpravi ni, zato prehajamo na odločanje o
               predlogu sklepa, s katerim se za člana Državne volilne komisije imenuje gospod Miha
               Kljun.</p>
               <p>Glasujemo. Navzočih je 85 poslank in poslancev. Za je glasovalo 79, proti nihče.</p>
               <p><stage xml:id="SDZ6-Redna-07-2012-10-25.stage37">(Za je glasovalo 79.)</stage> <stage xml:id="SDZ6-Redna-07-2012-10-25.stage38">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na <title xml:id="SDZ6-Redna-07-2012-10-25.title22">Predlog sklepa o imenovanju članov nadzornega sveta RTV Slovenija</title>. Predlog je predložila Mandatno-volilna komisija. Predstavitev stališč
               poslanskih skupin. Dva sta prijavljena.</p>
               <p>Gospod Jože Tanko v imenu poslanske skupine Slovenske demokratske stranke,
               izvolite.</p>
            </sp>
            <sp xml:id="SDZ6-Redna-07-2012-10-25.sp247">
               <speaker>JOŽE TANKO (PS SDS):</speaker>
               <p>Hvala lepa za besedo.</p>
               <p>Čez nekaj minut bomo odločali o imenovanju nadzornega sveta RTV, potem ko je Državni
               zbor prejšnji mesec razrešil dosedanje člane nadzornega sveta RTV iz kvote Državnega
               zbora.</p>
               <p>Ključni razlog za razrešitev je bil, če povem na kratko, slabo nadziranje zavoda RTV,
               kajti napake v poslovanju so ugotovili Računsko sodišče, neodvisna revizijska hiša
               ABC, kot pooblaščeni revizor, programski svet RTV, torej vsi, ki so pregledovali
               poslovanje zavoda. Računsko sodišče je pri reviziji ugotovilo za 21 milijonov evrov
               napak, to je za petino proračuna zavoda RTV.</p>
               <p>Tisti, ki jim je poverjeno imenovanje nadzornikov, so bili ob teh ugotovitvah dolžni
               reagirati in razrešiti nadzornike, tako kot mora reagirati vsak odgovoren lastnik, ki
               zaupa upravljanje in nadziranje tretjim osebam, kajti vsako odlašanje z neukrepanjem
               posledice samo poveča. Razreševanje starih in imenovanja novih nadzornikov so
               spremljali oziroma spremljajo zanimivi odzivi in tudi najbrž danes v razpravi ne bo
               nič bistveno drugače. Tega, da nekateri branijo neučinkovite nadzornike ali
               upravljavce javnega premoženja na vse pretege, smo navajeni iz prejšnjih mandatov. Tu
               se ni nič in se najbrž ne bo nič spremenilo. V razpravah pa se je očitalo vse mogoče,
               tudi to, da so odločitve Mandatno-volilne komisije in Državnega zbora nezakonite ali
               celo neustavne, kar ne drži in ne zdrži. Nimamo niti ene odločbe ali odločitve
               Ustavnega sodišča, ki bi se kakorkoli nanašala na predčasne spremembe v nadzornem
               svetu ali pa programskem svetu RTV, niti ene, pa so mnogi razpravljavci govorili o
               neustavnosti. Obstajajo pa štiri sodbe Upravnega sodišča na katerega so se pritožili
               štirje razrešeni člani nadzornega sveta RTV, ki jih je nekaj tednov prej iz podobnih
               razlogov kot Državni zbor razrešila Vlada.</p>
               <p>V vsaki od tožb je odločal tričlanski senat sodnikov, ki jim je vsakič predsedoval
               drug sodnik. In tudi sestava senata je bila pravzaprav vsakič drugačna. Pa vendar so
               vsi senati odločili enako, tožbe so zavrgli. Tudi Upravno sodišče, ki je presojalo
               zakonitost, nezakonitosti ni ugotovilo. Trditve o neustavnosti in nezakonitosti ne
               zdržijo, kar pomeni, da sta se ustava in zakon politično zlorabljala za obrambo
               nadzornikov, ki so slabo opravljali delo in tudi slabo branili javni interes. In te
               trditve so primer, kako se lahko zlorabljajo institucije, v tem primeru Ustavno
               sodišče in Upravno sodišče, v obrambi in zaščiti slabih nadzornikov. Vztrajnost
               tistih, ki branijo slabe koncepte ali slabe izvajalce konceptov s tovrstnimi
               zlorabami in interpretacijami, ni presenetljiva. Več ali manj se te metode
               uporabljajo cela desetletja in zato smo tudi zabredli tja, kamor nismo želeli. Tudi
               zato imamo toliko težav pri razreševanju problemov v drugih institucijah, na primer v
               bankah, pri upravljanju z državno srebrnino, pri mnogih službah in družbah v javnem
               sektorju in državni lastnini. Predvsem zato, ker se v nekatere svetosti ne sme
               poseči, če se tako nekje ne odloči. Upamo, da se bo nov nadzorni svet odločno
               spoprijel z odpravo ugotovljenih nepravilnosti, da bo preprečeval nastajanje novih
               nepravilnosti, da bo proti kršiteljem primerno ukrepal in da se bo pristopilo k
               izkoriščanju rezerv in potencialov Radiotelevizije, saj je neverjetno, da kaj takega
               v tako velikem in dolga leta... <stage xml:id="SDZ6-Redna-07-2012-10-25.stage39">/ znak za konec razprave/</stage> sistemu ne bi
               obstajalo.</p>
               <p>V poslanski skupini bomo glasovali za oba sklepa Mandatno-volilne komisije za novo
               sestavno nadzornega sveta RTV. S tem bo pa tudi možno pravočasno pripraviti proračun
               še pred koncem letošnjega leta.</p>
            </sp>
            <sp xml:id="SDZ6-Redna-07-2012-10-25.sp248">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>To je bila predstavitev stališč poslanskih skupin. Sledi razprava poslank in
               poslancev. Gospod Janko Veber, se opravičujem, tudi predstavitev stališča Poslanske
               skupine Socialnih demokratov.</p>
            </sp>
            <sp xml:id="SDZ6-Redna-07-2012-10-25.sp249">
               <speaker>JANKO VEBER (PS SD):</speaker>
               <p>Hvala za besedo.</p>
               <p>Če povem, da ponavadi, ko predstavljam stališče Poslanske skupine Socialnih
               demokratov, začnem tako, da vas vse skupaj lepo pozdravljam v imenu Socialnih
               demokratov. Pri tej točki dnevnega reda tega ne morem storiti, ker smo v Poslanski
               skupini Socialnih demokratov zgroženi nad ravnanjem vladajoče koalicije in tudi
               predsednice Mandatno-volilne komisije kolegice Sonje Ramšak, ki je omogočila, da smo
               v Državnem zboru začeli postopek, ki je nezakonit. To ni postopek, ki ga je začela
               Vlada, ni postopek, ki nam bi ga ne vem kdo narekoval, ampak je postopek, ki ga v
               celoti pelje Državni zbor. Državni zbor kot zakonodajna veja oblasti bi moral biti
               izjemno pozoren na to, da ne krši zakonov ker s tem daje slab zgled prav vsem, od
               katerih zahtevamo, da naj bi spoštovali zakonodajo. Danes smo tudi sprejemali dva
               zakona s področja policije. Tudi tam je zapisano, da naj bi varovali pravno državo.
               Lepo vas prosim, kako naj zahtevamo tudi od policistov, da delujejo v smer, da
               varujejo pravno državo, če pa v Državnem zboru prostodušno vladajoča koalicija začne
               nezakonit postopek razrešitve članov nadzornega sveta Radiotelevizije Slovenija?! To
               ni samo ugotovitev Poslanske skupine Socialnih demokratov. To izhaja tudi iz
               ustavnopravne prakse. To je razvidno tudi iz mnenja Zakonodajno-pravne službe
               Državnega zbora, ki je zelo jasno zapisala v svojem mnenju, da je to, kar počnete pri
               razreševanju nadzornega sveta RTV Slovenija in posledično danes z imenovanjem članov
               nadzornega sveta RTV Slovenija, nezakonito ravnanje vladajoče koalicije. Izjemno slab
               zgled in mislim, da res ni čudno, da tako ugled vlade kot tudi vladajoče koalicije v
               javnosti upada, in mislim, da tudi sicer nimate prav nobenega obraza, da lahko kadar
               koli komur koli očitate, da je ravnal v nasprotju z zakonom, ker je to ravnanje
               povsem jasno takšne narave.</p>
               <p>Glede na postopek, ki poteka v okviru nezakonitega postopka in se nanaša na
               imenovanje članov nadzornega sveta, smo tudi sami predlagali člane, ker bi sicer, če
               ne bi bil imenovan nov nadzorni svet, nastala še dodatna zakonitost, ker
               Radiotelevizija Slovenija ne bi imela organa, ki bi lahko pripravil finančni načrt za
               naslednje leto.</p>
               <p>Tako poskušamo v tem postopku vsaj preprečiti še eno dodatno nezakonito dejanje in
               mogoče tudi s prisotnostjo tako našega člana kot tudi nekaterih drugih članic, ki
               prihajajo iz različnih strank, vendarle onemogočiti, da bi celotno politiko ali pa
               pristojnosti, ki jih ima nadzorni svet, izvajala zgolj in samo vladajoča koalicija,
               za katero vemo, da pravzaprav ni pripravljena prisluhniti niti enemu argumentu, pa
               naj bo utemeljen z ustavnopravno prakso, naj bo utemeljen z mnenjem
               Zakonodajno-pravne službe, naj bo utemeljen z najeminentnejšimi pravnimi strokovnjaki
               v Sloveniji ali pa tudi strokovnjaki na področju financ, gospodarstva. Prav nič ne
               velja ustava oziroma za vladajočo koalicijo pravna država ne obstaja. Obstaja
               koalicijska pogodba za vas in slepo sledenje tistemu, kar je ukazano v tej
               koalicijskih pogodbi.</p>
               <p>To je nesprejemljivo ravnanje in v Poslanski skupini Socialnih demokratov seveda ne
               moremo podpreti takšnega načina imenovanja članov nadzornega sveta RTV Slovenija.
               Hvala.</p>
            </sp>
            <sp xml:id="SDZ6-Redna-07-2012-10-25.sp250">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Končali smo s predstavitvijo stališč poslanskih skupin. Prehajamo na razpravo poslank
               in poslancev. Obveščen sem, da so se štiri kolegice odpovedale razpravi, ne pa tudi
               gospod Jože Tanko. Želite razpravljati?</p>
               <p>Izvolite.</p>
            </sp>
            <sp xml:id="SDZ6-Redna-07-2012-10-25.sp251">
               <speaker>JOŽE TANKO (PS SDS):</speaker>
               <p>Hvala lepa za besedo. Spoštovani kolegi!</p>
               <p>Tukaj se zelo na lahko ponovno govori o neustavnosti predloga ali pa nezakonitosti
               tega predloga. Ustavno sodišče ni do sedaj nikoli presojalo v primeru predčasne
               razrešitve nadzornikov ali članov programskega sveta RTV. Še nikoli. Odločba, na
               katero se sklicujete, je bila izdana leta 1994 in takrat je Ustavno sodišče presojalo
               primer razrešitve tedanjega generalnega direktorja Radiotelevizije Slovenije gospoda
               Žarka Petana in ugotovilo, da je bil razrešen po napačni poti, na nepravilen
               način.</p>
               <p>O razreševanju, predčasni razrešitvi nadzornikov ali članov programskega sveta pa
               judikat Ustavnega sodišča ne obstaja. In tisti, ki govorite o neustavnosti, ste zelo
               korajžni, da tako interpretirate odločbe Ustavnega sodišča. Če nič drugega, bi vsaj
               zaprosili Ustavno sodišče, da bi v tem času, ko se ukvarjamo z razreševanjem
               nadzornikov, izdalo neko navodilo, pravilo, dodatno dopolnilno odločbo ali kar koli.
               Da bi dobili nek dokument Ustavnega sodišča.</p>
               <p>Nevarno je, da se Državni zbor postavlja v vlogo tistega, ki govori o tem, kaj je
               ustavno sporno ali pa ustavno nesporno, ne da bi imel o tem kakršno koli podlago.
               Včeraj je gospa Potrata razpravljala o tem, da Državni zbor ne more biti jezikovno
               razsodišče. Državni zbor tudi ne more biti in nima vloge ustavnega razsodišča, ne
               samo jezikovnega, pa tudi Državni zbor nima vloge sodišča v konkretnih primerih. Ko
               govorite o tem, da so postopki nezakoniti, kolegi, poglejte si, ali pa pridobite si
               odločbe Upravnega sodišča, ko so se štirje razrešeni člani nadzornega sveta RTV
               pritožili na Upravno sodišče. Štirje senati so bili ustanovljeni. Vsak senat je imel
               drugačno sestavo in nihče od senatov v teh postopkih razrešitve ni odločil pozitivno
               v korist tistih, ki so se pritožili. Zavrgli so njihove pritožbe. V tem primeru je
               tudi zelo korajžno, da kdorkoli to interpretira, da je šlo za neko nezakonito
               ravnanje ali dejanje. Mislim, da ni korektno, da poskušamo državni zbor pri izvajanju
               njegove povsem normalne naloge postaviti v neko situacijo, pod neko podmeno
               neustavnosti ali pa nezakonitosti. Državni zbor takrat, kadar je tisti, ki v teh
               zadevah odloča, je tisti, ki mora ravnati ravno tako kot skrben lastnik, kot v drugih
               primerih. In v primeru ugotovitve, da člani, ki jih je Državni zbor imenoval v
               določene organe zavodov, institucij in tako naprej ugotovi, niso opravljali naloge,
               ki jim je bila zaupana, skladno z zakonodajo – in tukaj se spet lahko naslonite na
               ugotovitev Računskega sodišča, ki je ugotovilo velike nepravilnosti, ali pa revizorja
               ali pa drugega organa RTV – potem je Državni zbor najbrž tisti, ki je dolžan ukrepati
               in sprejeti odločitev, ki morda komu ni po godu, ki morda koga prizadene, vendar je
               to edina logična odločitev, če hočemo, da se bo poslovanje javnega zavoda RTV ali pa
               kateregakoli drugega zavoda v kakšnem drugem primeru sploh spremenilo na bolje. In
               tisti, ki branite svoje člane v teh nadzornih svetih, ki ste jih pač imenovali, s
               temi tezami o neustavnosti, nezakonitosti, pač morate to braniti z dejanskimi
               dokumenti in odločbami. To je logično, ne pa z nekimi ad hoc privlečenimi mnenji, ki
               nimajo nobene relevantne teže. Ne moremo govoriti o neustavnosti, če ni presodilo v
               tem konkretnem primeru Ustavno sodišče, ali pa o nezakonitosti, če je sodišče, ki je
               odločalo, pritožbe zavrglo. Meni se zdi, da bi še v marsikaterem drugem primeru, ko
               se ugotovijo določene napake, pomanjkljivosti, slabosti tistih, ki smo jim zaupali
               upravljanje z našim premoženjem ali pa nadziranje tega premoženja, morali postopati
               enako. Ne pa, da se branijo osebe, ki imajo določen politični profil, na vse pretege.
               Samo zato, ker so pač iz neke sredine. Hvala.</p>
            </sp>
            <sp xml:id="SDZ6-Redna-07-2012-10-25.sp252">
               <speaker>PREDSEDNIK DR. GREGOR VIRANT:</speaker>
               <p>Zaključujem razpravo in prehajamo na odločanje o predlogu sklepa, s katerim se za
               člane nadzornega sveta RTV Slovenija imenujejo gospod Bogomir Eržen, gospod Damijan
               Knap in gospa Gordana Višinski.</p>
               <p>Obrazložitve glasu. Najprej sprašujem, če želi kdo besedo v imenu poslanske skupine.
               Bom dal kar prijavo, ker ne vem, kdo se je prvi javil, pa naj naključje odloči.</p>
               <p>Najprej ima besedo mag. Matej Tonin v imenu Poslanske skupine Nove Slovenije.</p>
            </sp>
            <sp xml:id="SDZ6-Redna-07-2012-10-25.sp253">
               <speaker>MAG. MATEJ TONIN (PS NSi):</speaker>
               <p>Draga in spoštovana opozicija, jaz mislim, da imate pri tej stvari zgolj in samo en
               problem. Očitate nezakonitost razrešitve prejšnjih članov. Sprašujem vas, zakaj ste
               potem predlagali nove člane v ta nadzorni svet. Ker za mene je logično, če je neka
               razrešitev nezakonita, potem je novo imenovanje tudi nezakonito. In če trdite, da je
               bila razrešitev nezakonita, razložite, zakaj predlagate nove člane. Če bi Nova
               Slovenija ocenila, da gre za neko nezakonito stvar, pri takih nezakonitih stvareh
               zagotovo ne bi sodelovala. Verjamem, da boste pojasnili to vašo dvoličnost.</p>
            </sp>
            <sp xml:id="SDZ6-Redna-07-2012-10-25.sp254">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Pozitivne Slovenije ima besedo gospa Maša Kociper.</p>
            </sp>
            <sp xml:id="SDZ6-Redna-07-2012-10-25.sp255">
               <speaker>MAŠA KOCIPER (PS PS):</speaker>
               <p>Hvala lepa.</p>
               <p>Spoštovana koalicija, res, samo en problem imamo. Ne želimo, da ta državni zbor
               sprejema nezakonite odločitve. To je naš edini problem. Tudi protiustavne. Gospod
               Tanko, gospod Krivic, strokovnjak, bivši ustavni sodnik, in gospod Kerševan sta
               pisala, če nam ne verjamete o tem, da mora to telo, državni zbor, samo zagotavljati,
               da dela zakonito in ustavno. Šele kadar pride do dvoma, po vsej dobronamernosti
               državnega zbora, se vključi ustavno sodišče. Ni mišljeno, da ustavno sodišče tam bdi
               nad vsako našo odločitvijo in jo post festum korigira. In to pa je zavajanje, da
               nasprotovanje nezakonitosti sprejetega sklepa spremenite v nasprotovanje temu, da se
               razrešijo ljudje, ki niso dobro delali. Pozitivna Slovenija s temi ljudmi ni imela
               nič. Kakršnokoli imate vi mišljenje, ali so ti ljudje delali dobro, slabo, zanič,
               porazno, morate – vsaj v demokratični državi je tako – upoštevati proceduro, po
               kateri jih je mogoče zamenjati. Samo za to gre. Lahko jih zamenjate kolikor hočete
               pogosto, če pri tem upoštevate proceduro. In tega vi niste naredili, zato je cela
               debata o tem, ali so oni bili dobri, slabi ali kakršnikoli, povsem odveč. Zlorabili
               ste proceduro, to so rekli številni strokovnjaki in to je rekla Zakonodajno-pravna
               služba. In ko vi pravite, da je sodišče odločalo, sodišče, jaz odločitve ne poznam,
               ampak vi in že tudi drugi, gospa Ramšak, je zavrglo tožbe, zavrglo, to pomeni, da je
               odločalo procesno, da nekaj procesno ni bilo v redu, ali sodišče še ni pristojno v
               tej fazi, ali je bila nepopolna vloga ali kaj podobnega. Ko bo zavrnilo ali potrdilo,
               takrat bo sodišče odločalo vsebinsko. In do takrat mi ne vemo, kakšna bo odločitev.
               Zato je vse to govorjenje, da se mi tukaj sprenevedamo, odveč. Tukaj imamo nevaren
               precedens, na katerega smo mi želeli opozoriti, da sprejemamo odločitve, za katere
               stroka v naprej reče, da so nezakonite.</p>
               <p>In še odgovor gospodu Toninu. Ja, ta bi bila pa dobra, vi bi nezakonito razreševali,
               mi pa bili potem toliko etični, da ne bi imenovali, tako da bi potem tiste, ki bi
               nezakonito razrešili, potem še svoje imenovali in potem bi bilo pa to sploh
               najboljše. Res se malo šalimo tukaj. Absolutno je treba imenovati ljudi – ampak
               zakonito.</p>
            </sp>
            <sp xml:id="SDZ6-Redna-07-2012-10-25.sp256">
               <speaker>PREDSEDNIK DR. GREGOR VIRANT:</speaker>
               <p>Zdaj bomo prešli na obrazložitve. Ni želje po obrazložitvi. Lahko preidemo na
               glasovanje o predlogu sklepa o imenovanju članov nadzornega sveta.</p>
               <p>Še nekaj volje za obrazlaganje glasu je. Preden dam besedo za obrazložitev glasu, naj
               vas opozorim, da gre za obrazložitev glasu, torej ne gre za polemiko, ne gre za
               razpravo, ne gre za debato in poskusite se tega držati. Najprej ima besedo za
               obrazložitev gospa Sonja Ramšak. Ste mislili, da glasujete? Čakajte, da vidim. Pa je
               res nekam dolga lista za obrazložitve.</p>
               <p>Gospod Matevž Frangež, izvolite.</p>
            </sp>
            <sp xml:id="SDZ6-Redna-07-2012-10-25.sp257">
               <speaker>MATEVŽ FRANGEŽ (PS SD):</speaker>
               <p>Jaz bom glasoval proti, naj pa povem, da Maribor vodi 1 : 0.</p>
            </sp>
            <sp xml:id="SDZ6-Redna-07-2012-10-25.sp258">
               <speaker>PREDSEDNIK DR. GREGOR VIRANT:</speaker>
               <p>Dobro. To zlorabo poslovnika vam nekako oprostimo.</p>
               <p>Gospod Srečko Meh, izvolite.</p>
            </sp>
            <sp xml:id="SDZ6-Redna-07-2012-10-25.sp259">
               <speaker>SREČKO MEH (PS SD):</speaker>
               <p>Naj bi se res zgodilo, naj ne vodi 1 : 0 ne pozicija in ne opozicija, naj bo ta
               rešitev, ki jo danes predlagamo oziroma jo državni zbor, zakonita.</p>
               <p>Groza me je, da kadar Zakonodajno-pravna služba, ki nam bi morala biti osnovni zakon
               pri našem ravnanju, pove, da je postopek nezakonit, da mi naredimo to, kar poskušamo
               danes narediti. Tako se ne dela. Lahko vseskozi govorimo o tem, da so revizijske
               hiše, računsko sodišče, da so vse naredili. Izpeljimo zakonit postopek, na to
               opozarjamo.</p>
               <p>Govoriti o tem, in pri tem ne skrbeti za to, da bi zavod lahko normalno posloval,
               istočasno pa ustanavljati še eno televizijo, pa temu javnemu zavodu zmanjšati
               sredstva, pomeni, da načrtno delamo, da bi ta javni zavod ne bil uspešen, zato bom
               glasoval absolutno proti tej razrešitvi in nasprotujem, da ne spoštujemo tisto, kar
               je za nas temelj.</p>
            </sp>
            <sp xml:id="SDZ6-Redna-07-2012-10-25.sp260">
               <speaker>PREDSEDNIK DR. GREGOR VIRANT:</speaker>
               <p>Dobro.</p>
               <p>Glasujemo. Navzočih je 83 poslank in poslancev. Za je glasovalo 50, proti 6.</p>
               <p><stage xml:id="SDZ6-Redna-07-2012-10-25.stage40">(Za je glasovalo 50.)</stage> <stage xml:id="SDZ6-Redna-07-2012-10-25.stage41">(Proti 6.)</stage></p>
               <p>Ugotavljam, da je sklep sprejet.</p>
               <p>Imamo še <title xml:id="SDZ6-Redna-07-2012-10-25.title23">Predlog sklepa o imenovanju še dveh dodatnih članov nadzornega sveta RTV
                  Slovenija</title>. Ne bom se spuščal v razlago, zakaj je prišlo do tega, da imamo
               dva različna sklepa.</p>
               <p>Predstavitev stališča Poslanske skupine Pozitivna Slovenija ima gospod Jani
               Möderndorfer.</p>
            </sp>
            <sp xml:id="SDZ6-Redna-07-2012-10-25.sp261">
               <speaker>JANI MÖDERNDORFER (PS PS):</speaker>
               <p>Državni izbor ni Računsko sodišče niti jezikovno razsodišče, še manj kakršna koli
               druga oblika sodišč. Zagotovo pa je to zakonodajno telo, ki mora delati, že iz imena
               sledi, zakonito. Vendar v teh postopkih seveda zakonito ne delujemo, in to, če kdo ve
               najbolje, ve gospod Tanko.</p>
               <p>Na prejšnji seji je Državni zbor oziroma vladajoča koalicija izglasovala razrešitev
               članov nadzornega sveta Radiotelevizije, ki jih je ta imenoval na funkcijo v
               prejšnjem mandatu, čeprav se ta mandat v resnici sploh še ni iztekel. V Pozitivni
               Sloveniji smo takrat opozarjali, da gre za brutalno prevzemanje javnega servisa
               Radiotelevizije. Poleg tega je do same razrešitve prišlo kljub temu, da je Inštitut
               za javno upravo zapisal, da je razrešitev članov nezakonita. Tudi Zakonodajno-pravna
               služba Državnega zbora je takrat opozorila, da razloga, ki je naveden za njihovo
               razrešitev, ni mogoče uvrstiti med razloge za prenehanje mandata članov in da je
               predčasno prenehanje mandata članov nadzornega sveta Radiotelevizije Slovenije
               dopustno le v okviru zakonsko v naprej določenih ustavno dopustnih razlagov za
               prenehanje mandata, s čimer pa razlog po njihovi presoji ni skladen. Razrešitev
               članov nadzornega sveta bi bila možna torej le ob sprejeti spremembi Zakona o
               Radioteleviziji Slovenije, ki bi določila postopke razrešitve. Tega se koalicija to
               pot ni poslužila, čeprav se je za vrsto zakonov v državnem zboru tega absolutno
               poslužila. In če bi to naredili, bi seveda bilo, gospod Tanko, to zakonito. Pa niste
               naredili.</p>
               <p>V Pozitivni Sloveniji smo zaradi omenjenih razlogov dolgo kolebali glede tega, ali
               naj sploh predlagamo svojega kandidata oziroma kandidatko za imenovanje v novo
               sestavo nadzornega sveta. Ne nazadnje bi lahko s tem predlogom legitimirali
               nezakonito ravnanje vladajoče koalicije. Gospod Tonin, upam, da me poslušate, kajti
               navajam vam razloge. Opozorili pa bi, da smo v tem primeru soočeni z dejstvom, da je
               javni zavod posebnega kulturnega in nacionalnega pomena, ki opravlja javno službo na
               področju radijske in televizijske dejavnosti z namenom zagotavljanja demokratičnih
               socialnih in kulturnih potreb, in da je s skladno veljavno zakonodajo dolžnost
               ustanovitelja zagotoviti institucionalno avtonomijo in uredniško neodvisnost
               Radiotelevizije Slovenije ter primerno financiranje za izvajanje službe. Za to gre,
               gospod Tanko, in nič drugega.</p>
               <p>Opozoril bi tudi na to, da dokler nadzorni svet ni konstituiran v zasedbi, da lahko
               opravlja svoje naloge, ni moč zagotoviti normalnega financiranja te javne službe, saj
               svet sprejema finančni načrt. Poleg tega veljavna zakonodajo določa, da državni zbor
               imenuje pet članov, pri čemer mora upoštevati zastopanost političnih strank v
               državnemu zboru, zato bomo v Pozitivni Sloveniji ravnali odgovorno in v nadzorni svet
               predlagamo kandidatko, za katero verjamemo, da bo pri svojem upravljanju funkcije v
               najboljši meri zastopala javni interes. In to smo tudi opravili. Vendar to še ne
               pomeni, da je to lahko opravičilo za koalicijo, za njihovo nezakonito dejanje. Hvala
               lepa.</p>
            </sp>
            <sp xml:id="SDZ6-Redna-07-2012-10-25.sp262">
               <speaker>PREDSEDNIK DR. GREGOR VIRANT:</speaker>
               <p>Končali smo s predstavitvijo stališč poslanskih skupin.</p>
               <p>Prijavljenih k razpravi ni, zato prehajamo na odločanje o predlogu sklepa, s katerim
               se za člana nadzornega sveta RTV Slovenija imenujeta mag. Marta Kos Marko in Drago
               Zadergal. Glasujemo. Navzočih je 83 poslank in poslancev, za je glasovalo 70, proti
               1.</p>
               <p><stage xml:id="SDZ6-Redna-07-2012-10-25.stage42">(Za je glasovalo 70.)</stage> <stage xml:id="SDZ6-Redna-07-2012-10-25.stage43">(Proti 1.)</stage></p>
               <p>Ugotavljam, da je sklep sprejet.</p>
               <p>Imamo še <title xml:id="SDZ6-Redna-07-2012-10-25.title24">Obvestilo Okrožnega sodišča v Mariboru, Preiskovalni oddelek, o uvedbi
                  kazenskega postopka zoper poslanca mag. Ivana Vogrina.</title> Obvestilo je v
               obravnavo Državnemu zboru posredovalo Okrožno sodišče v Mariboru, Preiskovalni
               oddelek. Obravnavala ga je Mandatno-volilna komisija kot matično delovno telo, ki je
               Državnemu zboru poročala.</p>
               <p>Prehajamo na odločanje. Mandatno-volilna komisija predlaga Državnemu zboru, da
               sprejme naslednji sklep: Državni zbor na podlagi tretjega odstavka 83. člena Ustave
               Republike Slovenije ter 22. člena Zakona o poslancih v zvezi z obvestilom Okrožnega
               sodišča v Mariboru, Preiskovalni oddelek, z dne 16. 10. 2012 o uvedbi kazenskega
               postopka zoper poslanca Državnega zbora mag. Ivana Vogrina zaradi suma storitve 19
               kaznivih dejanj poslovne goljufije po prvem odstavku 228. člena v zvezi s 54. členom
               Kazenskega zakonika ne prizna imunitete poslancu Državnega zbora mag. Ivanu Vogrinu
               in dovoli vodenje kazenskega postopka.</p>
               <p>Na podlagi prvega odstavka 207. člena Poslovnika Državnega zbora Državni zbor o
               predlogu tega sklepa odloči brez razprave.</p>
               <p>Glasujemo. Navzočih je 83 poslank in poslancev, za je glasovalo 75, proti 1.</p>
               <p><stage xml:id="SDZ6-Redna-07-2012-10-25.stage44">(Za je glasovalo 75.)</stage> <stage xml:id="SDZ6-Redna-07-2012-10-25.stage45">(Proti 1.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ6-Redna-07-2012-10-25.title25">Obvestila Okrajnega sodišča v Ljubljani o vloženem
                  obtožnem predlogu zoper poslanca Dragutina Mateja.</title> Obvestilo je v obravnavo
               Državnemu zboru posredovalo Okrajno sodišče v Ljubljani. Obravnavala ga je
               Mandatno-volilna komisija kot matično delovno telo in Državnemu zboru tudi pisno
               poročala.</p>
               <p>Odločali bomo o predlogu naslednjega sklepa: Državni zbor na podlagi tretjega
               odstavka 83. člena Ustave Republike Slovenije ter 22. člena Zakona o poslancih v
               zvezi z obvestilom Okrajnega sodišča v Ljubljani, številka III K 21643/2010, z dne
               16. 10. 2012 o vloženem obtožnem predlogu zoper poslanca Državnega zbora gospoda
               Dragutina Mateja zaradi suma storitve kaznivega dejanja zlorabe uradnega položaja ali
               uradnih pravic po prvem in drugem odstavku 261. člena v zvezi s 25. členom Kazenskega
               zakonika ne prizna imunitete poslancu Državnega zbora Dragutinu Mateju in dovoli
               vodenje kazenskega postopka.</p>
               <p>Glasujemo o predlogu sklepa. Navzočih je 85 poslank in poslancev, za je glasovalo 78,
               proti 1.</p>
               <p><stage xml:id="SDZ6-Redna-07-2012-10-25.stage46">(Za je glasovalo 78.)</stage> <stage xml:id="SDZ6-Redna-07-2012-10-25.stage47">(Proti 1.)</stage></p>
               <p>Sklep, da se imuniteta ne prizna, je sprejet.</p>
               <p>S tem zaključujem to točko dnevnega reda in tudi 7. redno sejo Državnega zbora. Hvala
                  lepa. <title xml:id="SDZ6-Redna-07-2012-10-25.title26">Seja se je končala 25. oktobra 2012 ob 19.57.</title>
               </p>
            </sp>
         </div>
      </body>
   </text>
</TEI>