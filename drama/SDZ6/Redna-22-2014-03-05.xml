<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-22-2014-03-05">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|D376436CA22C72FBC1257D4700488792</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=D376436CA22C72FBC1257D4700488792</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-22-2014-03-05.DZ" n="22">
               <name>Redna</name>
               <date when="2014-03-05"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-22-2014-03-05.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 22. seje</stage>
            <stage type="chairman">Sejo so vodili predsednik Državnega zbora Janko Veber ter podpredsednice Renata
            Brunskole, Polonca Komar in Romana Tomc. </stage>
            <stage type="time">Seja se je začela ob 9. uri. </stage>


            <sp xml:id="SDZ6-Redna-22-2014-03-05.sp1">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 22. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: gospa Eva Irgl, gospa Irena Tavčar, gospa Janja Napast, gospa Jasmina Opec,
               gospa Ljudmila Novak, dr. Andreja Črnak Meglič, gospa Mateja Pučnik, gospa Alenka
               Bikar, mag. Stanko Stepišnik, gospod Dragan Bosnić – je tukaj, potem gospod Franc
               Bogovič, mag. Matej Tonin, gospod Zvonko Černač, gospod Zvonko Lah, gospod Andrej
               Čuš, gospod Rihard Braniselj in gospod Brane Golubović. Navedeni se današnje seje ne
               morejo udeležiti; vse ostale pa lepo pozdravljam.</p>
               <p>Prehajamo na <title>10. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  DOPOLNITVI KAZENSKEGA ZAKONIKA.</title>
               </p>
               <p>Predlog zakona je v obravnavo zboru predložila skupina 26 poslank in poslancev s
               prvopodpisanim Jožetom Tankom. V zvezi s tem predlogom zakona je skupina 26 poslank
               in poslancev s prvopodpisanim Jožetom Tankom zahtevala, da Državni zbor opravi
               splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagateljev
               predloga zakona, dr. Vinku Gorenaku.</p>
            </sp>
            <sp xml:id="SDZ6-Redna-22-2014-03-05.sp2">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Naj uvodoma rečem, da se kazenski zakonik načeloma ne spreminja prepogosto, tudi v
               Sloveniji smo imeli že leta 2008 velike odpore proti temu, da bi sprejeli nov
               kazenski zakonik. Večina, tako pravosodje kot tudi mnogi ostali, so bili tudi takrat
               proti, pa je bil ta zakonik vendarle sprejet in danes dela.</p>
               <p>To, kar je danes pred nami, je tretja sprememba Kazenskega zakonika. Mi predlagamo
               preprosto to, da se spremeni 95. člen, ki govori o tem, da kaznivo dejanje umora ne
               zastara. Gre za dopolnitev Kazenskega zakonika v tistem delu, ki govori o zastaranju
               kaznivega dejanja umora. Po našem predlogu, če bo ta danes potrjen in bo nadaljeval
               pot v Državnem zboru, kaznivo dejanje umora ne bo zastaralo, ampak bo na nek način
               zastaralo s smrtjo tistega, ki je umor povzročil. Vlada Republike Slovenije tukaj ne
               soglaša, mene to precej preseneča. Pozitivno pa me preseneča stališča Sodnega sveta.
               Sodni svet, ki je običajno precej ortodoksen oziroma kako naj uporabim pravi izraz –
               ki je običajno na nekih trdih stališčih, da se zakonodaja ne menja, tokrat soglaša.
               Ampak Ministrstvo za pravosodje ne soglaša. Jaz ne bi želel, da smo danes v tej
               razpravi v Državnem zboru priča kakšnemu populizmu, češ da smo to predlagali zaradi
               aktualnih dogodkov okrog umorov nekdanje Službe državne varnosti, drugače povedano
               Udbe. Ker to sem namreč kar precejkrat slišal. Jaz vas bom spomnil na to, da je
               včeraj minilo 17 let od največjega ali enega največjih umorov v Republiki Sloveniji,
               to je v Tekačevem. Po 17 letih kriminalisti še delajo, tožilci še delajo in kdo
               pravi, da ne bodo nikoli prišli na cilj. Lahko pridejo na cilj, lahko pa se nam
               zgodi, da bomo takrat nekega dne rekli: Ja, imamo storilca tega kaznivega dejanja
               umora, štiri osebe so bile takrat mrtve, nimamo pa več podlage za pregon, ker je
               kaznivo dejanje zastaralo. To bi verjetno bila najslabša možna varianta. Naj vas
               spomnim, da je kazenski zakonik po letu 2008 že doživel 2 spremembi. Prva sprememba
               je bila tista znamenita sprememba ministra Zalarja, kjer je enostavno naredil izjemno
               politično napako, po moji oceni, ko je v medijih govoril o tem, da Kazenski zakonik
               KZ-1 ne velja za mladoletnike. Potem smo na vrat na nos spreminjali ta kazenski
               zakonik in ga tudi spremenili, spremenili po nepotrebnem, iz razloga, ker je Ustavno
               sodišče jasno reklo, da verzija Kazenskega zakonika iz leta 2008 velja tudi za
               mladoletne osebe in ni bilo nobene potrebe po spremembah. Nekoliko kasneje, leto dni
               kasneje smo tudi spreminjali ta kazenski zakonik, po naši in moji oceni v napačno
               smer. Črtali smo kaznivo dejanje stečaja z nevestnim gospodarjenjem in uvedli kaznivo
               dejanje lažnega stečaja z namenom oškodovanja, kjer pa je nujen naklep. Seveda,
               tovrstnih kaznivih dejanj naša statistika zdaj ne beleži več, kljub temu da imamo
               stečajev toliko, kolikor jih hočete. Žal, bom rekel.</p>
               <p>Zato mi tokrat predlagamo, da kaznivo dejanje umora ne bi zastaralo, nikoli. Na nek
               način bi zastaralo šele s smrtjo storilca. To sledi tudi ustavnemu načelu, če
               govorimo o ustavnih načelih v povezavi z zakonodajo o nedotakljivosti človekovega
               življenja, sledi tudi načelu pravice do osebnega dostojanstva in varnosti, če želite.
               Zato še enkrat ponavljam, da ne želim in bom kot predlagatelj zelo ostro reagiral, če
               bomo deležni kritik na temo, da to predlagamo zaradi te dni ali pa v preteklih
               tednih, mesecih razkritih umorov nekdanje Službe državne varnosti. Ponovno opozarjam
               na takšne primere, kot je primer Tekačevo, ki nam bo v doglednem, zelo kratkem času
               tudi zastaral. Ne bi bilo to dobro, tudi z vidika mednarodnih primerjav ne, kjer
               vidimo, da ta kazniva dejanja v mnogih državah ne zastarajo. Hvala lepa.</p>
            </sp>
            <sp xml:id="SDZ6-Redna-22-2014-03-05.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Za uvodno obrazložitev mnenja dajem besedo predstavnici Vlade. Državna sekretarka na
               Ministrstvu za pravosodje gospa Tina Brecelj bo podala mnenje Vlade.</p>
            </sp>
            <sp xml:id="SDZ6-Redna-22-2014-03-05.sp4">

               <speaker>TINA BRECELJ:</speaker>

               <p>Hvala lepa, predsednik. Lep pozdrav, spoštovani poslanke in poslanci!</p>
               <p>S predlogom novele Kazenskega zakonika skupina predlagateljev želi dopolniti 95.
               člen tako, da pregon in izvršitev kazni ne bi zastarala tudi v primeru izvršitve
               kaznivega dejanja umora po 116. členu Kazenskega zakonika, ki je kvalificirana oblika
               kaznivega dejanja uboja po 115. členu istega zakona. Predlagatelj svoj predlog med
               drugim utemeljuje z navedbo, da gre za vprašanje vrednostnega preloma z bivšim
               nedemokratičnim in totalitarnim režimom in da naj bi dopolnitev Kazenskega zakonika
               omogočila kaznovanje storilcev kaznivih dejanj umora, ki naj bi jih odredila oziroma
               izvršila nekdanja tajna politična policija. Vlada Republike Slovenije predloga te
               opisane kratke novele ne podpira. Rada pa bi rekla, da z vsebinskega vidika Vlada
               sicer meni, da predlog zasleduje legitimen cilj z vidika temeljnih človekovih pravic,
               predvsem z vidika nedotakljivosti človekovega življenja, to načelo je zapisano tudi v
               17. členu Ustave naše države. Kaznivo dejanje umora je namreč zaradi kriminalne
               količine še bolj zavržno kot kaznivo dejanje uboja in gre za tako nesprejemljivo
               ravnanje, da nezastarljivost kazenskega pregona in izvršitve kazni ni nujno
               nesorazmerna posledica. Vendar pa v zvezi z obrazložitvijo predloga novele Vlada
               Republike Slovenije pripominja, da je treba v kazenskih postopkih spoštovati tudi
               načelo zakonitosti, ki ga določa 28. člen Ustave, povzemata pa ga tudi drugi in 7.
               člen Kazenskega zakonika. V skladu z načelom zakonitosti nihče ne sme biti kaznovan
               za kaznivo dejanje, ki ni bilo določeno kot kaznivo že v času njegove storitve, in
               tudi kazen mora biti predpisana že v času storitve kaznivega dejanja. Dejanja, ki so
               kazniva, se ugotavljajo in kazni zanje se izrekajo po zakonu, ki je veljal v času
               storitve kaznivega dejanja, razen, torej izjemoma, če je novi zakon za storilca
               milejši. To pomeni, da se tudi v primeru morebitne uveljavitve novele, ki je danes
               predlagana, nova ureditev nezastaranja kazenskega pregona in kazenske sankcije ne bo
               mogla uporabljati za umore, ki so bili zagrešeni pred uveljavitvijo te novele. V
               nasprotnem primeru bi namreč šlo za povratno retroaktivno veljavo Kazenskega
               zakonika, ki je prepovedana s 155. členom Ustave. Obenem pa bi bilo, kot že rečeno, s
               tem neposredno kršeno tudi načelo zakonitosti v kazenskem pravu, saj bi se uporabljal
               zakon, ki bi imel za storilca hujše posledice. Pri kazenskih zakonih je namreč treba
               še posebej skrbno presoditi, ali se morda lahko upošteva v drugem odstavku 155. člena
               Ustave izjemoma dovoljen odstop od prepovedi povratne veljave zakonov. Zakon sme
               namreč izjemoma določiti, da imajo posamezne njegove določbe učinek za nazaj, če to
               zahteva javna korist in če se s tem ne posega v pridobljene pravice. Pri določbah
               kazenskih zakonov bi se vprašanje o izjemnem dovoljenem učinku za nazaj moglo
               postaviti kvečjemu pri določbah o pogojih za pregon. Glede tega kazenski zakonik že
               predvideva, da se lahko sprejmejo posamezne določbe, ki bi učinkovale za nazaj, v
               korist storilca; na primer abolicija, ki se sprejme z Zakonom o amnestiji. Vlada
               podpira cilj, ki ga novela zasleduje, pa vendar meni, da gre pri predlagani ureditvi
               za poseg v tako pomemben institut splošnega dela Kazenskega zakonika kot sistemskega
               zakona, da je prej nujno potrebna podrobnejša proučitev in – tako kot je praksa pri
               vseh pomembnejših spremembah – pridobitev mnenja strokovne javnosti. Danes
               obravnavani predlog bo Vlada proučila, ko bo že v letošnjem letu spreminjala kazenski
               zakonik. Hvala lepa.</p>
            </sp>
            <sp xml:id="SDZ6-Redna-22-2014-03-05.sp5">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na predstavitev stališč poslanskih skupin. 
                   Gospa Kristina Valenčič bo predstavila stališče Poslanske skupine
                     Državljanske liste. 
               
           </p>
            </sp>
            <sp xml:id="SDZ6-Redna-22-2014-03-05.sp6">

               <speaker>KRISTINA VALENČIČ (PS DL):</speaker>

               <p>Hvala za besedo. Spoštovani predsednik, državna sekretarka s sodelavko, kolegice in
               kolegi!</p>
               <p>Predlagatelj je v obrazložitvi predloga jasno definiral cilj, ki je lahko povsem
               legitimen. Vendar tako definiran cilj novele potrjuje, da gre za nesistemski pristop
               k noveliranju zakonika in predvsem k institutu zastaranja, ki je temelj pravne
               države, in je bil v evropski pravni sistem uveden z avstrijskim kazenskim zakonikom
               iz leta 1803. V naboru najhujših kaznivih dejanj je verjetno še kakšno, ki bi si
               zaslužilo nezastarljivost. Kazniva dejanja so tudi dejanja terorizma ter cela vrsta
               ubojev in povzročitev smrti, torej z isto posledico kot umor. Zato mora tako pomemben
               predpis, kot je kazenski zakonik, dopolnjevati in novelirati le pristojno ministrstvo
               oziroma Vlada, temu pa pristopiti še posebno pozorno, celovito, sistemsko ter v
               pripravo novele vključiti najširšo strokovno javnost. Ne nazadnje pa se tudi s
               sprejetjem novele ne more doseči zgoraj citiranega cilja. V kazenskem pravu je namreč
               retroaktivnost še posebej omejena. Edino dopustno retroaktivnost najdemo v 7. členu
               Kazenskega zakonika, ki govori: Za storilca kaznivega dejanja se uporablja zakon, ki
               velja ob storitvi kaznivega dejanja. Če se po storitvi kaznivega dejanja zakon
               spremeni, se uporablja zakon, ki je milejši za storilca. Skozi prizmo te edino
               dopustne retroaktivnosti v kazenskem pravu je potrebno presojati tudi zastarljivost
               kaznivih dejanj. Kaznivo dejanje, ki je po veljavnem pravu zastaralo npr. že leta
               1995, nikakor ne more z današnjo novelo zakona postati nezastarano. Drugačna razlaga
               je groba ignoranca temeljnih načel kazenskega oziroma kaznovalnega prava in pomeni
               nevarno igranje s pravnim področjem, ki najgloblje in najmočneje posega v osebne
               človekove pravice, tudi v pravico do življenja.</p>
               <p>Nezastarljivost kaznivih dejanj pa v skladu z določili obligacijskega prava povzroči
               tudi nezastarljivost odškodninske odgovornosti. Če je bila škoda povzročena s
               kaznivim dejanjem, zastara odškodninski zahtevek proti odgovorni osebi, ko se izteče
               čas, določen za zastaranje kazenskega pregona. Teoretično se po predlogu
               predlagatelja lahko zgodi, da povlečemo konkretno kazensko in odškodninsko
               odgovornost celo iz obdobja turških vpadov. Lahko pa gremo še dlje in vsa kazniva
               dejanja razglasimo za nezastarljiva.</p>
               <p>V Državljanski listi mislimo, da zakon, ki je pred nami, ni primer za nadaljnjo
               obravnavo.</p>
            </sp>
            <sp xml:id="SDZ6-Redna-22-2014-03-05.sp7">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Mihael Prevc bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Redna-22-2014-03-05.sp8">

               <speaker>MIHAEL PREVC (PS SLS):</speaker>

               <p>Hvala lepa za besedo. Spoštovani predsednik, spoštovana državna sekretarka,
               spoštovani kolegice in kolegi!</p>
               <p>Predlagatelji dopolnitve Kazenskega zakonika predlagajo, da pregon in izvršitev kazni
               za kaznivo dejanje umora ne zastara. Vsekakor se vsi strinjamo, da je človekovo
               življenje nedotakljivo, predstavlja namreč eno najvišjih vrednot in je storilca
               kaznivega dejanja, s katerim poseže v človekovo življenje, potrebno kaznovati. Na tem
               mestu se ne spuščam v strokovno utemeljevanje instituta zastaranja pregona, vendar pa
               z vidika preprostega državljana menim, da bi vsi najprej pomislili, da za storjen
               umor storilec odgovarja do konca svojega življenja. Pa temu ni tako. Odgovarja le
               bogu in samemu sebi, če pravni sistem oziroma pravosodje neke države ni zmožno
               takšnega storilca najti, ga pravnomočno obsoditi ter ga privesti v zavod za
               prestajanje kazni. Zastaranje je torej na nek način namenjeno tudi ali pa predvsem
               organom pregona in celotnemu pravosodju, da dobro opravi svoje delo in da ne prihaja
               do tega, da se nekdo izgone svoji kazni. V Sloveniji imamo s tem kar nekaj problemov
               in kar nekaj obsojenih ljudi naj bi se sprehajalo po sosednjih državah in čakalo, da
               jim bo izvrševanje kazni v Sloveniji zastaralo. Namen predlagatelja zakona je sicer
               zajeti tudi kazniva dejanja, zločine oziroma posamezne zločince, ki so delovali v
               okviru Službe državne varnosti v času nekdanje skupne države. Za te je že tudi
               Vrhovno sodišče Republike Slovenije povedalo, da je šlo za huje kršitve človekovih
               pravic, ko so zaradi političnoideoloških ciljev pobijali domače in tuje državljane. V
               Slovenski ljudski stranki smo že večkrat povedali, da so v zvezi s tem na vrsti
               slovenski preiskovalci kot tudi državno tožilstvo, da sprožijo preiskave, preučijo
               dokaze in arhivsko dokumentacijo, da pokličejo na odgovornost vpletene ter objavijo
               njihova imena ne glede na to, ali so še med nami, ali so že pokojni, oziroma ali
               živijo v Sloveniji ali v tujini. Če tega kot država na svojem ozemlju ne bomo storili
               sami, nas bodo v to nedvomno prisilile sosednje države, na ozemlju katerih so se
               takšni zločini dogajali. To pa ni voda na mlin pravni državi, kar naj bi Slovenija
               bila. Čas je, da se soočimo s temnimi platmi naše polpretekle zgodovine, tedanje
               zločine pa tudi označimo kot zločine. To naj storijo institucije pravne države,
               preiskovalni in pravosodni organi. Politika pa naj jih pri tem ne ovira in naj se
               začne ukvarjati s sedanjostjo ter prihodnostjo.</p>
               <p>V duhu teh misli in tudi širše gledano v Poslanski skupini Slovenske ljudske stranke
               ocenjujemo predlagani zakon kot primeren za nadaljnjo obravnavo, v teku katere bomo
               pridobili tudi več strokovnih mnenj in se lažje opredelili do zakona samega. Hvala
               lepa.</p>
            </sp>
            <sp xml:id="SDZ6-Redna-22-2014-03-05.sp9">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Marjana Kotnik Poropat bo predstavila stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Redna-22-2014-03-05.sp10">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik.Spoštovane in spoštovani – vsi prisotni!</p>
               <p>Poslanska skupina SDS je v obravnavo vložila Predlog zakona o dopolnitvi Kazenskega
               zakonika, vsebina katerega se nanaša na določitev nezastaranja kaznivega dejanja
               umora, tako z vidika pregona kot z vidika izvršitve kazni. Predlagatelji ocenjujejo,
               da takšna rešitev terja ustavno načelo nedotakljivosti človekovega življenja in
               varstva človekove osebnosti in dostojanstva, saj je pravica do življenja neodtujljiva
               in kot taka najvišja vrednota, ki jo ščitita tako Ustava kot tudi Evropska konvencija
               o človekovih pravicah. Res je. Pravica do življenja je najvišja vrednota in kot taka
               neodtujljiva. Tu se povsem strinjamo s predlagateljem in kdor poseže v to vrednoto,
               mora biti kaznovan. O tem ni nobenega dvoma, pa je predlagana rešitev, da pregon in
               izvršitev kazni za kaznivo dejanje umora ne zastarata, primerna. Po besedah
               predlagatelja bi takšna rešitev pomenila dejanski vrednostni prelom z bivšim režimom,
               saj bi omogočila, da se kaznuje pripadnike nekdanje Službe državne varnosti, za
               katere naj bi se v zadnjem obdobju razkrilo, da naj bi odredili oziroma izvršili
               nekaj primerov umorov. V tem trenutku in iz teh razlogov v Poslanski skupini DeSUS
               takšne rešitve ne moremo podpreti. Kot prvo, z morebitnim sprejemom takšne rešitve bi
               posegli v temeljna kazensko-pravna načela, ki nikakor ne smejo biti predmet hitrega
               spreminjanja, sploh iz razloga političnega obračunavanja. Tudi retroaktivno
               poseganje, ki ga Ustava dovoljuje, bi bilo tukaj le res izjemoma načelo. Eno izmed
               osnovnih kazensko-pravnih načel je tudi prepoved izreka strožje kazni od tiste, ki jo
               je bilo mogoče izreči v času, ko je bilo kaznivo dejanje storjeno. Lahko pa se
               uporabi kasnejša, milejša kazen. V to načelo se ravno iz vidika varstva človekovih
               pravic in svoboščin ne sme posegati. Morebitna določitev nezastaranja pa bi pomenila
               ravno to rušenje pravne ureditve področja, ki mora biti kolikor toliko stabilno.
               Povsem drugačno situacijo bi imeli, če bi bilo kaznivo dejanje umora sedaj določeno
               kot nezastarljivo, pa bi se pogovarjali o milejši kvalifikaciji tega kaznivega
               dejanja. V tem primeru o retroaktivnosti ne bi mogli govoriti, saj bi se uporabilo
               milejše pravo. Kot drugo. V zvezi s tem predlogom opozarjamo na to, da bi bila z
               morebitnim sprejemom predlagane rešitve naša država prej izjema kot pravilo. Namreč
               primerjalno-pravno gledano – čeprav predlagatelj v obrazložitvi trdi drugače – takšna
               ureditev, kakršno imamo sedaj, ne odstopa od ureditve v drugih evropskih državah.</p>
               <p>V Poslanski skupini DeSUS menimo, da predlog ni primeren za nadaljnjo obravnavo, in
               bomo v skladu s tem tudi glasovali. Hvala.</p>
            </sp>
            <sp xml:id="SDZ6-Redna-22-2014-03-05.sp11">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Iva Dimic bo predstavila stališče Poslanske skupine Nove Slovenije.</p>
            </sp>
            <sp xml:id="SDZ6-Redna-22-2014-03-05.sp12">

               <speaker>IVA DIMIC (PS NSi):</speaker>

               <p>Spoštovani predsednik, državna sekretarka s sodelavci, kolegice in kolegi poslanci!</p>
               <p>Človekove pravice so po sami definiciji tiste pravice, ki so prirojene naši naravi
               in brez katerih ne moremo živeti kot človeška bitja. Med osnovne človekove pravice
               nedvomno sodi pravica do življenja in pravica do zaščite človekove telesne in duševne
               integritete. Kot je zapisano v Splošni deklaraciji človekovih pravic, ima vsak
               pravico do življenja, ki se začne s trenutkom spočetja do naravne smrti. Pravico do
               življenja vse od spočetja do naravne smrti Krščanski demokrati Nove Slovenije vedno
               glasno zagovarjamo v svojem programu in pri naših stališčih. Zanikanje te temelje
               človekove pravice ni samo individualna in osebna tragedija, ampak tragedija v
               družbenem smislu, saj ustvarja pogoje za družbeno in politično nelagodje, zaseje
               semena nasilja in konfliktov v in med družbenimi skupinami ter narodi. Nedotakljivost
               človekovega življenja je tudi v našem ustavnopravnem sistemu najvišja zavarovana
               vrednota in vsak poseg v to najosnovnejšo človekovo pravico mora biti dosledno
               kazensko sankcioniran, saj na ta način to najvišjo vrednoto lahko učinkovito
               zavarujemo. Naš kazenskopravni sistem loči med ubojem in umorom. Umor je naklepen
               uboj človeka, uboj pa je nenaklepen odvzem življenja človeku. Umor je v našem
               Kazenskem zakoniku opredeljen v 116. členu, ki določa, da kdor komu vzame življenje,
               se kaznuje z zaporom najmanj pet let. Drugič. Storilec dejanja iz prejšnjega odstavka
               se kaznuje z zaporom najmanj 10 let ali zaporom 30 let, če stori dejanje na grozovit
               ali zahrbten način, če stori dejanje iz koristoljubnosti; da bi storil ali prikril
               kakšno drugo kaznivo dejanje; iz brezobzirnega maščevanja ali iz kakšnih drugih
               nizkotnih nagibov; če stori dejanje zoper uradno ali vojaško osebo, ko ta opravlja
               naloge javne ali državne varnosti, varuje javni red, zasleduje storilca kaznivega
               dejanja ali pazi na koga, ki mu je vzeta prostost; ali zoper preiskovalnega ali
               sodečega sodnika, državnega tožilca ali njegovega zastopnika, ki je udeležen v
               postopku proti hudodelski združbi; če stori dejanje dvoje ali več oseb, ki so se
               združile za to, da bi izvršile umor. In tretjič, če je bilo dejanje iz prvega
               odstavka tega člena storjeno v posebnih olajševalnih okoliščinah, se storilec kaznuje
               z zaporom od šest mesecev do pet let. Umor je torej pravno definiran kot zločin, ki
               ga človek stori nad drugim človekom in povzroči njegovo smrt brez pravnega izgovora
               in z namenom ga ubiti oziroma mu povzročiti hujše telesne poškodbe, katerega
               načrtovana posledica je smrt žrtve. V večini držav je umor opredeljen kot najhujši
               zločin, ki se ga kaznuje z najvišjo kaznijo, kar jih predvideva zakon, in kot tak ni
               podvržen zastaralnemu roku. V našem sedaj veljavnem kazenskopravnem sistemu že
               obstajajo nezastarljiva kazniva dejanja. To so kazniva dejanja genocida, hudodelstva
               zoper človeštvo in vojno hudodelstvo ter kaznivo dejanje terorizma. Umor je po sedaj
               veljavni zakonodaji pravno definiran kot zločin, ki ga človek stori nad drugim
               človekom in povzroči njegovo smrt, brez pravnega izgovora in z namenom ga ubiti
               oziroma mu povzročiti hujše telesne poškodbe, katerega načrtovana posledica je smrt
               žrtve. V večini držav je umor opredeljen kot najhujši zločin in se kaznuje z najvišjo
               kaznijo, kar jih predvideva zakon. Umor ne sodi med tista kazniva dejanja, ki ne
               zastarajo. Po prepričanju krščanskih demokratov Nove Slovenije je tudi za to dejanje,
               ki je eno najhujših kaznivih dejanj, nujno in potrebno odpraviti zastaranje tako
               kazenskega pregona kot tudi izvršitve kazni.</p>
               <p>Poslanci Poslanske skupine Nove Slovenije – krščanskih demokratov bomo Predlog zakona
               o dopolnitvi Kazenskega zakonika podprli.</p>
            </sp>
            <sp xml:id="SDZ6-Redna-22-2014-03-05.sp13">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Maša Kociper bo predstavila stališče Poslanske skupine Pozitivna Slovenija.
           </p>
            </sp>
            <sp xml:id="SDZ6-Redna-22-2014-03-05.sp14">

               <speaker>MAŠA KOCIPER (PS PS):</speaker>

               <p>Spoštovani poslanke, poslanci, ostali navzoči, gospa državna sekretarka!</p>
               <p>Poslanska skupina SDS je v zakonodajni postopek vložila Predlog zakona o dopolnitvi
               Kazenskega zakonika. Razlog za spremembe pa naj bi bilo delovanje nekdanje Službe za
               državno varnost. Po mnenju predlagatelja, tako je zapisno v obrazložitvi, gre pri
               navedeni dopolnitvi za vprašanje vrednostnega preloma z bivšim nedemokratičnim in
               totalitarnim režimom, saj se je v zadnjem obdobju razkrilo nekaj primerov umorov, ki
               naj bi jih odredila nekdanja tajna politična policija, torej Služba državne varnosti.
               Naj takoj na začetku ponovno in stotič ponovim, da v Pozitivni Sloveniji ostro
               obsojamo kakršnokoli nezakonito ravnanje, sploh ko gre za posege v temeljne človekove
               pravice, med katere spada tudi nedotakljivost človekovega življenja; pa naj gre pri
               tem za posege, ki so jih zagrešili nekdanji člani Službe za državno varnost ali
               katerikoli drugi storilci. Po drugi strani pa, kot tudi že večkrat povedano, v
               Pozitivni Sloveniji nasprotujemo ad hoc in nepremišljenim ter nesistemskim spremembam
               zakonodaje, ki so se v praksi že večkrat izkazale kot zgrešene in so imele celo več
               slabih kot dobrih učinkov. Še posebej je potrebno biti previden pri spremembah
               najpomembnejših sistemskih zakonov, med katere gotovo sodi tudi kazenski zakonik kot
               temeljni sistemski zakon na področju kazenskega materialnega prava. Poleg tega
               sprememba, kot je predlagana, tudi ne rešuje problema, ki ga predlagatelj izpostavlja
               kot temeljno intenco zakona. Prepričana sem, da predlagatelji vedo, pa je bilo tudi v
               tem Državnem zboru že večkrat povedano, večkrat tudi danes, da slovenska Ustava v
               155. členu določa izrecno prepoved retroaktivnosti – torej prepoved povratne veljave
               pravnih aktov. Poleg tega kazenski zakoni jasno določa, da se za storilca kaznivega
               dejanja uporablja zakon, ki je veljal ob storitvi kaznivega dejanja, ter če se zakon
               kasneje spremeni, da se uporablja zakon, ki je milejši za storilca. Ker sem
               prepričana, da predlagatelji to dobro vedo, in ker tako predlog ne more doseči
               svojega namena, nas v Pozitivni Sloveniji skrbi, da gre še za en poskus delitve
               državljanov na podlagi obsežne razprave o polpretekli zgodovini, ki na koncu ne bo
               imela nobenih konkretnih rezultatov.</p>
               <p>Kar bi konkreten predlog lahko uredil, je zastaranje kaznivega dejanja umora za
               naprej – torej po uveljavitvi spremenjenega zakona. Po našem mnenju pa tudi takšne
               spremembe ne gre podpreti iz več razlogov. Prvič, ker je v luči specialne generalne
               prevencije ključno, da se kazenski postopki, izrek kazni in izvršitev izvedejo v čim
               krajšem času po storitvi kaznivega dejanja. Pri tem ne gre zanemariti dejstva, da je
               po preteku daljšega časovnega obdobja takšna dejanja težko ali celo nemogoče
               dokazovati. Drugič, ker smo v Sloveniji, kar se tiče ureditve zastaranja, zelo
               primerljivi z drugimi evropskimi državami oziroma je naša ureditev celo strožja. To
               mejo imamo na primer določeno višje kot Francija, Nemčija, Italija, Finska in tako
               naprej. Poleg tega naš kazenski zakonik, kot je bilo že povedano, določa tudi izjeme,
               torej kazniva dejanja, glede katerih kazenski pregon ne zastara in tudi izvršitev
               kazni ne. Poleg genocida, hudodelstva zoper človečnost, vojnega hudodelstva, agresije
               itn., spadajo med takšna kazniva dejanja tudi povzročitev dveh ali več kaznivih
               dejanj umora. Ta možnost torej obstaja, obstaja pa tudi možnost pri izteku kaznivih
               dejanj. Prav tako ne zastarajo kazniva dejanja, za katere se izreče dosmrtna kazen
               zapora, se pravi že po sedanji ureditvi. Poleg tega je iz letnih poročil policije
               razvidno, da z neraziskanimi umori v naši državi nimamo težav, tudi uboji so bili v
               vseh letih do zdaj ustrezno raziskani. In četrtič, kar sem že povedala na začetku,
               takšen poseg v tako pomemben institut mora biti premišljen, vključen v sistemski
               zakon, ob mnenju in sodelovanju strokovne javnosti in ob zasledovanju jasnih ciljev.</p>
               <p>Ker je predstavnica Vlade povedala, da bo predlagana rešitev proučena, in sicer
               takrat, ko se bo v bližnji prihodnosti spreminjal kazenski zakonik in ko bo strokovna
               javnost izrazila svoje mnenje o tem, v Pozitivni Sloveniji tokratnega predloga ne
               bomo podprli. Podprli bomo sklep, da predlog ni primeren za nadaljnjo obravnavo.
               Hvala.</p>
            </sp>
            <sp xml:id="SDZ6-Redna-22-2014-03-05.sp15">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Franc Breznik bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp xml:id="SDZ6-Redna-22-2014-03-05.sp16">

               <speaker>FRANC BREZNIK (PS SDS):</speaker>

               <p>Spoštovani predsednik, spoštovani sodelavci, spoštovani državljani in državljanke!</p>
               <p>Pred nami je sprememba kazenskega zakonika, ki je bil objavljen 4. junija 2008 in je
               začel veljati 1. novembra 2008. Z novim kazenskim zakonikom, ki je bil sprejet leta
               2008, se uveljavlja nova koncepcija kazenskega prava, ki je usmerjena v evropsko
               okolje in prekinja s preteklostjo. Reforma kazenskega prava Republike Slovenije kot
               članice Evropske unije se mora nadaljevati. To, kar je storil kazenski zakonik, da je
               spojil prejšnji zvezni republiški zakon z nekaj nujnimi spremembami in dopolnitvami,
               je bila komaj priprava na reformo kazenskega prava. Šele z novim kazenskim zakonikom
               se je reformo povedlo naprej v takšno odločilno fazo, da uporaba kazenskega prava ne
               bo več odvisna od tega, koliko kdo pozna posebnosti prejšnjega prava. To se da doseči
               le z izdajo novega zakona. Novi kazenski zakonik pomeni tudi uskladitev obveznosti
               Republike Slovenije v okviru Evropske unije in mednarodne skupnosti. Na novo in
               natančno so bile pregledane vse v okviru Evropske unije in mednarodnega prava
               sprejete obveznosti držav v enotnem urejanju kazenskopravne tematike, nato pa so se
               opravljene temeljne analize tudi vnesene v notranje pravo, tako da tvorijo v njem
               skladno celoto. Mednarodno in tudi evropsko pravo pozna na kazenskem področju le več
               posameznih, povečini imperfektnih pravnih pravil. Delna izjema glede tega je samo
               tako imenovani Rimski statut, ki po večini ostaja separatno breztežen po vsebini,
               uskladitvi in spoštovanju normativne hierarhije. Zato se uskladitev teh opravil šteje
               z njihovim prevzetjem v nacionalno pravo, kar pomeni, da se evropsko kazensko pravo
               predstavlja skozi nacionalno kazensko pravo vseh evropskih držav – tudi Slovenije. Do
               sedaj je bil kazenski zakonik dvakrat noveliran. V prvi noveli je bil noveliran v
               delu, ki je urejal uporabo prejšnjega zakonika za mladoletnike. Pri tem velja
               spomniti, da je Ustavno sodišče Republike Slovenije po sprejemu nove odločbe in širše
               novele, ki je bila sprejeta leta 2012, ki je med drugim črtala kaznivo dejanje
               povzročitve stečaja z nevestnim gospodarjenjem, v skladu z novim kaznivim dejanjem –
               lažnim stečajem z namenom oškodovanja upnikov – zato je nujen naklep in ne več
               malomarnost, kot je bila pri prejšnjem kaznivem dejanju. Nov kazenski zakonik je na
               splošnem delovnem področju zastaranja prinesel novost tudi na področju instituta
               zastaranja. Ohranil je delitev na zastaranje kazenskega pregona in predvsem
               zastaranja izvršitve kazenskih sankcij; opustil pa je razlikovanje med relativnim in
               absolutnim zastaranjem, ki je v praksi v določenih primerih povzročalo nejasnosti in
               težave.</p>
               <p>V kazenskem zakoniku na področju kaznivega dejanja zoper človečnost so uvodoma
               predpisana tri značilna kazniva dejanja zoper človečnost: genocid, hudodelstvo zoper
               človečnost in vojno hudodelstvo. Kazniva dejanja so oblikovana v skladu z
               ratificiranim Rimskim statutom mednarodnega kazenskega sodišča, ki v 6., 7. in 8.
               členu definira znake teh kaznivih dejanj. Ta ratificirana in objavljena mednarodna
               pogodba se sicer uporablja neposredno po 8. členu Ustave Republike Slovenije, vendar
               je bilo potrebno, da se ta del, in sicer posamezna kazniva dejanja, uvrsti tudi v naš
               nov kazenski zakonik. Nesporno je, da so ta kazniva dejanja skladna tudi s Konvencijo
               o preprečevanju kaznovanja zločina genocida, ki je bila podpisana 9. septembra 1948
               New Yorku in velja na podlagi aktov notifikacij nasledstva. Prav tako izpostavljamo,
               da z aktom o notifikaciji nasledstva v Republiki Sloveniji veljajo tudi 4 ženevske
               humanitarne konvencije iz leta 1949 in 2 dopolnilna protokola k tem konvencijam.
               Rimski statut opredeljuje tudi kaznivo dejanje agresije, ki je bilo v Kazenskem
               zakoniku uvrščeno v skladu z ustreznimi določbami ustavne listine Združenih narodov.
               Tudi kaznivo dejanje terorizma temelji na pravu Evropske unije in mednarodnih aktih.
               V Kazenskem zakoniku je kaznivo dejanje terorizma oblikovano na podlagi okvirnega
               sklepa Sveta Evropske unije o boju proti terorizmu.</p>
               <p>Prehajam na vprašanje zastarljivosti ali nezastarljivosti kazenskega dejanja umora,
               kvalificirane oziroma hujše oblike kaznivega dejanja umora, uboja, še posebej pa
               takšne namere, ki izhajajo iz delovanja nekdanje Službe državne varnosti.
               Predlagatelji smo se zavedali načel mednarodnega kazenskega prava, predvsem pa načel
               klasičnega kazenskega prava vseh civiliziranih narodov. Pojem materialnega
               mednarodnega kazenskega prava – materialne pravne določbe so identifikacijski znak
               mednarodnega kazenskega prava. Materialnopravne določbe iz mednarodnega kazenskega
               prava se nanašajo na posamezna mednarodna kazniva dejanja, zakonitosti, splošni pojem
               mednarodnega kaznivega dejanja, norme o individualni kazenski odgovornosti v obliki
               krivde ter kazenskih sankcijah.</p>
               <p>Predvsem smo se zavedali, v skladu z materialnimi, predvsem pa z materialnopravnimi
               določbami Rimskega statuta, ki je bil sprejet na diplomaciji, torej na diplomatski
               konferenci v Rimu 17. julija 1998, začel je veljati julija 2002. Trenutno ga ima 114
               držav pogodbenic. Zavedati se je treba v skladu s tem, da se osredotočamo na 2., 3.
               in 7. del Rimskega statuta. Danes ste predlagatelji nekaterih strank govorili o
               načelu zakonitosti, torej nullum crimen, nulla poena sine praevia lege poenali – 22.,
               23. in 24. člen Rimskega statuta. Znaki kaznivega dejanja morajo biti jasni, ozka
               interpretacija in prepoved njihovega širjenja z analogijo, uporaba načela in dubio
               pro reo, torej dvomov v korist obdolženca, prepoved retroaktivnosti in uporaba
               milejšega pravnega predpisa v primeru spremembe prava pred pravnomočnostjo sodbe.
               Tudi v tem delu se predlagatelji strinjamo, torej nimamo problema s tem, da bi ta
               zakon, katerega danes noveliramo – predvsem gre za novelo glede zastarljivosti
               kaznivega dejanja umora –, da bi veljal retroaktivno. Tudi tega se zavedamo. Govorimo
               predvsem o simbolnem dejanju, tukaj v Državnem zboru. To je bilo tisto, kar smo
               predlagali. Pomembno je, da je bil kazenski zakonik iz leta 2008, ki ga je sprejela
               takratna Janševa vlada, popolnoma na novo postavljen, bi lahko rekel, s popolnimi, z
               vsem tistim, kar je vseboval Rimski statut. V tem primeru moram povedati še nekaj o
               kaznivih dejanjih, ki ne zastarajo po mednarodnem kazenskem pravu. Nekateri ste že
               danes o tem govorili, bom še enkrat ponovil. 5. člen Rimskega statuta govori o
               najtežjih mednarodnih hudodelstvih, ki zadevajo mednarodno skupnost kot celoto.
               Govorimo o kaznivih dejanjih genocida, hudodelstva zoper človečnost, vojnih
               hudodelstev, agresije. Rimski status seveda tu ne postavlja nobene formalne
               hierarhije med štirimi kategorijami mednarodnih hudodelstev. Torej so vsa štiri
               mednarodna hudodelstva v nekem ravnovesju in vsakega posebej ne obravnava. To govorim
               v smislu 7. člena Hudodelstva zoper človečnost. Pomembno je poudariti trenutne
               razmere, o katerih smo govorili na Komisiji za peticije in človekove pravice ter
               enake možnosti, glede delovanja bivše Službe državne varnosti. Organi pregona lahko
               nadaljujejo pregon kaznivega dejanja proti vsem naredbodajalcem in tudi storilcem teh
               kaznivim dejanj, o katerih smo govorili predvsem konec 60. let, začetku 70., skozi
               70. leta in cela 80. leta, lahko rečem skoraj do osamosvojitve te naše države. Torej
               ti ljudje so počeli … in tudi smer preganjanja teh storilcev gre v smeri hudodelstva
               zoper človečnost. Kaj je napisal Rimski statut v tem smislu? Pojem je nastal v
               kontekstu Martensove klavzule, ki jo že najdemo v preambuli tako imenovane II. haaške
               konvencije, v zakonih običajne vojne na kopnem iz leta 1899, ki predpisujejo, da so v
               primerih, ki jih ne ureja mednarodna pogodba in pravo, prebivalstvo in vojaki
               zaščiteni v skladu z načeli mednarodnega prava, ki so rezultat običajev, veljavnih
               med civiliziranimi narodi, in zakona človečnosti in zahtev javne vesti. Spoštovani,
               danes ste začeli nekateri govoriti tudi o zgodovini kazenskega prava na tem
               teritoriju, ne v tej državi, govorili ste o avstrijskem kazenskem zakoniku iz leta
               1803 leta – lahko posežem še 60 let nazaj – o zelo pomembnem prvem kazenskem zakoniku
               v tej smeri, iz 1747, v času reform Marije Terezije. Zakaj je pomemben? Pomemben je
               zato, ker je v tem prostoru veljalo načelo, da z torturo ne morejo priti do dosega
               priznanja pri tistem, ki je bil osumljen za kaznivo dejanje. Govorim o letu 1747.
               Govorim o zgodovini, o zgodovini kazenskega prava, o bivši Habsburški monarhiji,
               potem v Avstro-ogrski državi, v prvi kraljevini Jugoslavije in potem lahko govorimo o
               zgodovini ali pa o delu kazenskega prava ali same teorije kazenskega prava po
               revoluciji 1945 leta in vse do leta 1990, v okviru demokratičnih sprememb. Zakaj
               govorim to danes? Govorimo skozi prizmo spoštovanja človekovih pravic in temeljnih
               svoboščin. Govorimo o spoštovanju tistih načel, ki so jih po zlomu enega izmed treh
               totalitarnih režimov, torej po zlomu nacizma, speljali v nürnberških procesih. Osnova
               nürnberških procesov je bila ena izmed klavzul, o katerih še danes govori Rimski
               statut – pravo civiliziranih narodov, pravo, ki ni pravo. Pravo, ki je tako
               nepravično, da ni bilo pravo. Kljub temu, da se je v dvorani v Nürnbergu cela vrsta
               ljudi sklicevala, da so bili ti zakoni legalni, da so bili sprejeti. Bili so sprejeti
               v parlamentarnem telesu takratne nacistične Nemčije. Ampak zgodil se je premik v
               razumevanju predvsem kazenskega prava, zgodil se je premik v mednarodnem humanitarnem
               pravu, ko se je večina največjih pravnih strokovnjakov strinjala, da je bilo to pravo
               tako nečloveško, da to ni bilo pravo. In zaradi tega so sklenili 12 procesov, ki so
               trajali od 1945 do 1949, poznate jih kot nürnberške procese, na samem sodišču ali v
               samem mestu, kjer so tudi nastali tako imenovani zelo krivični nürnberški zakoni, v
               katerih so preganjali vse, ki se niso strinjali z nacistično državo, nacistično
               ureditvijo. Ne samo preganjanje Judov, preganjanje vseh drugače mislečih. To govorim
               tudi v primeru ostalih dveh totalitarizmov, ki nista doživela sodnega epiloga, torej
               o fašizmu, ki ni doživel sodnega epiloga, je nekako propadel 1943, trajal je od 1922,
               21 let. Govorimo o komunizmu, o socializmu ali o komunizmu vseh vrst, vseh pojavih,
               ki so se nam dogajali in ki so s svojim propadom – torej tretji totalitarizem kot
               takšen je tudi izgubil vojno. Tudi to je treba vedeti, tisti, ki danes govorijo o
               tem. Treba je govoriti, da so vsi komunistični sistemi izgubili v hladni vojni,
               propadli so v hladni vojni. In v smeri tega je treba tudi razumeti, da neke vrste
               Nürnberga komunistični sistemi niso doživeli. Niso doživeli nekega sodnega epiloga v
               totalitarnih sistemih, ki je prinesel največ žrtev, največ krivic in ki je trajal
               najdlje, spoštovani kolegice in kolegi, ta sistem je trajal najdlje. Sistem je samo v
               Sloveniji trajal najmanj 45 let. Najmanj 45 let. In mi nikoli nismo dobili sodnega
               epiloga. Po demokratičnih procesih smo našli več kot 620 povojnih grobišč, do sedaj
               nekako najdenih. Pred kratkim smo našli v arhivu celo vrsto kaznivih dejanj zoper
               človečnost, kaznivih dejanj zoper drugače misleče, kaznivih dejanj, ki so bili v
               neskladju z normami civiliziranih narodov, spoštovani kolegice in kolegi. In to je
               tisto, o čemer se mi danes pogovarjamo. Mi se ne pogovarjamo, ali bomo mi z novelo
               zastaranja kazenskega dejanja, torej kazni umora, ali bomo lahko posegli nazaj, torej
               v sam umor nekega posameznika. Ti storilci se lahko danes preganjajo zoper kaznivo
               dejanje zoper človečnost, ki ni zastarala. Mislim, da tudi nekateri postopki v
               Republiki Sloveniji tečejo zoper te storilce. Jaz pa danes govorim o simbolni
               prekinitvi, govorim o tem, ali nas je to kaj naučilo, ali smo se poistovetili, da je
               človeško življenje nedotakljivo, in da je to v sami slovenski moderni družbi res
               nedotakljivo in da obsojamo vsakršno nasilno kaznivo dejanje v smeri umora. O tem se
               mi danes pogovarjamo. Jaz se zavedam in ne rabimo poučenosti in načel kazenskega
               zakonika ali mednarodnega kazenskega prava, ker ga poznam in ga tudi poznamo
               predlagatelji. Govorimo o pojmih, o dejanjih in ali smo se iz teh dejanj iz
               preteklosti kaj naučili.</p>
               <p>Druga zadeva, ki je pomembna za vse komunistične sisteme, je tudi sistem tako
               imenovanega bivšega izrednega omrežja, ki obstaja. Pri nas lahko govorimo o
               udbomafijskih omrežjih, ki obstajajo v državi, spoštovani kolegice in kolegi. Nekdo,
               ki je 45 let imel absolutno oblast, ki je lahko odločal med življenjem in smrtjo, ima
               omrežje in v njem deluje. In imajo probleme ravno zaradi tega, večinoma v
               postkomunističnih ali v postsocialističnih državah. Tudi tukaj je problem. Problem je
               v tem, da skozi prizmo današnjih trenutkov je ta družba, ki je bila nekako zavedena,
               ki je s postopkom štirih ali celo petih monopolov dobesedno indoktrinirala celo vrsto
               slovenskih ljudi skozi proces kulture, skozi proces izobraževanja. Zato so ljudje
               danes, lahko rečemo, v enem smislu indoktrinirani in vsaj en del ljudi se ne zaveda,
               kaj je prav in kaj je narobe. Kaj je treba obsojati in kaj ne obsojati. Govorim skozi
               prizmo prava nekih civiliziranih narodov. Mi imamo resne probleme. Mi imamo resne
               probleme, da so ljudje relativno izredno neobčutljivi na takšne zadeve. In poglejte,
               17. člen Ustave govori o nedotakljivosti človeškega življenja, govori tudi, da v
               Sloveniji ni smrtne kazni. Mi imamo danes na položaju preko tega omrežja ljudi, ki so
               dosojali, imamo sodnike ali tožilce, ki so dosojali tudi smrtne kazni. Mi imamo celo
               vrsto ljudi v medijih, ki so bili del bivšega sistema, imamo celo vrsto ljudi, ki so
               delovali v policiji, imamo celo vrsto ljudi iz vrst tajne policije, ki so danes tudi
               v vrhu politike. Mislim, da ni nobena skrivnost, da tudi med nami sedi pet poslanskih
               kolegov, nekdanjih sodelavcev Službe državne varnosti. Morate vedeti, Služba državne
               varnosti je bila samo ena zadnjih faz vsega tega. Šla je skozi KNOJ, šla je skozi
               OZNO, šla je skozi Udbo, se je delila na Udbo in KOS in na koncu pristala v Službi
               državne varnosti. In je nesprejemljivo. Poglejte, v politiki, recimo, bivše republike
               Nemčije poznamo primer odstopa Willyja Brandta. Willy Brandt je odstopil kot dokaj
               uspešen predsednik zaradi tega, ker so v njegovem kabinetu našli bivšega aktivnega
               pripadnika službe državne varnosti bivše Vzhodne Nemčije. In je zaradi tega moral
               odstopiti. Pri nas so ljudje na to neobčutljivi. Pri nas so ljudje neobčutljivi, da
               takšen politik lahko tudi nadzoruje preko Državnega zbora varnostno-obveščevalne
               službe sedanje demokratične ureditve. Tudi o tem še nikoli nismo govorili v tem
               Državnem zboru, spoštovani kolegice in kolegi. Tisto, kar je pomembno, tudi kazensko
               pravo ali mednarodno kazensko pravo skozi prizmo človeškega dostojanstva, skozi
               prizmo neodtujljivih človekovih pravic, so ključne zadeve, ki so se dogajale na
               ustanovni skupščini Združenih narodov in sprejemanje novih ustav, ki so vključevale
               katalog prve in druge generacije temeljnih pravic. Ustavna listina Združenih narodov,
               Splošna deklaracija o človekovih pravicah 1948 in nove ustave Francije, Italije,
               Nemčije, Indije tudi govorijo skozi prizmo človekovih pravic. Ustavno sodišče in
               Vrhovno sodišče v velikih judikatih, ne samo tisti, ki jih omenjate, je govorilo, da
               so v prejšnjem sistemu bile močno kršene človekove pravice in temeljne svoboščine. V
               okviru tega je tudi kazensko pravo preganjalo ljudi v smeri verbalnega delikta, kar
               je nesprejemljivo za današnje razmere, spoštovani kolegice in kolegi. Imamo celo
               vrsto vrhunskih pravnikov starejšega tipa, ki so se šolali v takem sistemu, ki so to
               spodbujali, ki so bili teoretiki tega kazenskega prava ali materialno kazenskega
               prava in tudi procesnega kazenskega prava. Torej totalnega nespoštovanja človekovih
               pravic in temeljnih svoboščin. In ti ljudje bodo danes kot del strokovne javnosti
               ponovno govorili, ali je sprejemljivo, da kaznivo dejanje umora zastara ali ne
               zastara, ali mora o tem debatirati strokovna javnost. Ali niso to neki temelji
               civilizacijske norme? Ali ni to neka temeljna civilizacijska norma, da umor ne
               zastara? Verjamem, da bodo tekom sprejemanja te novele, tudi skozi parlamentarni
               potek, te razprave izredno zanimive. Tako zanimive, kot so bile tiste na Komisiji za
               človekove pravice, ko smo se strinjali, smo obsojali umore. Na koncu pa tega skozi
               glasovanje nismo potrdili. Del poslancev ni potrdil, da obstoja delovanje Udbe ali
               bivše Službe državne varnosti. Del poslancev ni potrdil, da se najdejo storilci. Del
               poslancev ni hotel potrditi dejanja, da se storilci odkrijejo in da se odkrijejo tudi
               trupla umorjenih ljudi. Nadaljevanje, vsi tisti, ki so delovali v tem zadnjem
               primeru, ko govorimo o bivših pripadnikih Službe državne varnosti, morate vedeti, da
               so kršili tudi takratno kazensko pravo bivše Socialistične federativne republike
               Jugoslavije. Tudi o tem še nikoli nismo govorili. Udba je bila tajna organizacija.
               Imela je poseben, specifičen sistem pisanja, kjer so nalagali dobesedno umore
               naredbodajalci in tisti izvrševalci. Morda se tudi zaradi tega do danes zgodovinarji
               tega niso lotili, ker potrebujemo izredna specializirana znanja v tej smeri, da lahko
               to preiskujemo. Celo vrsto specializiranih znanj potrebujemo, da sploh odkrivamo
               način pisanja, način sporočanja, način sodelovanja, kako so sodelovali in kako so
               delovali. Seveda je ob tem treba povedati, da marsikdo, ki je bil takrat tudi član
               Zveze komunistov, o tem ni vedel. In v tem se tudi lahko strinjamo in ne moremo
               vsakega obsojati, ki je bil član Zveze komunistov. Lahko pa obsojamo ozek del
               Centralnega komiteja, ki je bil naredbodajalec, in lahko obsojamo tiste ljudi, ki so
               to počeli – torej predvsem pripadnike bivše Službe državne varnosti. In v tej smeri
               govorimo. Sama sprememba zakona, o kateri kot predlagatelji danes govorimo, govori
               tudi o tem, da zakon kot takšen v splošnem delu ne zastara. Predlog kot takšen sledi
               ustavnim načelom, kot sem jih danes omenil, torej ustavno načelo nedotakljivosti
               človeškega življenja in do osebnega dostojanstva ter varnosti. V luči obeh navedenih
               načel je predlog, da so kazniva dejanja umora kvalificirana oziroma hujša oblika
               kaznivega dejanja uboja, utemeljen in sorazmeren z vidika varovanja človekovih pravic
               in temeljnih svoboščin. To je še posebej pomembno, torej v luči delovanja nekdanje
               tajne politične policije, Službe državne varnosti, ki je še do konca 80. let
               nezakonito in skrivoma ugrabljala ter morila domače in tuje državljane. To sledi
               vsebini Ustave in Resoluciji Evropskega parlamenta o evropski zavesti in
               totalitarizmu z dne 2. aprila 2009.</p>
               <p>Spoštovani kolegice in kolegi. Prepričan sem, da se bomo končno v Državnem zboru
               poistovetili o nekih temeljnih civilizacijskih normah. Menim, da bo člen, o katerem
               danes govorimo, ki govori o zastarljivosti kaznivega dejanja umora, vnešen v
               slovenski kazenski zakonik. Menim, da je to prvi korak k normalizaciji te družbe. Če
               bo drugi korak, da bodo organi pregona končno začeli preiskovati huda kazniva dejanja
               ljudi v preteklosti, ne na podlagi tega zakonika, spremembe tega zakonika; ampak na
               podlagi zločina proti človečnosti, o katerem sem govoril, o katerih imamo danes
               materialno podlago, potem verjamem, da bo ta družba doživela v naslednjih letih možen
               napredek. Če pa se ne bomo poistovetili točno po teh osnovnih civilizacijskih normah,
               potem – spoštovani kolegice in kolegi – nas čakajo leta in leta mirovanja te družbe.
               Mi moramo postaviti neke temelje zdravega razmišljanja in tudi zdrava obsojanja vseh
               zločinov, ki so se zgodili v preteklosti, predvsem pa moramo obsoditi tudi ljudi, ki
               so delovali v prid teh zločinov, ki so bili aktivni udeleženci teh zločinov. In
               Slovenija je na žalost država, ki stoji na truplih, na izrednih krivicah preteklosti,
               kjer je bivša Komunistična partija, lahko rečem, prerodila novega slovenskega
               človeka, ga postavila v nov kontekst. In kot takšni, vsaj do zdaj ne vidim, tudi
               tukaj ne, v Državnem zboru, da smo zmogli te prve korake. In še enkrat, kot veste,
               kaznivo dejanje umora ne v Avstriji, ne v Nemčiji ne zastara in kot takšna se bodo
               preganjala. In ljudi, ki so to počeli, bodo preganjale druge države. Poznamo evropski
               priporni nalog in mogli jih bodo izročiti, če bodo kazniva dejanja ali preiskave to
               pokazale v tujih državah. Spomnil bi vas na to, kar se je zgodilo na Hrvaškem, ko je
               tudi predsednik Josipović želel, da se spremeni celo ustava – in so jo spremenili, v
               ustavo so napisali, da kaznivo dejanje umora ne zastara. Po eni so strani hoteli
               retroaktivno posegati nazaj, ampak s tem so hoteli narediti nek bajpas, hoteli so
               zaščititi, da se ljudje, ki so tudi zdaj delovali v hrvaških tajnih službah, ki so
               celo postavljali vlade in predsednika, da se ne izročijo Nemčiji. Žal jim to ni
               uspelo, Nemčiji je pretila cela vrsta sankcij. In jaz se kot poslanec, kot državljan
               in tudi predlagatelji v Slovenski demokratski stranki se tega zavedamo in govorimo z
               vso resnostjo.</p>
               <p>V prvi fazi spremenimo kazenski zakonik, torej noveliramo, obsodimo bivši totalitarni
               režim, v vseh svojih fazah, ne samo povojnih pobojih, v vseh svojih fazah. Pozivamo
               vlado tudi preko tega, ker govorimo o kazni, da organi pregona v tem trenutku
               delujejo v smeri preiskave kaznivih dejanj zoper človečnost v Republiki Sloveniji,
               kjer imajo podlago. Želim si, da simbolno prekinemo s preteklostjo, da se na podlagi
               tega odločimo, ali si želimo neko skupno prihodnost. Če tega ne bomo storili, če se
               ne bomo poenotili pri vseh temeljnih civilizacijskih normah, potem mi resnih
               razmislekov, kako v svetlo prihodnost, kako razviti kvalitetni gospodarski sistem,
               kako obdržati kvalitetno socialno državo – brez te podlage ne bo tega napredka. Tega
               se moramo vsi zavedati. Ker ljudje, ki so doživeli celo vrsto krivic, ne bodo
               sodelovali. Ne bodo zaupali niti politikom, ki teh zadev ne obsojajo. To je tisto
               temeljno, o čemer bomo danes se pogovarjali. In jaz upam, da smo se vsaj poenotili v
               smeri, da se predlagatelji zavedamo načel mednarodnega kazenskega prava in tudi
               kazenskega prava v naši državi, tudi ustavnega prava glede tega. Zavedamo se, da
               retroaktivno ta zakon ne bo posegal nazaj, da bi se preiskovalo samo en umor nekega
               predstavnika; ampak zavedamo se, kako naprej. In kako naprej, pomeni točno to, kar
               počnejo v različnih državah okrog nas, kjer cela vrsta šol, cela vrsta vzgojnih
               zavodov vozi mlade ljudi v Dachau, v različna taborišča, tudi v arhive Stasija in jim
               pokažejo: Poglejte si, kaj se je dogajalo. Poglejte si, zavedajte se, ko boste nekoč
               morda tudi vodili to državo, da si nikoli več tega ne boste privoščili. Da nikoli ne
               boste storili nič tako hudega. To je tisto – bistvo Kazenskega zakonika je tudi
               njegova preventivna funkcija. In preventivna funkcija resne demokratične države in
               Kazenskega zakona mora biti tudi to, da smo se mi kot politični organ jasno in glasno
               odločili, da umori nikoli ne zastarajo v Republiki Sloveniji. In to je tisto bistvo.
               In ko govorimo o preganjanju, o podlagi za preganjanje, se morate zavedati, da v
               Nemčiji tečejo procesi proti ljudem, ki so storili kazniva dejanja, umore, ki so
               danes stari 90, 100 let; mislim, da je najstarejši star 102 leti. Kaj s tem
               nakazujejo. S tem nakazujejo mladi generaciji ljudi, ki prihaja, ki je neobremenjena,
               da se zločin ne splača, umor se ne splača, se ne splača in te pričaka. Če je pravna
               država deluje, te bomo pričakali in nikoli ne pomislite na kaj takega. To je temelj
               civilizacije, to je temelj resne pravne države. Najlepša hvala.</p>
            </sp>
            <sp xml:id="SDZ6-Redna-22-2014-03-05.sp17">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Mirko Brulc bo predstavil stališče Poslanske skupine Socialnih demokratov.</p>
               <p>Izvolite.</p>
            </sp>
            <sp xml:id="SDZ6-Redna-22-2014-03-05.sp18">

               <speaker>MIRKO BRULC (PS SD):</speaker>

               <p>Spoštovani!</p>
               <p>Si moram pa v zrak vzeti po taki razpravi. Današnja razprava bo potekala v luči
               nadaljevanja razprave iz Komisije za peticije ter človekove pravice in enake možnosti
               ter tudi Odbora za kulturo. To je razvidno tudi iz samega predloga Kazenskega
               zakonika in to potrjuje tudi moj predgovornik, saj govori samo o vsebinah, ki so bile
               že obravnavane na Irglovi komisiji. Nov kazenski zakonik je bil sprejet leta 2008.
               Takrat, leta 2008 je Vlado vodil gospod Janez Janša. In sprašujem, gospe in gospodje,
               niste opazili problematičnosti tega člena kljub temu, da ste z amandmajem člen
               popravljali. Z današnjo dopolnitvijo 95. člena Kazenskega zakonika se posega v člen,
               ki je bil sprejet leta 2008. Po usklajevanju strokovnjakov in zainteresirane
               javnosti, po opravljeni splošni razpravi k novemu kazenskemu zakoniku, opravljeni
               javni predstavitvi mnenj o celotnem zakoniku. Tudi o 95. členu kazenskega zakonika.
               Takrat je predlagatelj opozoril, da gre za novost nezastarljivosti kaznivih dejanj.
               Obrazložil je v dveh stavkih, ki se glasita in to citiram. "V ta člen so uvrščena
               nezastarljiva kazniva dejanja. Posebej so navedena najhujša kazniva dejanja zoper
               človečnost, nezastarljiva tudi po Rimskem statutu mednarodnega kazenskega sodišča ter
               kaznivi dejanji umora in terorizma." Ni naključje, da so predlagatelji te novele
               Kazenskega zakonika v zakonodajni postopek vložili po razpravah v že omenjenih
               delovnih telesih Državnega zbora. Prav tako ta razprava in razpravi ob naslednjih
               dveh točkah gredo v smeri zlorabe razpravnih dvoran Državnega zbora ob sočasnem
               zbiranju podpisov za nekaj, kar Socialni demokrati menimo, da ni potrebe. Socialni
               demokrati se zavedamo, da je človeško življenje nedotakljivo, spoštujemo ustavno
               načelo varstva človekove osebnosti in dostojanstva, načelo zakonitosti v kazenskem
               pravu ter načelo prepovedi povratne veljave pravnih aktov. S tem je treba opozoriti
               na veljavni člen Kazenskega zakonika, in sicer 2. člen določa, da ni kaznivega
               dejanja in kazni brez zakona. To pomeni, citiram: "Nikomur ne sme biti izrečena kazen
               ali druga kazenska sankcija za dejanje, ki ga zakon ni določil kot kaznivo dejanje,
               še preden je bilo storjeno in za katero ni bila z zakonom predpisana kazen ali druga
               kazenska sankcija." V 7. členu je opredeljena tudi časovna veljavnost, kar pomeni,
               citiram: "Za storilca kaznivega dejanja se uporablja zakon, ki je veljal ob storitvi
               kaznivega dejanja. Če se po storitvi kaznivega dejanja zakon spremeni enkrat ali
               večkrat, se uporablja zakon, ki je milejši za storilca." Namen predlagatelja je, da
               se predlog dopolnitve Kazenskega zakonika, če bi bil sprejet, uporablja za dejanja za
               nazaj. Vlada v svojem mnenju, kot tudi mnogi drugi pravni strokovnjaki, opozarja, da
               KZ-1C, če bi bil sprejet, ne velja za nazaj. Prepričani smo, da predlagatelji to
               dobro vedo, ampak namera je čisto nekje drugje – ponovno razpravljati o arhivih SDV
               in drugih podobnih temah. Kljub v uvodu izrečenih grožnjah dr. Gorenaka, če bom
               omenil te vsebine, si upam vztrajati na tem, da je tudi ta predlog zakona paket
               ostalih akcij SDS, saj je to potrdil tudi predhodnik – kolega Breznik. Predlagana
               ureditev zastaranja kazenskega pregona in kazenske sankcije se ne bo mogla
               uporabljati za umore, ki so se zgodili pred uveljavitvijo KZ-1C. V primeru, da bi
               bilo navedeno mogoče, pa bi to pomenilo povratno, se pravi retroaktivno veljavo. In
               kot je zapisano v mnenju Vlade, je kazenski zakonik treba še posebej skrbno
               presoditi, ali se morda lahko upošteva izjemno dovoljena možnost po drugem odstavku
               155. člena Ustave, da zakon sme določiti, da imajo njegove posamezne določbe učinek
               za nazaj, če to zahteva javna korist, in če se s tem ne posega v pridobljene pravice.
               Glede na to, da gre za poseg v pomemben institut splošnega dela Kazenskega zakonika,
               Vlada tega predloga ne podpira. Bo pa pristojno ministrstvo predlagani rešitvi
               proučilo, tudi možnosti vključitve v novelo Kazenskega zakona, ki se pripravlja
               oziroma je v planu dela pristojnega ministrstva.</p>
               <p>Socialni demokrati predlagani sklep v primernosti predlaganega zakona ne bomo
               podprli. Hvala lepa.</p>
            </sp>
            <sp xml:id="SDZ6-Redna-22-2014-03-05.sp19">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Sledi splošna razprava poslank in poslancev. Najprej ima besedo gospod Franc Pukšič,
               pripravi pa se gospa Marija Plevčak.</p>
               <p>Izvolite, gospod Pukšič.</p>
            </sp>
            <sp xml:id="SDZ6-Redna-22-2014-03-05.sp20">

               <speaker>FRANC PUKŠIČ (PS SLS):</speaker>

               <p>Hvala lepa, predsednik, kolegice, kolegi, predstavniki Vlade, lepo pozdrav!</p>
               <p>V stališču poslanske skupine Slovenske ljudske stranke smo zapisali: Čas je, da se
               soočimo s temnimi platmi naše polpretekle zgodovine; tedanje zločine pa tudi označimo
               kot zločine. To naj storijo inštitucije pravne države, preiskovalni in pravosodni
               organi; politika pa naj jih pri tem ne ovira. Bilo je nekaj rečeno okrog spreminjanja
               tega zakona v 2008, zakaj nismo tega takrat tudi zapisali, ko smo bili v koaliciji
               oziroma vodili vlado. Mogoče je lahko razlog tudi, da se verjetno marsikaj ni vedelo,
               kar se danes ve. Kolikor se spomnim, takrat rov Barbara še ni bil odprt, se ni vedelo
               za to. Te informacije so prišle kasneje. Okrog nekaterih zadev, ki se danes vedo iz
               arhivov, okrog delovanja posameznikov v Udbi in nekaterih ubojev, ki so se zgodili,
               se ni vedelo. Ne glede na to, da tega takrat ni bilo, in če danes s tem, da zapišemo
               v zakon, da pregon in izvršitev kazni za kazniva dejanja umora ne bodo zastarala, na
               tej točki bi se lahko v Državnem zboru poenotili. Ne gre za vse to, kar je bilo danes
               že tukaj povedano. Govoriti o tem, ne vem kolikokrat, stoterokrat, da obsojajo
               nekatere politične stranke, istočasno pa naredijo korak do tega, kar smo mi zapisali,
               da bi zločine označili kot zločine in prepustili, da bi organi lahko to uredili,
               torej da politika pri tem ne bi ovirala, pa ne damo možnosti. To mi gre bolj na to,
               kot da bi zraven držali vrečo pri odobravanju tega, kar se je zgodilo, in da se vse
               skupaj pomete pod preprogo. Ne glede s strani razmišljanja nekaterih ali pa bom
               rekel, da so imeli, smo imeli državljani in državljanke, ki se s tem profesionalno ne
               ukvarjajo, pravico misliti, da storjen umor storilcu ne zastara in da bo za storjen
               umor odgovarjal do konca svojega življenja, pika. In očitno temu ni tako. Zato, bom
               rekel, bomo z lahkoto podprli to spremembo in sem pričakoval, da bomo z lahkoto v
               Državnem zboru imeli toliko skupnega razuma, da to ni sporno. Niti pomislil nisem, da
               bi to lahko bila sprememba v tej smeri, da umori ne zastarajo, kaznivo dejanje umora
               ne zastara, da bi to razdeljevalo parlament. Veste, to so elementarne zadeve v
               demokratični državi, ne glede na to, ali so tisti, ki so te zločine storili, še živi,
               živijo med nami, celo aktivni – verjetno veliko ne več. Ampak bolj to, da niso več
               med nami, ali pa če so, niso aktivni; pa vendarle dostojanstvo do vseh pobitih,
               tistim, ki se je to zgodilo, torej sorodniki imajo to pravico vedeti. Včeraj sem
               dobil po e-pošti nekaj v zvezi z arhivi enega od arhivistov, ki se ne strinja z
               zbiranjem podpisov. Pravi, da je v tistem metru arhiva, ki so še v Sovi in ki bi naj
               – mislim, da do konca marca – bili predani Arhivu Slovenije, veliko verjetno
               najpomembnejših zadev prav v zvezi s storjenimi umori, planiranimi in tako dalje.
               Skratka, da se bo iz tistega metra dalo marsikaj razbrati. Ne glede na to ali pa
               kljub temu, da je bilo leta 1990 – tako ta arhivist pravi v pismu, ne vem, mogoče ste
               ga tudi ostale poslanke in poslanci dobili po e-pošti – več kot 85 procentov arhivov
               Udbe s posameznimi kartotekami uničene. To je nepojmljivo in jaz si ne znam
               razložiti, da se ne zna tudi te sledi ugotoviti, kdo je bil tisti, ki je naročil, da
               se je to izvedlo. Spomnite pa se, kolegice in kolegi, prav v SD, kako ste leta 95
               spreminjali kazenski zakonik in Zakon o kazenskem postopku, da ste Uroša Aljančiča
               ter Pavla Kodra – ki sta tako oškodovala slovensko znamko Elan, bila obsojena – brez
               zapora, brez minute zapora pustili na svobodi.</p>
            </sp>
            <sp xml:id="SDZ6-Redna-22-2014-03-05.sp21">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima predlagatelj, dr. Vinko Gorenak. Izvolite.</p>
            </sp>
            <sp xml:id="SDZ6-Redna-22-2014-03-05.sp22">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Najprej zahvala Novi Sloveniji in Slovenski ljudski stranki, ki imata namen zakon
               podpreti, na nek način moram reči čestitke gospodu Brezniku kot pripadniku mlajše
               generacije, ki je pripravil tak nastop, kakršnega je pripravil. Mogoče je tej
               generaciji lažje kot pa nekaterim, ki pripadamo nekoliko starejši generaciji,
               potegniti neko črto za stvari, o katerih govorimo danes. Glejte, meni je žal stališča
               Vlade. Sami veste, državna sekretarka, da sem imel do vodstva tega ministrstva, do
               ministra in do vas na nek način benevolenten odnos vsaj v preteklem letu. Oba sta
               napovedovala pomembne sodne reforme, napovedovala sta spremembo KZ, sprememb ali celo
               nov ZKP, napovedovala sta vrsto nekih sprememb, ki so mene prepričevale, da imata
               resen namen. Vi ste danes govorili o tem, da boste še letos spremenili kazenski
               zakonik in da bi lahko vključili te spremembe v kazenski zakonik. Koalicijska pogodba
               tega ne opredeljuje. V koalicijski pogodbi od vseh ciljnih reform, ki so bile
               načrtovane, ni ostalo skoraj nič. Nekaj o dedovanju, malo nekaj o stečajnih zakonih
               in nič o spremembah Kazenskega zakonika. Jaz bi rad slišal od vas, ali to bo, ali
               tega ne bo; v koalicijski pogodbi tega nimate zapisanega in se ne morem potem
               opredeliti, kaj in kako. V nadaljevanju je treba reči eno stvar, jaz sem skušal
               potegniti ločnico in vam skušal dopovedati v uvodnem nastopu, da niso zločini Službe
               državne varnosti, odnosno Udbe, temeljni razlog tega, da smo mi ta zakon spisali.
               Treba se je tudi zavedati tega, da je na nek način vprašljiva uporaba zakona za
               nazaj, čeprav ne čisto tako, kot ste nekateri v uvodnih nastopih ponavljali, da to
               absolutno ni mogoče. V posameznih primerih je tudi to mogoče, če pa to tolmačijo
               strokovnjaki Pravne fakultete, ki so pisali zvezni kazenski zakon, republiški
               kazenski zakon, ki je opredeljeval verbalni delikt in še kaj drugega, in so bili na
               tak ali drugačen način povezani s prejšnjim sistemom; potem jasno, da ne bo nič
               veljalo in da ni mogoče ničesar uveljaviti. To je povsem logično. Mislim, da sem vam
               poleg tega povedal tudi praktični primer, to je zadeva Tekačevo – štirikratni umor.
               Poglejte, 17 let je mimo, pa se ne bomo v tej dvorani spraševali, kaj se je pa zdaj
               zgodilo, ko ne bo več možen pregon, pa tudi če bi storilce ali storilca našli. Gre za
               več – gre za simbolno dejanje. Gre za simbolno dejanje preloma s preteklostjo. Manj
               pomembno in podrejeno je vsaj zame, ali bo to veljalo za nazaj, ali ne bo veljalo v
               skladu z našo ustavno ureditvijo. To je za mene manj pomembna zadeva. Pomembnejša
               zadeva je, ali je ta parlament sposoben na simbolni ravni potegniti neko črto, ali je
               ta parlament sposoben na simbolni ravni nekaj narediti na tem področju. To je
               bistveno bolj pomembna zadeva, kot pa karkoli drugega. Seveda, s strani Državljanske
               liste je bilo rečeno, da tako pomembno zakonodajo lahko predlaga le Vlada. To seveda
               ni res. To dobro veste tisti, ki ste to govorili. Zakonodajo, katerikoli zakon lahko
               predlagajo celo državljani, poslanci ali kdorkoli drugi. Vlada ni edini predlagatelj
               na tem svetu, še posebej pa tudi ta ne.</p>
               <p>Gospa Poropat, spet sva tam, politična tema. Politično temo delate vi. Politično
               temo delate vi. Naš namen ni v politični temi in to sem posebej povedal, kajne.
               Politično obračunavanje. Ja, seveda, začela sta ga vidva z gospodom Brulcem. Jaz niti
               nisem pričakoval, da bom porabil ves čas, ampak zdaj mi omogočate, da ga bom porabil.
               Posebej pa moram reagirati tam, ker govorite neresnice. Vi pravite, da bi bila naša
               država izjema, če bi ta zadeva veljala, torej če bi bilo možno preganjati storilce
               umorov, da ne zastarajo. Pravite, da je to izjema. Ni res! V gradivu, ki je pred
               vami, imate naštete tri države, kjer to ni res, v Nemčiji, pa pojdite pogledati. Tam
               preganjajo vse tiste paznike po zaporih, po Auschwitzu oziroma v teh koncentracijskih
               taboriščih, taboriščniki so danes stari nad 95 let. To ni zastaralo. In naša država
               ne bi bila nobena izjema, ampak bi se kvečjemu približala krogu držav, kjer so te
               zadeve bistveno drugače urejene. Treba je nekaj reči, če govorimo že na simbolni
               ravni, gospe in gospodje, v čem je razlika. V čem je razlika? In to vaju javno
               sprašujem. V čem je razlika med Dachauom, Auschwitzom, Rabom ali rovom Barbara? V čem
               je torej razlika. Jaz sem lani obiskal 2 taki taborišči v času dopusta. Kamorkoli
               boste prišli, so stvari urejene, je dan nek zgodovinski spomin in so stvari na mestu,
               tudi s strani držav, kjer te stvari stojijo, kot je Dachau. Kaj pa je v rovu Barbara?
               Kaj pa imamo mi tam? Tam imamo mi neko kapelo, na kateri piše Smrt izdajalcu. Gospe
               in gospodje, kot je bilo tam tisoče ljudi v Auschwitzu, Rabu, kjerkoli drugje, tako
               jih imamo nekaj tisoč tudi v rovu Barbara, za katere nismo poskrbeli vsa ta leta in
               ki jih danes – 60, 70 let po smrti – žalimo. Žalimo posmrtne ostane s tovrstnimi
               napisi, ki ga danes lahko vidite tam. To, o čemer govorim, je krepko povezano s
               politiko in tem parlamentom. Kdo pa bo, če ne bo ta parlament in če ne bo vlada te
               države na tem področju naredila primerljivo stanje s tujino – tako v fizičnem smislu,
               mislim na urejenost grobov, spominskih parkov ali karkoli pač tam je; kot tudi v
               moralnem smislu. Zakaj je razlika taka, kakršno sem opisal? Zaradi tega, ker se ta
               politika, ta parlament 23 let ni sposoben distancirati od preteklosti. To je temelji
               razlog tega. Zavračam, da mi pridigajo ljudje v tem parlamentu, ki so nekoč
               sodelovali s Službo državne varnosti. Tega pa res ne prenesem. To pa je res težko
               prenesti. In tukaj imamo torej razlog, zakaj tako stanje.</p>
               <p>Če grem na kratko naprej. Pozitivna Slovenija, gospa Kociper je nastopila v njenem
               imenu, "obsojamo vse zločine, obsojamo vse, itn." Ja, saj to je isto kot Združena
               lista. Oni so tudi leta 1996 obsodili na nekem svojem kongresu bivši sistem itn.
               Ampak to je premalo. To je premalo. To je isto, kot da rečemo, da bogi so tisti, ki
               nimajo kaj za jesti, pa smo sočutni z njimi. Ne! Mi moramo kaj narediti za to, da
               bodo imeli kaj za jesti. In premalo je obsojati tovrstna dejanja, pri glasovanju pa
               pritisniti tipko "ne", ko je treba glasovati o tem, ali bo ta država nekomu pomagala
               najti grob. Vidite, to so te razlike. Ad hoc rešitve, je govorila gospa Kociprova.
               Tipične ad hoc rešitve se boste natanko spomnili tisti, ki ste bili v prejšnji
               sestavi parlamenta. To pa je bila ad hoc rešitev, ki jo bom zdaj opisal. Minister
               Zalar nastopi v Odmevih in pravi: Strašna napaka mojega predhodnika Šturma, Kazenski
               zakonik za mladoletne osebe ne velja. S tem je odprl tako rekoč možnost in povedal
               vsem mladoletnikom: Ajd, navali. Lahko kradete, kar hočete, lahko naredite kar
               hočete, ne boste kaznovani, ker bi naj njegov predhodnik Šturm naredil napako. Na
               vrat na nos ste zasedli parlament, na vrat na nos smo sprejeli od pet členov. Ko sem
               vam dopovedal, da to ni res, kar trdi gospod Zalar, smo sprejeli neko prehodno in
               končno določbo, pa smo ad hoc spremenili zakon. Ustavno sodišče pa je potem reklo, da
               tovrstna sprememba ni potrebna, originalni kazenski zakonik iz leta 2008 avtorja
               gospoda Šturma je čisto v redu. Vidite – to pa so ad hoc rešitve ali škodljive
               rešitve, če želite. Ja, kako pa smo lahko potem leta 2011 črtali kaznivo dejanje
               povzročitve stečaja z nevestnim gospodarjenjem. To danes ni več kaznivo dejanje.
               Uvedli pa smo, ta parlament, kaznivo dejanje stečaja z namenom oškodovanja, za kar je
               pa nujni naklep. Poglejte statistiko, jaz sem o tem govoril takrat, ko smo to
               sprejemali, tovrstnih kaznivih dejanj v Sloveniji ni. Vsi, ki pa so udeleženi v
               stečajnih postopkih, pa jasno povedo, da se krade, kolikor hočete. Ampak to ni več
               kaznivo, vsaj v primeru stečajev ne. To je tisto, to so ad hoc spremembe in ne tisto,
               o čemer mi govorimo. Če bi imela koalicija resen namen, bi vsaj rekla; v redu, mi
               imamo pomisleke, tu so težave, bo veljalo za nazaj, ne bo veljalo, spustimo zakon v
               drugo obravnavo, dobimo še kakšna stališča, mnenja itd., pa se odločimo o sprejemu.
               Ne, tega ne. In tu je tista napaka. In jaz ne vem, lahko verjamem ali pa ne, da bo
               zakon spremenjen do konca leta, kot je napovedala državna sekretarka.</p>
               <p>Gospa Kociprova je v nadaljevanju govorila o poskusu delitve državljanov. Glejte, če
               vprašanje nezastaranja kaznivega dejanja umora lahko deli naše državljane, jaz si
               tega ne znam predstavljati. Kdorkoli bi danes naredil anketo med ljudmi in povprašal
               ljudi, ali ste za to, da kaznivo dejanje umora nikoli ne zastara, sem globoko
               prepričan, da bi bil rezultat tak, kot je bil recimo na plebiscitu. Globoko sem v to
               prepričan. Kdo torej deli, gospa Kociprova?! Naš predlog ne more deliti državljanov
               Republike Slovenije, ker uvaja temeljno stvar, ki se ji reče – moriti je prepovedano;
               to nikoli ne zastara. To uvaja in ničesar drugega ne uvaja. In to ne more biti nobena
               delitev. Nobena delitev. Rečeno je bilo: "Z umori in uboji nimamo nobenih težav",
               preden je odšla gospa Kociprova ven. Prav. Ampak z njihovim zastaranjem pa očitno ja,
               če imate namen glasovati proti. Za zaključek tega dela mojega nastopa še naslednje –
               tisto, kar je govoril gospod Brulc. Glejte, leta 2008 niste opazili in tako dalje,
               saj ste tudi vi sedeli tukaj, pa bi lahko dali takrat kakšen amandma, če se jaz ne
               motim, tako kot jaz. Vendar leta 2008, ko se je ta kazenski zakonik pisal, je treba
               zalo jasno povedati, da je takratna opozicija, v kateri ste tudi vi bili prisotni,
               tudi vi ste tam sedeli, najostreje nasprotovala sprejemu Kazenskega zakonika. Vsa
               stroka, s Sodnim svetom vred je trdila: Nemogoče, to se ne sme zgoditi, to so
               prehitre rešitve. Mi nismo pripravljeni, je rekel sodni sistem, da bi lahko nov
               kazenski zakonik uporabljali, premalo je bilo izobraževanj in tako naprej. Vse to je
               čas sprejemanja tega zakona. Hkrati je to čas, ko nismo govorili o rovu Barbara.
               Mislim, da je v tistem času enkrat ali celo kasneje bil odprt. To ni čas, ko smo
               vedeli, da je enačaj med ljudmi, ki so nekoč planirali, naročali, izvrševali, kar
               želite, umore; da so to ljudje, ki pravzaprav to državo vodijo od zadaj, izza hrbta.
               Ali je bil to gospod Drnovšek, ali je bil to kasneje za njim gospod Rop, Janša,
               Pahor, Bratuškova in tako dalje. Saj ti isti ljudje zadaj za njihovimi hrbti vodijo
               to državo. To je problematična zgodba. To je problem. Zloraba dvorane, ste rekli,
               gospod Brulc, podpisi in arhivi, Jaz o podpisih in arhivih danes res nisem imel
               namena govoriti. Ker to je neka stvar, ki sodi k neki drugi točki dnevnega reda. Če
               vi to temo odpirate za govornico Državnega zbora, vam moram odgovoriti. Vam moram
               odgovoriti. Današnji, sedaj veljavni, še veljavni Zakon v arhivih iz leta 2006 ima 11
               omejitev, s katerimi se ščitijo žrtve Službe državne varnosti, in nič omejitev ali
               zaščite za funkcionarje Službe državne varnosti. Kaj pa je zakon, ki je predmet
               referendumske pobude? Ta zakon je izenačil žrtve s storilci in za vse uvedel šest
               zaščitnih točk. Se pravi, kar se tiče žrtev, so manj varovani; kar se tiče rabljev,
               so pa zavarovani po novem zakonu s šestimi postavkami. In tu je problem referenduma
               in zato smo mi predlagali referendum. Koga od nas pa danes zanima trik na Arhivu
               Republike Slovenije, ki ga izvaja minister za kulturo. Tisti seznami, ki jih danes
               tam objavljajo, poročila o delu Službe državne varnosti 48, 45–55; koga to zanima.
               Ali mislite, da so tam med seznami koga izgubili. Tam notri ni nobenega takega
               seznama. Objavlja nepomembne stvari, neke pravilnike in ne vem kaj vse je tam – do
               leta 1975. Ne, ne, saj tega slovensko javnost ne zanima. Slovensko javnost zanima,
               kdo je naročil umore, kdo jih je planiral, kdo jih je plačeval, kdo jih je načrtoval
               in kdo jih je izvajal. To zanima slovensko javnost, tega dela arhiva pa ni objavil.
               To je finta in tu je torej naš temeljni problem. Za sedaj hvala lepa.</p>
            </sp>
            <sp xml:id="SDZ6-Redna-22-2014-03-05.sp23">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem najprej predstavnici Vlade, in sicer gospe Tini Brecelj.</p>
            </sp>
            <sp xml:id="SDZ6-Redna-22-2014-03-05.sp24">

               <speaker>TINA BRECELJ:</speaker>

               <p>Hvala lepa za besedo.</p>
               <p>Jaz bi želela odgovoriti gospodu Gorenaku na njegova vprašanja oziroma opažanja.
               Drži, da Kazenskega zakonika oziroma novele ni v koalicijski pogodbi; je pa
               noveliranje tega zakona v normativnem programu dela Vlade, ki je bil sprejet 9.
               januarja letos. Na Ministrstvu za pravosodje je kazenski zakonik že na mizi, potrebno
               ga je novelirati tudi zato, ker to narekuje Direktiva o varstvu okolja. Namen imamo
               tudi spremeniti oziroma novelirati nekatera kazniva dejanja in še nekaj stvari je
               odprtih, zato sem korektno in iskreno govorila, ko sem rekla v svoji uvodni
               predstavitvi, da podpiramo cilj, ki ga zasledujete z vašim predlogom, oziroma da ga
               ocenjujemo kot popolnoma legitimnega. Vendar bomo zaradi časovnice našega dela ta
               predlog preučili, ko bo na mizi novela Kazenskega zakonika, predvidoma pa naj bi bila
               na Vladi obravnavana septembra letos. Bi pa radi prej, ker gre za pomembno sistemsko
               spremembo, kot smo danes vsi ugotavljali, pridobili še mnenja strokovne javnosti.
               Toliko glede Kazenskega zakonika in naših namenov v zvezi z njim.</p>
               <p>Glede novele Zakona o kazenskem postopku bi rada rekla, da je tik pred dokončno
               uskladitvijo in obravnavo na Vladi. Na ministrstvu je sicer ta novela že nekaj časa
               pripravljena, vendar smo opravili še dodaten krog usklajevanj in opravili še dodaten
               napor, še dodaten razmislek glede nekaterih predlogov policije, ali je čas že zrel
               oziroma ali so že tako dorečeni in domišljeni, da jih lahko uvrstimo v to novelo.
               Zato je z Zakonom o kazenskem postopku glede na naš prvotni načrt prišlo do malce
               zamika, pa vendar, kot sem rekla, novela ZKP-M je tik pred tem, da gre na Vlado.</p>
               <p>Rada bi vam v zvezi z vašimi razmišljanji o štirikratnem umoru v Tekačevem rekla, da
               je bil štirikratni umor nezastarljiv že po KZ-1, torej že po Kazenskem zakoniku iz
               leta 2008; ampak kaznivo dejanje v Tekačevem se je zgodilo že prej. V času storitve
               tega kaznivega dejanja po takrat veljavnem Kazenskem zakoniku je bil določen 30-letni
               zastaralni rok za tovrstno kaznivo dejanje, tako da nekaj časa je še na razpolago, ko
               je govora o razjasnitvi in postopku v zvezi s tem štirikratnim umorom.</p>
               <p>Predvsem pa sem želela pojasniti namen oziroma program dela ministrstva v zvezi z
               zakoni iz kazenskega področja. Hvala lepa.</p>
            </sp>
            <sp xml:id="SDZ6-Redna-22-2014-03-05.sp25">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospa Marjana Kotnik Poropat. Pripravi naj se gospod Jožef Horvat.</p>
            </sp>
            <sp xml:id="SDZ6-Redna-22-2014-03-05.sp26">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik.</p>
               <p>V svoji razpravi bi želela najprej opozoriti na to, da naš kazenski zakonik določa
               tudi nezastarljivost nekaterih kaznivih dejanj, in sicer kazenski pregon in izvršitev
               kazni ne zastara za kazniva dejanja, za katera se sme po Kazenskem zakoniku izreči
               kazen dosmrtnega zapora, za kazniva dejanja od 100. do 105. člena Kazenskega zakonika
               in za tista kazniva dejanja, za katera po mednarodnih pogodbah zastaranje ni mogoče.
               Pri tem bi želela opozoriti oziroma povedati, na katera kazniva dejanja se ti členi
               nanašajo. 100. člen Kazenskega zakonika govori o kaznivem dejanju genocida, 101. člen
               o hudodelstvih zoper človečnost, 102. člen o vojnih hudodelstvih, 103. člen o
               agresiji, 104. člen o odgovornosti vojaških poveljnikov in drugih nadrejenih ter 105.
               člen Kazenskega zakonika govori o združevanju in ščuvanju, genocidu, hudodelstvom
               zoper človečnost ali agresiji. To so kazniva dejanja, ki jih sedaj naš kazenski
               zakonik določa kot tista kazniva dejanja, za katera pregon ne zastara. Tudi sama
               glede umora menim, da je to res zelo zavržno kaznivo dejanje. Razmišljanje o tem, ali
               vnesemo v naš kazenski zakonik določilo o tem, da tudi to kaznivo dejanje ne bi
               zastaralo, ni predlog, o katerem ne bi razmišljali oziroma bi o tem bilo treba tehtno
               presoditi in potem to zapisati v kazenski zakonik, kot bi se pač opredelili.
               Zagotovilo vlade, ki je povedala, da bo ob spremembi Kazenskega zakonika – do katere
               bi naj prišlo še v letu 2014, to je v letošnjem letu – razmišljala tudi o tem
               predlogu. Menim, da je to prav. Kajti za tako pomembne zadeve, kot je retroaktivna
               veljavnost nekega določila, ni na mestu, da o njem odločamo ad hoc; ampak je treba o
               tem odločati, ko gre za sistemsko spremembo, predvsem ko mislimo na zakonike, ne na
               navadne zakone.</p>
               <p>Menim, da zato današnjega predloga ne bom mogla podpreti; bom pa vsekakor aktivno
               sodelovala pri vladnem Predlogu o spremembi Kazenskega zakonika. Hvala lepa.</p>
            </sp>
            <sp xml:id="SDZ6-Redna-22-2014-03-05.sp27">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Jožef Horvat, pripravi naj se gospod Marko Pavlišič. 
                   Izvolite, gospod Horvat. 
               
           </p>
            </sp>
            <sp xml:id="SDZ6-Redna-22-2014-03-05.sp28">

               <speaker>JOŽEF HORVAT (PS NSi):</speaker>

               <p>Hvala za besedo, predsednik Državnega zbora. Spoštovana državna sekretarka,
               spoštovani kolegice poslanke, kolegi poslanci!</p>
               <p>Dovolite pogled na Predlog zakona o dopolnitvah Kazenskega zakonika, ki ga danes
               obravnavamo skozi optiko vrednot Evropske unije ali lepše – slovensko-evropske zveze.
               V 20. stoletju sta se razvila dva nečloveška totalitarna sistema, komunizem in
               nacizem, ki sta povzročila na milijone žrtev. Vojaški poraz nacizma v drugi svetovni
               vojni je omogočil, da so bili njegovi zločini izpostavljeni, raziskani in obsojeni.
               Enako se je zgodilo z zločinci samimi. Komunistični sistem se je tudi sesul. Toda
               temu ni sledila podobna, po mojem trdnem prepričanju, nujna mednarodna obsodba.
               Evropska unija je bila rojena v senci dveh totalitarnih režimov. Bila je odziv na
               strahote druge svetovne vojne in grozote holokavsta, prav tako pomembna pa je bila
               njena naloga zadrževati ozemeljsko širjenje stalinizma in ohranjati živo upanje, da
               se bo Evropa nekega dne vendarle ponovno združila v demokraciji in miru. Evropski
               uniji – enemu od najuspešnejših podvigov v človeški zgodovini – je uspelo izpolniti
               obe nalogi. Njeni ustanovitvi je sledilo dolgo obdobje miru in napredka, kakršnega v
               zgodovini še ni bilo. Ni naključje, da so se Grčija, Španija in Portugalska po
               rešitvi izpod totalitarne vladavine odločile za priključitev. Prav tako ni naključje,
               da so se po padcu komunizma tudi vse države srednje in vzhodne Evrope odločile za to
               pot – in ne za kako drugo pot. Med njimi je tudi naša mlada država Slovenija. Še en
               znak uspešnosti je, da tudi balkanske države vidijo svojo prihodnost v Evropski
               zvezi, pa tudi nekatere države vzhodne Evrope in južnega Kavkaza, ki še vedno trpijo
               pod zatiralskimi režimi. Gospe in gospodje, v zadnjem času v živo spremljamo dogodke
               v Ukrajini, kjer mladi in stari državljani te države tudi kljub hudemu mrazu ostajajo
               na ulicah noč in dan in si želijo uveljavitve enot Evropske zveze v lastni državi.
               Delno jim je že uspelo. Predsednik, ki ni poslušal svojega ljudstva, je pregnan. Do
               miru in polne implementacije evropskih vrednot pa je še dolga in trnjeva pot. O
               totalitarizmu se ne pogovarjamo zato, ker hočemo živeti v preteklosti. Ne. Želimo
               gledati v prihodnost; napakam in grehom preteklosti pa se lahko izognemo le, če se
               seznanimo s preteklostjo, če jo predelamo, če jo sprocesiramo v sebi. Pomiritev ni
               mogoča, če preteklosti ne predelamo in ne priznamo resnice. To je eden od
               najpomembnejših zgodovinskih naukov iz preteklih desetletji. Zato je tako pomembno,
               da pomnimo grozote totalitarizma. Še veliko moramo narediti. V nekaterih državah
               članicah, žal je med njimi tudi moja domovina Slovenija, še vedno ni iskrene in s
               konsenzom izražene politične volje za obsodbo totalitarnih sistemov. V Sloveniji tudi
               po 10 letih članstva v Evropski uniji nismo na široko odprli vrat evropski zavesti.
               Le če polno razumemo trpljenje, ki so ga povzročali ti režimi, lahko v celoti
               razumemo sedanjost. Evropska unija pomeni popolno nasprotje totalitarizma. Za tiste
               med nami, ki smo se izvili iz primeža komunizma, je članstvo v Evropski uniji eno od
               temeljnih jamstev, da ne bomo nikoli več zapadli v totalitarizem. To je jamstvo, ki
               nam je skupno, je nekaj, kar moramo ceniti in nikoli jemati zlahka. Skupna zavest in
               spomin na preteklost krepita vrednote sedanjosti. Na žalost se v precej državah
               članicah, vključno z mojo domovino, glasniki skrajnih stališč vedno bolj krepijo.
               Pomembno je, da tudi njim jasno predočimo grozote obeh režimov. Evropa ne more imeti
               čiste vesti, dokler ne bo v celoti raziskala svoje preteklosti in si jo vtisnila v
               spomin. Šele s spominom na žrtve bomo v celoti izpolnili svojo dolžnost, saj je naša
               skupna dolžnost in odgovornost poskrbeti, da bo 21. stoletje drugačno od 20. stoletja
               in da se strahovi komunizma in nacizma ne bodo nikoli več vrnili v Evropo. Krščanstvo
               in doktrina splošnih človekovih pravic nam nudita enotno merilo, merilo človekovega
               dostojanstva in brezpogojnega spoštovanja človekovega življenja. Zato moramo obsoditi
               vse poskuse preštevanja, ki so danes tako v modi, kateri nečloveški diktator je ubil
               ali ponižal več ljudi. Demokrat, Evropejec se ne more sprijazniti s tem, da so celo
               danes ljudje, za katere so zločini komunistične diktature opravičljivi in
               odpustljivi. Dvojna merila razlikovanja med žrtvijo in žrtvijo, zločinom in zločinom,
               trpljenjem in trpljenjem, smrtjo in smrtjo so nesprejemljiva. Tisti, ki skušajo
               opravičiti zločine komunistične diktature, trdijo, da so režimi vse te grozote počeli
               v imenu plemenitih idej, v imenu enakosti in v imenu bratstva. Gospe in gospodje, to
               je velikanska laž. In vse, kar so storili, jim je treba šteti v slabo, v zlo; ne v
               dobro, saj so z obljubami plemenitih ciljev prevarali svoje lastno ljudstvo.</p>
               <p>Za Krščanske demokrate je človeško življenje sveto, zato obravnavani zakon zasluži
               mojo polno pozornost in odobravanje. Hvala lepa.</p>
            </sp>
            <sp xml:id="SDZ6-Redna-22-2014-03-05.sp29">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima mag. Branko Grims.</p>
               <p>Pripravi naj se gospod Srečko Meh.</p>
            </sp>
            <sp xml:id="SDZ6-Redna-22-2014-03-05.sp30">

               <speaker>MAG. BRANKO GRIMS (PS SDS):</speaker>

               <p>Prav lep pozdrav!</p>
               <p>Tudi tokrat gre za razpravo o vrednotah, razpravo, ki bi lahko bila drugačna, če bi
               ministrstvo pripravilo obljubljene reforme, obljubljeno zakonodajo, ki ne obsega samo
               Kazenskega zakonika, ampak bo morala globoko poseči tudi v mnoge druge zakone, ki
               urejajo slovenski pravosodni sistem, v najširšem pomenu te besede. Danes se dogajajo
               stvari, ki se ne bi smele v normalni pravni državi, in v marsičem slovenski pravni
               red sploh ni primerljiv z ureditvijo Evropske unije. Na to nas Evropska unija
               opozarja in nas upravičeno opozarja, ne samo na hitrost postopkov, ampak tudi na to,
               da so nekatere rešitve v neskladju s siceršnjo pravno prakso. Nekatere so preprosto
               relikt nekega drugega sistema, kar se je nekritično prenašalo v posamezne zakone,
               danes se pa to nalašč ohranja. Zakaj je temu tako? Mislim, da je težava v resnici v
               vrednotah. In zaradi tega govorim, da je to razprava o vrednotah. Najvišja vrednota
               po slovenski Ustavi je človeško življenje in zato je jasno, da zločin, ko gre za umor
               človeka, ne bi smel nikoli zastarati. Samo takšno ureditev pozna velika večina
               demokratičnih držav; druge pa, ki sicer imajo drugačne rešitve, imajo druge vzvode.
               Slovenski pravni red pa je tu precej odprt. Zakaj? Zaradi tega, ker star pregovor
               pravi: Slaba vest je huda reč. Danes se poskuša na vse načine, tudi s tem, da se v
               počrnitvi, v anonimnosti arhivov izenačuje zločince in žrtve, prikrivati, kaj se je v
               resnici dogajalo. Vsa Evropa danes gleda, kako se je po njenih tleh morilo ljudi v
               času prejšnjega režima, celo v neskladju s takratno jugoslovansko zakonodajo, in to
               poskuša raziskati in preganjati krivce. Pri nas pa se to poskuša pomesti pod
               preprogo, skriti v anonimnosti. Vsi so enako krivi, vsi so žrtve, kar seveda ni res.
               To je globoko neevropsko in odraz pomanjkanja vrednot. Vrednot, v katerih je
               popolnoma jasno, da je žrtev žrtev in da je zločin zločin; ne glede na to, kdo ga je
               naredil, in ne glede na to, s kakšno utemeljitvijo, s kakšnimi visokimi in
               plemenitimi cilji se je javno deklariral – storil je zločin. In zločin ne zastara,
               zločin te vrste nikoli ne bi smel zastarati. In to je predlog tega, kar predlagamo mi
               kot novelo Kazenskega zakonika, da se vrednoto človeškega življenja trajno zaščiti in
               da se reče, da zločin – kadarkoli je bil storjen, ker je to najhujši zločin, saj
               človeku vzameš življenje – nikoli ne zastara. To je tudi na nek način simbolna
               prekinitev z nečim, kar je bila praksa prejšnjega režima; predvsem pa je to nekaj,
               kar šele počasi odpira prostor za vstop evropskih vrednot v našo državo, kjer teh
               vrednot manjka. In tukaj ne gre za ideologijo, ne gre za nič drugega kot vprašanje
               razvoja. To moram vedno znova in znova ponavljati v Državnem zboru. Mi smo postali,
               na žalost, v očeh vseh, ki želijo z nami poslovno sodelovati, nek čuden, rdeči eksot.
               Takšnemu eksotu se vsi, ki iščejo poslovne partnerje, ki želijo nekam investirati
               svoj denar, izogibajo na daleč in zato vsi slabše živimo. To je temeljno razvojno
               vprašanje države Slovenije. V prvi vrsti je temeljno razvojno vprašanje tudi
               vprašanje napačnih rešitev v slovenskem pravnem redu, tistih, ki niso skladne z
               evropskimi vrednotami, in neevropsko delujočega pravosodnega sistema, kjer nas tudi
               po opozorilih Evropske unije čaka še veliko težkih nalog.</p>
               <p>Samo želim si – in s tem bom končal, kar sem tudi začel –, da bi vendarle ministrstvo
               pri tem pospešilo korake in pokazalo bistveno več poguma. To je vprašanje slovenskega
               razvoja in vaša odgovornost.</p>
            </sp>
            <sp xml:id="SDZ6-Redna-22-2014-03-05.sp31">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Srečko Meh, pripravi pa naj se gospa Marija Plevčak.</p>
               <p>Izvolite, gospod Meh.</p>
            </sp>
            <sp xml:id="SDZ6-Redna-22-2014-03-05.sp32">

               <speaker>SREČKO MEH (PS SD):</speaker>

               <p>Pri tej točki dnevnega reda govoriti samo o svetosti življenja, se pravzaprav vsi
               strinjamo. Ko pa govorimo o tem, kaj naj kdo naredi in kaj kdo s tem misli, pa je že
               vrag v podrobnostih oziroma v tem, kar v resnici govorimo v drobnem tisku in kar smo
               povedali.</p>
               <p>Če samo komentiram gospoda Horvata in se z njim strinjam, da je treba obsoditi
               nacizem in tudi komunizem za vse, kar je slabega naredil. Kaj pa fašizem, gospe in
               gospodje?! Kaj pa z njim?! Kaj pa s kolaboracijo fašistov s Cerkvijo? Kaj je to, o
               tem pa ne govorimo?! Zato se meni zdi, da bi bilo pošteno govoriti o vsem, ki sodi v
               tisto, kar je bilo narobe. Jaz se strinjam, da umor ne zastara – če govorimo o vseh
               umorih in če govorimo tudi o Tekačevem. Ko pa govorimo o vsem tem, kar je povedal
               gospod Breznik, pa je povedal stališče SDS do tega, kakšno je mnenje SDS o prejšnjem
               režimu, kaj si misli o naši bivši skupni državi in o vseh tistih, ki smo ali ste v
               tej državi delali vse tisto, kar ste delali. Posamezniki med nami kot člani, česa že
               pravite, Udbe, posamezniki med nami kot miličniki, komandirji, inšpektorji. Vsi
               tisti, ki ste to možnost v onem sistemu imeli, jo opravljali – kot močen sistem, član
               Zveze komunistov –, danes učite, kaj je bilo v tistem sistemu narobe. Sprevrženo,
               slabo in niti približno v duhu tega, kar naj bi danes naredili oziroma naredili vsak
               v svojem času! Saj bi lahko takrat naredili tisto, kar je bilo treba narediti. Seveda
               je problem tudi ta, da je stališče SDS – po spominu, bomo pa lahko prebrali –
               obsoditi bivši totalitarni režim v vseh svojih razsežnostih. Gospe in gospodje, to pa
               že spominja na nekaj drugega, kot samo na svetost življenja. Gre za to, da
               razčistimo, da prekinemo tudi z državo, v kateri smo skupaj živeli. Država v vseh
               pozitivnih stvareh, ki je ta naša skupna država bila, saj je bila to naša zakonodaja.
               Zato se jaz s tem ne morem strinjati. Danes je nekdo tudi v stališču, po mojem SDS,
               govoril o tem, da simbolno prekinimo s preteklostjo. Jaz se strinjam, gospe in
               gospodje. Kaj pa s kolaboracijo, s fašisti? Kaj pa s sodbo belogardistov, zločini nad
               slovenskim narodom. Kaj je s sodbo, z dejanskim sodelovanjem tako s fašisti kot
               nacisti, z okupatorji tukaj. Kaj pa s tistimi obsodbami? Kdo bo tiste obsojal? Jaz se
               strinjam, da bomo mi spravo dosegli takrat, ko bomo vsi pošteno povedali, da se ne
               strinjamo s tem, kaj so delali komunisti, če hočete, in kar so delali fašisti,
               nacisti, belogardisti, vsi tisti, ki so to delali. Pa to naredimo. Ja, seveda, Huda
               jama. Kaj pa celjski Pisker, kaj pa Urh, kaj pa Frankolovo, kaj pa vse tiste žrtve,
               ki so bile narejene, kaj pa vsi tisti neimenovani in pobiti partizani ter domoljubi,
               ki so bili pokončani, ne da bi imeli pravico, ker so se borili za svojo domovino.
               Zato se meni zdi, da je to danes politična tema, kot jih SDS mnogo odpira, ki ne sodi
               danes v Državni zbor. Da svetost življenja sodi v zakonik, da pa sodi tudi to, da
               upoštevamo zakonitost. Jaz mislim, da nekomu, če je bil komandir miličniške postaje v
               bivšem režimu, ni treba danes soditi zaradi tega. Kot ni treba nekomu soditi, če je
               bil član Zveze komunistov, ker je bila to legitimna, legalna stranka v tistem
               sistemu, karkoli si mi danes mislimo. Kot je bila tudi milica in mnogo miličnikov je
               bilo odličnih, kot je danes tudi policistov odličnih in so delali v dobro te naše
               države. Zato mislim, da bi danes morali, prav tako kot govorimo o verbalnem deliktu
               iz onega sistema, obsoditi sovražni govor, gospe in gospodje. Sovražni govor, kadar
               govorimo o tem. Sprevrženo se mi zdi, da neko reče, da ne obsojamo članov Zveze
               komunistov, tistih, ki so recimo bili samo člani Zveze komunistov in so
               "spregledali". Pri tem najbrž mislim na Janeza Janšo, ki je bil član Zveze
               komunistov, mislim tudi na Vinka Gorenaka, pa še na koga – tudi name osebno, seveda
               sem bil član Zveze komunistov. Ne misli pa na tiste, ki so te stranke vodili. In to
               je, gospe in gospodje, lustracija. Hvala lepa.</p>
            </sp>
            <sp xml:id="SDZ6-Redna-22-2014-03-05.sp33">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Gospod Gorenak v imenu predlagatelja.</p>
            </sp>
            <sp xml:id="SDZ6-Redna-22-2014-03-05.sp34">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Seveda imam vedno veliko možnosti, kadar se oglasi gospod Meh. Glejte, gospod Meh,
               tukaj pa je tista temeljna razlika med to in tisto vašo stranjo na oni strani. Vi ste
               zdaj govorili o tem, da je bila nekdanja partija stranka. Ali ste pozabili povedati,
               da je bila edina? Ali ste pozabili povedati, da je vse druge prepovedala? Ali ste
               pozabili povedati, da je s pomočjo politične policije dala druge pobiti? To ste pa
               pozabili povedati. Naredili ste enačaj, kot da je to bila neka demokratična stranka,
               pa ni bila. Oba veva. Druga zadeva, govorili ste o tem, da bi lahko člani partije v
               tistem sistemu nekaj urejali. Mislim, da sva se midva srečala prvič, po mojem
               spominu, ko ste bili župan ali kako že, nekaj pač, v onem prejšnjem sistemu, jaz pa v
               vlogi policijskega šefa iz Celja. Ampak vas vseeno sprašujem, ali ste vi takrat
               vedeli za Hudo jamo. Jaz ne. Ste vi takrat vedeli za Teharje? Jaz ne. Domnevam, da
               tudi vi niste vedeli. Kako bi torej urejali stvari, za katere niste vedeli ne vi in
               ne jaz?</p>
               <p>Polemizirali ste z gospodom Breznikom. On vam zna sam lepo odgovoriti. On ni govoril
               o tem, kar ste govorili vi. On je govoril o tem, da ni mogoče tistih 10, 15 %
               prebivalstva, ki je nekoč bil v partiji, avtomatsko obsojati. O tem je govoril. Ampak
               da je potrebno obsojati tiste, ki so to vodili. To so pa njeni izpostavljeni, vodstvo
               tako rekoč, ki je pa ob vseh sistemih zapadlo pod lustracijo, pa ne vi in ne jaz, ker
               mislim, da niste bili, vsaj ne v vrhu kakšnega CK. Vsaj jaz ne vem, da bi bil; tako
               kot velja tudi zame .Glejte, vi ste rekli, kaj pa Frankolovo, kaj pa Urh, kaj pa
               celjski Pisker, to so vse kraji, kjer sem jaz bil. Ali ste vi bili v Hudi jami? Ste
               bili na kakšnem drugem morišču? Jaz sem na teh bil. Vsi ti so danes – Urh, Pisker,
               Frankolovo – urejena grobišča in prav je, da so stvari urejene. Že 70 let so urejene.
               Gospod Meh, kaj pa rov Barbara? Ko bo ta imel enako podobo in ko bo ta imel enak
               status, potem bo nastopilo neko pravično stanje, danes ga pa ni.</p>
               <p>Greva naprej. Prekinitev z bivšo državo. Ali nismo prekinili z njo? Jaz mislim, da
               smo. Jaz sem takrat, ko sem glasoval za samostojno Slovenijo, računal s tem, da bomo.
               Kako ste vi glasovali, ne vem, niti se v to ne spuščam. Prekiniti z bivšo državo
               pomeni prekiniti na marsikaterem področju. Na strankarskem, sodnem in mnogih drugih.
               Ampak problem je v tem, da mi nismo prekinili z bivšo državo. Da isti ljudje, ki so
               takrat vodili državo na formalen in zakonit način in po takrat veljavni zakonodaji,
               jo danes vodijo še naprej. Tiste leve in desne in vem kakšne vlade še, so pač neka
               marioneta, ki ima zadaj dejanske botre in dejanske vodje te države. Jaz bi si želel,
               da bi se to prekinilo, pa se ni. Tega ne vzdržujemo mi, to vzdržujete vi, politična
               levica v Sloveniji, ki vam paše, da nekdo drugi od zadaj to vodi.</p>
               <p>Vi ste govorili o obsodbah, o vseh tistih, ki so sodelovali z okupatorji. Da. Ali
               vidite ob tem kak problem? Ali sem kdajkoli ali pa kdo na tej strani rekel, da je to
               kaj dobrega? Ne. Že bivša država je obsodila sodelovanje z okupatorji in ta država ni
               rehabilitirala sodelovanja z okupatorji. Torej obsodba sodelavcev okupatorja velja,
               je veljala in še velja. Ne vem pa, kdaj boste vi pripravljeni rehabilitirati tiste,
               ki ležijo danes v rovu Barbara, ali še kje. Veste, dokler niste niti pripravljeni iti
               tja, dokler niste pripravljeni tja nesti venca, tako kot ga jaz nesem na Frankolovo,
               če je treba – pa sem ga in tudi v imenu Državnega zbora – ampak tudi v rovu Barbara.
               Pojdite enkrat, greva oba tja, pa boste videli, kaj je tam. Prav bi bilo, da je tudi
               tisti del urejen tako, kot je urejen, kot ste rekel, Frankolovo, Urh, Stari Pisker in
               tako naprej; pa ni. Vidite, to je problem. Hvala lepa.</p>
            </sp>
            <sp xml:id="SDZ6-Redna-22-2014-03-05.sp35">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Replika, gospod Meh.</p>
            </sp>
            <sp xml:id="SDZ6-Redna-22-2014-03-05.sp36">

               <speaker>SREČKO MEH (PS SD):</speaker>

               <p>Gospod Gorenak, očitno so vaše informacije o tudi najini bivši skupni državi čudne.
               Nikoli v prejšnji državi nisem bil ne predsednik skupščine, ničesar takega, kar bi
               bilo; in je seveda to rahlo čudno govorjenje, niti ne na mestu. Pa tudi če bi bil, bi
               bil pravzaprav ponosen na to, da sem v tisti državi lahko opravil neko svoje delo v
               dobro ljudi. Saj to smo delali. Toliko star pa tudi nisem, da bi lahko imel kaj
               narobe iz II. svetovne vojne.</p>
               <p>Da isti ljudje, ki so vodili bivšo državo, vodijo sedaj – to je vaše mnenje. Tudi vi
               ste isti bivši od prej, pa jo sedaj vodite, pa mislim, da je to prav; tudi jaz sem
               isti bivši, pa sem v tej državi opravljal marsikatero takšno nalogo, in pri tem ne
               vidim prav nič slabega. Jaz govorim o tem, da delamo proslave, v katerih mi častimo
               tiste, ki so sodelovali z okupatorjem, belogardiste in sodelavce z okupatorji. Pa jih
               ne obsojamo. Da nas ali mene krivite, da mi nadaljujemo samo tisto, kar je bilo dobro
               v stari državi, premoženje, ki ga imamo, pa seveda vse tisto, kar je država na
               zunanjem področju dosegla, pa na neuvrščenost, pa še kje drugje smo bili vse tisto,
               kar je bilo treba. Sam pa še kako pomnim, kaj so delali tisti, ki so po
               pripovedovanju mojih staršev, stricev in tet, ki so hodili mimo nas v Avstrijo, kaj
               se je zgodilo v Mislinjski dolini. Tiste bi šli vprašati, kaj oni mislijo o tem, kdo
               je takrat delal slabo za tisto našo skupno državo. Bi vam moji sorodniki povedali,
               kaj se je takrat zgodilo. Nekaj je še živih, starejših od mene, ki bi lahko to
               povedali. In takrat je bilo res hudo. Pa ne po naši krivdi, mi smo takrat živeli
               tukaj popolnoma mirno, pa je nekdo prišel sem in ta nekdo je hotel našo državo
               osvojiti, nam vzeti samostojnost, kakršnakoli je takrat bila. In nekdo izmed nas, nas
               bratov in sester, je tem ljudem pomagal. In to je slabo. Zato jaz mislim, da je moja
               vest, veste, absolutno čista pri vseh tistih, ki so karkoli naredili. In zato še
               enkrat, politiko začenjate vi.</p>
            </sp>
            <sp xml:id="SDZ6-Redna-22-2014-03-05.sp37">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Dr. Gorenak kot predlagatelj.</p>
            </sp>
            <sp xml:id="SDZ6-Redna-22-2014-03-05.sp38">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Še enkrat ponavljam, da ni bilo nobenih namenov v take ideološke vode zapeljati
               stvar, ampak gospod Meh jo pač pelje; potem jo bova pač imela naprej. Še enkrat
               ponavljam, gospod Meh, nihče ni nič rekel, da je bilo kakršnokoli sodelovanje z
               okupatorji kaj pametnega, dobrega ali častnega. To je bilo obsojeno že prej in ostaja
               obsojeno tudi danes, če želite. Vi tega nočete videti. Niste mi pa odgovoril na
               vprašanje, ali ste pripravljeni iti z menoj. To pa ne. Pojdite enkrat v Barbaro rov,
               boste tam kaj videli, ne samo na Frankolovo. Jaz sem bil na Frankolovem, kar sem vam
               že prej rekel. Sedaj ste naredili sam sebe pa mene za strica iz ozadja. To je
               sprenevedanje, tako ste vsaj govorili. Lenart Zajc, eden od organizatorjev protestov,
               je rekel za Primorske novice: "Naš cilj z demonstracijami je uspel. Vlada Janeza
               Janše je padla. To je bil naš cilj. Pri tem so nam pomagali strici iz ozadja, ki niso
               hoteli biti izpostavljeni. Imeli smo veliko podporo medijev in sindikatov." Jaz
               govorim o tistih stricih, ki delujejo tam nekje drugje. Pa še o proslavi v Rovtah.
               Treba je kaj prebrati, v Rovtah ni bila nobena domobranska proslava, ampak so se tam
               spominjali 100 in toliko mrtvih iz te vasi, ki so bili ubiti po vojni, da smo si na
               jasnem. In plošča na tisti cerkvi je bila postavljena leta 1993 v imenu države
               Republike Slovenije, je tam bil prisoten obrambni minister. Sklep je sprejela vlada
               gospoda Drnovška. Takrat to ni bil problem, da se tam postavi tabla na cerkev. Nič ni
               bilo problematičnega, taisti govornik Vlade Republike Slovenije iz leta 1993 se je
               udeležil lani. Takrat je bil pa problem. Zakaj pa je bil problem, ker so Pirjevec in
               tisti tam spodaj naredili balvan revolucijo. In so iz tega naredili težavo. To je
               problem in ne gre za čaščenje domobranstva. Resnici poglejte v oči. Hvala lepa.</p>
            </sp>
            <sp xml:id="SDZ6-Redna-22-2014-03-05.sp39">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Na vrsti je gospa Marija Plevčak, potem mag. Vogrin.</p>
            </sp>
            <sp xml:id="SDZ6-Redna-22-2014-03-05.sp40">

               <speaker>MARIJA PLEVČAK (PS DeSUS):</speaker>

               <p>Hvala za besedo.</p>
               <p>Ostalo mi je samo malenkost časa, ampak ob razpravah, ki se vršijo zdaj na tem
               mestu, ne more človek mimo tega, da ne bi občutil, da je to del ideologije in da je
               to nadaljevanje razprav iz Odbora za človekove pravice in Odbora za izobraževanje.
               Stranka, ki predlaga spremembe tega zakona, je bila na oblasti. Zakaj takrat ni
               posegla v te stvari, imela je možnost in bila je lahko prepričana, da se bo ta zadeva
               izpeljala. Zato še vedno smatram, da je predlog SDS za nas nesprejemljiv. Iz njega
               lahko razberemo namerno politično retroaktivno obračunavanje … / znak za konec
               razprave/ …, in sicer iz prejšnjega režima; mogoče imate v mislih še koga iz tega
               režima. Rada bi pa poudarila, da mlade te stvari in razprtije, o katerih razpravljamo
               tu, sploh čisto nič ne zanimajo in, da bi mogli danes pa na večih sejah Državnega
               zbora razpravljati o tem, kako mladim dati delo, kako jih zadržati v Sloveniji, ki
               nam odhajajo v tujino. Mislim, da bi to bila produktivna razprava; ne pa to, o čemer
               se danes pogovarjamo. Tega predloga ne bom podprla.</p>
            </sp>
            <sp xml:id="SDZ6-Redna-22-2014-03-05.sp41">

               <speaker>PODPREDSEDNICA ROMANA TOMC:</speaker>

               <p>Dr. Gorenak kot predlagatelj.</p>
            </sp>
            <sp xml:id="SDZ6-Redna-22-2014-03-05.sp42">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Jaz se z vami strinjam, če ste govorili gospodu Mehu, ki je to začel, pa gospodu
               Brulcu. Ja, potem boste pa še kaj od mene slišali. Ja, to je točno potrebno. Ta
               razprava ni potrebna na način, kakršen je. in tem se lahko strinjam z vami. Toda
               razpravo je v uvodu začel gospod Brulc in gospa Kociprova. Jaz sploh nisem
               pripravljen na temo, kakršna se danes tukaj odvija. Moj namen kot predlagatelja je
               bil razpravljati natanko o tem, kar piše v gradivih. Poglejte si magnetogram pa boste
               videli, kdo je to razpravo začel. Gospa Kociper, gospod Brulc in gospod Meh. Njim
               povejte. Hvala lepa.</p>
            </sp>
            <sp xml:id="SDZ6-Redna-22-2014-03-05.sp43">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Vogrina ni v dvorani, na vrsti je gospod Mirko Brulc. Potem gospa Sonja
               Ramšak.</p>
               <p>Izvolite, gospod Brulc.</p>
            </sp>
            <sp xml:id="SDZ6-Redna-22-2014-03-05.sp44">

               <speaker>MIRKO BRULC (PS SD):</speaker>

               <p>Hvala.</p>
               <p>Jaz nadaljujem razpravo gospoda Breznika. On je bil pred mano, potem sem jaz
               nadaljeval in zdaj bomo o tem razpravljali. Jaz sem v uvodu povedal, kakšno je
               stališče Socialnih demokratov do tega predloga zakona. Mi imamo še 13 ur razprave
               danes in mislim, da ni potrebno, da sodelujemo – vidite, kakšna je udeležba. Kajti ni
               variante, da vas kdorkoli o čemerkoli prepriča. Jaz mislim, da vaše vojake, tiste, ki
               vas podpirajo, zanimajo te teme. Vseh ostalih državljank in državljanov pa ne.
               Arhivi, državni simboli, himna, vse to, kar nas še danes čaka – to ljudi ne zanima.
               Mislim, da je strel v prazno, današnja seja Državnega zbora. Nekateri se sicer
               obnašate, kot da niste živeli v prejšnjem, po vašem tako krvavem režimu. Pomagali ste
               pa graditi ta tako imenovani totalitarizem, tudi v uniformah in pod zvezdo. Zakaj se
               kar sami ne lustrirate, bi šlo najhitreje? Ja. Ja, bili so drugačni časi, seveda pa
               ne gre posploševati in meriti z istimi vatli vseh totalitarizmov. Dogodki v DDR, na
               Češkoslovaškem, Madžarskem, Poljskem niso primerljivi s takratno Jugoslavijo. Niso.
               Kljub temu, da vemo, da so bile napake in da smo se opravičili. Zdaj pa jaz ne vem,
               zakaj bi se jaz tudi danes moral opravičevati, ne vem komu, vaši strani tam. Zakaj?
               Kaj se bom opravičeval? Kaj sem naredil slabega? Dokažite mi eno zadevo, pa sem živel
               v tistem sistemu in nas je tukaj tri četrt, več kot tri četrt takih, ki smo tam
               živeli. Poglejte, s tem opravičevanjem, kar je dr. Gorenak rekel, da se je SD
               opravičil. Ja, smo se opravičili v imenu tistih, ki so nekoč pod znamko Zveze
               komunistov počenjali tudi neumnosti. In jih danes marsikdo pod kakšno drugo stranko
               ponovno počenja. Upam, da ne tako krvavo, ker ni priložnosti, ampak stvari so pač
               drugačne. Takrat so bile drugačne, kot so danes. Kolega Grims govori o eksotih,
               rdečih eksotih. Kaj on prihaja iz rumenih eksotov, ali plavih, ali črnih, ali
               kakšnih. Vsi smo iz istih eksotov, samo pamet nas mora srečati, nič drugega. Nič
               drugo, pamet nas mora srečati. V prejšnji državi je bil vedno nek sovražnik nekje; na
               Zahodu so se Italijani pripravljali, nam grozili; ali Madžari, ali Avstrijci ,ali
               kdorkoli. Tisti sistem je pač deloval na ta način, da je nekega sovražnika nekje imel
               in zato je računal, da bo narod stopil skupaj in bo toliko bolj trden. Isti vzorec
               ste prenesli v ta sistem. Stalno govorite o nekih sovražnikih, stricih iz ozadja,
               ljudeh, ki vodijo vse niti v tej državi. To so prave blodnje, po mojem. Na mene
               nobeden stric iz ozadja, ne Milan Kučan, koga bom zdaj rekel, ne vem. Nikoli ni
               vplival na mene. Pa se srečam, se pogovarjamo. Vi pa imate tega sovražnika in ste vsi
               srečni, ampak ni psihiatra v tej državi, ki bi vas razbremenil tega bremena. Ni
               variante. / smeh v dvorani/ Zato lepo prosim, nehajte s temi strici iz ozadja.
               Povejte, ali je to Pepi Tone, rekel je to in to, naredil je to in to, prijavite
               zadevo in naj organi pregona naredijo svoje. Ne pa tako imaginarno, da bi se jaz
               skoraj moral bati iti po ulici in se z nekom pogovarjati, ker – kaj pa, če je stric
               iz ozadja. Čim je malo siv, je že lahko. Toliko problemov je v tej državi, o katerih
               bi se morali pogovarjati, jih reševati skupaj – ne mi, vi, naši, vi, kdo se komu
               opravičuje itd. Ne gre za to. In dajmo energijo v to spraviti. Vsi, ki smo zdaj
               tukaj, če bi šli v Tivoli pobirati polomljeno vejevje po žledu, bi dobili aplavz s
               strani državljank in državljanov. Po teh 13 urah, ki jih bomo danes tukaj prebili,
               bomo pa samo kregani, da govorimo. Nekako nas peljete v to reko, da sodelujemo v teh
               zadevah. Jaz se ne bom več oglašal in res bom šel ven, ker mislim, da so tisti, ki
               jih danes ni tukaj, najbolj pametni. Hvala lepa.</p>
            </sp>
            <sp xml:id="SDZ6-Redna-22-2014-03-05.sp45">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Brulc.</p>
               <p>Gospod Breznik, niste še razpravljali, tako da replike ne morete imeti, imate pa
               potem možnost za razpravo v nadaljevanju. Ne morem vam dati replike, imeli ste samo
               predstavitev stališča poslanske skupine. Gremo naprej. Gospa Sonja Ramšak ima besedo.</p>
               <p>Postopkovni predlog. Izvolite, gospod Breznik.</p>
            </sp>
            <sp xml:id="SDZ6-Redna-22-2014-03-05.sp46">

               <speaker>FRANC BREZNIK (PS SDS):</speaker>

               <p>Spoštovana podpredsednica.</p>
               <p>Edina zadeva, s katero se strinjam z gospodom Brulcem, je, da se je vsaj nezanimanje
               s strani vlade umaknilo. Na prvi obravnavi pomembne novelacije pomembnega sistemskega
               zakona so predstavniki vlade dobesedno odkorakali, nimamo niti enega predstavnika
               Vlade v Državnem zboru. To je res vprašljivo, kakšen odnos ne samo do kazenskega
               prava, ampak pri vsej tisti debati, ki je potekala. In v okviru tega bi prosil
               proceduralno, da jih pozovete nazaj ali pa da prekinemo sejo za 15, 20 minut, pol
               ure, da pridejo ti nazaj, da lahko s to sejo na prvi obravnavi normalno nadaljujemo.
               Najlepša hvala.</p>
            </sp>
            <sp xml:id="SDZ6-Redna-22-2014-03-05.sp47">

               <speaker>PODPREDSEDNICA ROMANA TOMC:</speaker>

               <p>Hvala lepa za proceduralni predlog. Te moči, da pozovem vlado in da vlada dejansko
               tudi pride, pač nimam. Lahko pa skupaj ugotovimo, da so nas vladni predstavniki
               zapustili in da jih ta tematika očitno ne zanima.</p>
               <p>Nadaljujemo z naslednjo razpravljavko – gospo Sonjo Ramšak. Potem pa je na vrsti
               gospod Tanko.</p>
               <p>Izvolite, gospa Ramšak.</p>
            </sp>
            <sp xml:id="SDZ6-Redna-22-2014-03-05.sp48">

               <speaker>SONJA RAMŠAK (PS SDS):</speaker>

               <p>Hvala lepa, spoštovana podpredsednica. Spoštovani kolegice in kolegi!</p>
               <p>Moram reči, da sem praktično po dveh urah razprave, ki je potekala v tej dvorani,
               lahko žalostna. Gradivo, ki ga je Slovenska demokratska stranka pripravila v zvezi s
               predlagano spremembo Kazenskega zakonika, nikjer ne govori o kakšnih polpretekli
               zgodovini, v katero ste hoteli zapeljati. Govorite, da vas mi vodimo v neko reko.
               Spoštovani kolegice in kolegi na drugi strani, danes govorimo o spremembi Kazenskega
               zakonika, govorimo o obče človeških vrednotah, o spoštovanju človekovih pravic in
               svoboščin in o tem, da zločin nikoli ne sme zastarati. In v tem se zelo razlikujemo –
               zdaj bom pa res rekla – na tej strani nasproti drugi strani. Tudi jaz sem živela v
               nekem drugem sistemu, za katerega vi razglašate kot edinega, da ga poznate. Ja, ima
               lepe in ima slabe strani. In meni je žal, da ima tudi slabe strani. To so te strani,
               za katere se v Sloveniji še danes delimo na naše in vaše, kar je za mene izredno
               slabo. Ne vem, zakaj to počnete vedno znova in znova. Govorite, da to počne Slovenska
               demokratska stranka – ni res. Slovenska demokratska stranka želi živeti v skladu s
               spoštovanjem človekovih pravic in temeljnih svoboščin in da se je treba s tistim
               delom naše temne preteklosti soočiti in iti naprej. Ampak vi vedno govorite samo o
               partizanih in o ne vem čem in o domobrancih, mi pa govorimo o kršenju človekovih
               pravic in temeljnih svoboščin. Spoštovana kolegica, govorili ste, da mlade ta
               tematika ne zanima. Tematika mlade zelo zanima. Pa vam bom povedala, zakaj. Če živite
               v svojem svetu in ne greste med ljudi, tega pač ne boste zaznali. V teh dneh, ko
               poteka zbiranje podpisov, da bi preprečili zaprtje arhivov Udbe, se na naših
               stojnicah oglaša ogromno mladih, pa niso člani Slovenske demokratske stranke. Ampak
               so tisti mladi, ki razmišljajo s svojo glavo in povedo, da je potrebno obsoditi te
               zadeve in da je potrebno pustiti arhive Udbe odprte. To je tista resnica. In ko
               govorite, da mi ne želimo razpravljati o problemih, ki so v tej družbi – kdo pa
               odpira na sejah Državnega zbora in na odborih teme, ki so še kako aktualne, o
               gospodarskem položaju, o finančni situaciji, o brezposelnosti. In vedno znova in
               znova poslušamo v tej dvorani, da so to nepomembne teme in naj pustimo vladi delati.
               Ja, seveda, naj dela, ampak že dve seji vlade sta šli, brez da bi sprejeli
               kakršenkoli zakon. Ali je to delo vlade v teh kriznih časih? Ne. Po mojem prepričanju
               ne! Ampak na tej strani smo navajeni delati, ampak dobesedno delati – tisto, kar
               govorimo, tudi počnemo. Na drugi strani pa žal koalicija eno govorite, drugo delate.
               Pa bom prekinila s to razpravo in upam, da se boste tudi ostali osredotočili na
               vsebino današnje točke, to je na spremembo Kazenskega zakonika, in o čemer naj bi
               dejansko tekel danes govor. S predlogom zakona se predlaga rešitev, da pregon in
               izvršitev kazni za kaznivo dejanje umora ne zastara, spoštovani kolegice in kolegi.
               In vsi tisti, ki nasprotujete tej spremembi zakona, v bistvu podpirate zločin,
               podpirate umor. Ja, lahko vzdihujete. Tudi jaz vzdihujem takrat, ko dobrih predlogov
               opozicije nikoli ne upoštevate. Kako naj bomo konstruktivni, če zavračate vsako
               predlagano rešitev opozicije. Kje je tu problem – problem je v tem, kaj so vaše
               vrednote in kaj so naše vrednote. Za mene je nedotakljivost človeškega življenja
               izredno visoka vrednota, temeljna ustavna kategorija. Tu je razlika in tu je tisto,
               kar nas ločuje, ne po barvi in ne po kakršnikoli drugi stvari. Spoštovani kolegice in
               kolegi, res vam toplo priporočam, preberite vsaj gradivo, ki vam je bilo posredovano.
               Jaz velikokrat ugotavljam, da si ne vzamete niti toliko časa, da bi gradivo prebrali,
               ker če bi ga, ne bi mogli govoriti stvari, ki ste jih danes govorili. In strici iz
               ozadja, ki so rekli "nismo strici iz ozadja", tudi jaz gospoda Brulca in gospoda Meha
               nimam za strica iz ozadja. To so povsem druge osebe, ki bi se že zdavnaj morale
               umakniti iz politike in javnega življenja, ne delati škode naši državi in ne
               razdvajati Slovenk in Slovencev oziroma državljank in državljanov. Mislim, da je bilo
               na eni od izrednih sej s strani gospoda Meha rečeno, da je bila naša bivša skupna
               država pravna država, ker je imela ustavo in zakone. Ja, imela je ustave in zakone,
               ampak kaj je ta bivša država počela – počela je zločine brez sodb sodišč. Pobijala je
               ljudi, Slovenke in Slovence, državljanke in državljane nekdanje države. In to je
               počela politična policija, Udba po naročilu takratne vladajoče strukture. In jaz s to
               vladajočo strukturo bivšega sistema nimam nič! Jaz nisem sodelovala pri ubojih, nisem
               podpirala teh zločinov, ker za te zločine sploh nismo vedeli, v šolah nas tega niso
               učili. Kdaj smo prvič slišali za povojne poboje brez odredb sodišč – morda tam leta
               1986, 1987, ko so si nekateri ljudje nekako že sprostili tisti krč in so začeli
               govoriti tudi o stvareh, o katerih se v preteklosti ni smelo govoriti. In povejte mi,
               zakaj danes moja vnukinja ne more vedeti, kje je pokopan njen dedek! Pa ni imel
               nobene povezave s fašisti, nacisti in tako naprej, ker so ga prišli ponoči iskat,
               odpeljali in pustili mater z dvema otrokoma samo, brez možnosti preživetja in brez da
               bi vedela, kaj se je z njenim možem zgodilo. In kaj se je zgodilo – leta 1956, ko se
               je hotela poročiti z neko drugo osebo, se je morala najprej ločiti, brez da je
               vedela, kje je bil njen mož, ali je končal v Hudi jami ali kje drugje, v kakšnem
               drugem breznu, ali je živ ali ne. Ali nimajo ti ljudje pravice, da izvedo, kje ležijo
               njihovi pokojni? In to, kar govorite, da nadaljujemo z neko tematiko, ki se je odprla
               na Komisiji za spoštovanje človekovih pravic in temeljnih svoboščin – pa saj vam že
               ime komisije pove, kaj je bistvo te komisije. In če ne obsojate zločinov, niste
               vredni, da ste poslanke in poslanci, na žalost. Hvala.</p>
            </sp>
            <sp xml:id="SDZ6-Redna-22-2014-03-05.sp49">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Postopkovno, gospod Tanko, izvolite.</p>
            </sp>
            <sp xml:id="SDZ6-Redna-22-2014-03-05.sp50">

               <speaker>JOŽE TANKO (PS SDS):</speaker>

               <p>Hvala lepa, spoštovana podpredsednica. Spoštovani poslanci!</p>
               <p>Ugotavljam, da vlade ni tukaj. Vlada ni napovedala obstrukcije pri tej točki
               dnevnega reda, ampak je najavila eno uro časa za razpravo. Eno uro časa! Brez da bi
               kdorkoli karkoli pojasnil s strani Vlade, sta se odmaknili še tisti dve osebi, ki sta
               bili tukaj in ki naj bi zagovarjali stališča vlade.</p>
               <p>Zakon je v prvi obravnavi, razpravljamo o tem, kakšni so cilji, nameni zakona, da se
               opredeljujejo te načelne stvari. Vlada pri tej razpravi ne sodeluje. Zato predlagam,
               podpredsednica, da odredite pol ure pavze, da pride oziroma dokler ne pride Vlada na
               sejo Državnega zbora in zagovarja, brani stališča ter tudi odgovarja na razprave
               kolegov poslancev. Mislim, da je vse drugo, kar se dogaja v Državnem zboru,
               nesprejemljivo. Nesprejemljivo je že dolgo časa, ker vlada praktično pri katerikoli
               pomembni točki, ki jo predlagamo, ne razpravlja, ne odgovarja, pa naj gre to za
               zakonske predloge – tega, naslednjega, ali kakšne izredne seje, ki jih predlagamo z
               gospodarskimi temami. Nobena stvar ni prava, predlagali smo interventne ukrepe, ni
               bila prava. Predlagamo interpelacijo, spet ni prava. Na tak način se ne da delati.
               Obveznost vlade je, da je v Državnem zboru prisotna. To je njena naloga, primarna
               naloga. Če se Vlada te svoje vloge ne zaveda, potem se ne zaveda tudi kakšnih drugih
               stvari. Zato smo tudi v situaciji, v kakršni smo. Podpredsednica, predlagam, da
               odredite prekinitev, dokler niso izpolnjeni pogoji za nadaljevanje seje. Še posebej,
               ker je vlada najavila eno uro časa za razpravo in ne razpravlja in je celo ni tukaj.
               Hvala lepa.</p>
            </sp>
            <sp xml:id="SDZ6-Redna-22-2014-03-05.sp51">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Tanko.</p>
               <p>Moram se strinjati z vami, da je skrajno nenavadno, da predstavnikov Vlade ni tukaj
               med nami v Državnem zboru, da bi lahko slišali, kakšno je pravzaprav stališče vlade
               do tega predloga zakona. Celo več. Vlada je bila tukaj, pa je nekako demonstrativno
               zapustila prostor, ker očitno za vlado to ni zanimiva tema. Vendar ugotavljam, da
               odsotnost vladnih predstavnikov kljub vsemu ni poslovniški razlog za prekinitev seje,
               kajti njihova obveznost ni prisotna. Še enkrat pa povem, da je zelo nenavadno, da
               vladnih predstavnikov ni tukaj. Predlagam, da naredimo kompromis. Jaz v tem hipu seje
               ne bom prekinila in damo vladi deset minut časa, da pride v Državni zbor in prevzame
               aktivno vlogo pri predstavljanju svojih stališč v zvezi s predlogom tega zakona. Do
               11.45 ima vlada čas, da pride v Državni zbor, sicer bom prekinila sejo.</p>
               <p>Postopkovno, gospod Han.</p>
            </sp>
            <sp xml:id="SDZ6-Redna-22-2014-03-05.sp52">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Zaradi spoštovanja do Državnega zbora se strinjam v enem delu z gospodom Tankom, da
               ni v redu, da vlade ni v Državnem zboru, kadar govorimo o zakoniku. Pustite, kaj si
               jaz mislim o tem zakonu in o tej ideološki razpravi. Če imamo kakršenkoli zakon v
               Državnem zboru, je korektno, da je vlada prisotna in da lahko vlada odgovarja tudi na
               kakšne nebuloze ali nepravilnosti, ki jih raznorazni poslanci tako iz leve kot desne
               govorimo. Podpredsednica, 239. člen sicer ne omogoča, da bi sejo prekinili. Ne
               posploševati, ne cela Vlada ali ministrstva – nekateri ministri so cele dneve v
               Državnem zboru in korektno delajo, druga ministrstva pa nekatere zadeve z levo roko
               vzamejo. Se strinjam v primeru, da jih ne bo, da se po 15 minutah sejo prekine,
               dokler ne pride Ministrstvo za pravosodje. Kar si pa jaz mislim o tej seji, pa ni
               stvar proceduralnega predloga.</p>
            </sp>
            <sp xml:id="SDZ6-Redna-22-2014-03-05.sp53">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Han, tudi za vaš proceduralni predlog. Očitno ste tudi vi v
               koaliciji ogorčeni nad odsotnostjo vlade in se strinjate s tem, da bi morala biti
               vlada tu prisotna.</p>
               <p>Boste dobili še enkrat proceduralno.</p>
               <p>Jaz pa upam, da vseeno lahko zaključimo s tem, da vladi damo še eno priložnost, zdaj
               imajo še sedem minut časa, da pridejo, sicer prekinjamo sejo.</p>
               <p>Proceduralno, izvolite, gospod Han.</p>
            </sp>
            <sp xml:id="SDZ6-Redna-22-2014-03-05.sp54">

               <speaker>MATJAŽ HAN (PS SD):</speaker>

               <p>Podpredsednica, iz mojega nastopa niste videli te velike ogorčenosti, ampak
               spoštovanje do Državnega zbora pa mora biti, tudi če bi bili v opoziciji ali
               poziciji. Vlada je tu, da spoštuje Državni zbor in ta hram demokracije, karkoli si
               ljudje o tem hramu in o nas mislijo. Nisem pa ne vem koliko ogorčen in tudi v
               nezavest ne bom padel. Hvala lepa.</p>
            </sp>
            <sp xml:id="SDZ6-Redna-22-2014-03-05.sp55">

               <speaker>PODPREDSEDNICA ROMANA TOMC:</speaker>

               <p>Glavno je, da smo se razumeli. Se ne strinjate, da vlade ni tukaj. Nadaljujemo s
               sejo.</p>
               <p>Besedo ima gospod Tanko.</p>
            </sp>
            <sp xml:id="SDZ6-Redna-22-2014-03-05.sp56">

               <speaker>JOŽE TANKO (PS SDS):</speaker>

               <p>Hvala lepa za besedo. Spoštovani kolegi!</p>
               <p>Mnogi očitate predlogom Slovenske demokratske stranke, da niso v duhu času in ne v
               duhu razmer, v katerih smo. Vendar karkoli predlagamo, vse je s koalicijske strani
               prerekano. Naj gre za zakone na področju kmetijstva, naj bodo to zakoni s področja
               intervencij, naj bodo to zakoni s področja gospodarstva, davkov ali česarkoli. Vendar
               če danes mi ne bi obravnavali teh treh zakonov Slovenske demokratske stranke, potem
               bi bila seja že končana. Vlada pa zaradi tega ne bi naredila čisto nič več. Čisto nič
               več. In tudi ne bi bilo dodatnih predlogov zakonov in tudi koalicija ne bi naredila
               nič več. Žal moramo ugotoviti, da so številne stvari, ki jih delamo v Državnem zboru,
               jih ponavljamo, popravljamo samo zaradi dela koalicije. Tak primer je nepremičninski
               davek. Mi smo vložili vrsto predlogov, vrsto amandmajev, vrsto pobud na odboru, na
               seji Državnega zbora, vendar je šlo vse tako vehementno mimo. Glasovalna večina,
               glasovalni stroj je pač opravil svoje in zdaj, ko je zadeva na Ustavnem sodišču
               prihaja vlada z nekimi novimi rešitvami. Včeraj oziroma v ponedeljek je predsednica
               Vlade dejala, da je zakon, ki ga je sprejela koalicija, pravičen. Kakšne so potem te
               spremembe, ki jih zdaj prinašate z vlade in bodo prišle slej kot prej v Državni
               zbor?! Nepravične. Očitate nam, da poskušamo s tem predlogom zakona deliti
               državljane. Vendar se sprašujem, na kakšen način delimo državljane. Državljani so
               razdeljeni, mi jih ne delimo, so razdeljeni. In po teh razpravah v Državnem zboru, ki
               smo jih slišali tako s strani vlade kot koalicije, smo razdeljeni na državljane, ki
               so obtoženi, da so neznanega dne na neznanem kraju sprejeli neznano obljubo plačila
               na neznan komunikacijski način. In za to dobijo zagroženo ali izrečno zaporno kazen
               dve leti ali več. In smo razdeljeni na državljane, ki so bili vpleteni v množične
               poboje. In se tem državljanom ne sme zgoditi nič, popolnoma nič. Mi smo v situaciji,
               ko ni še nihče odgovarjal za to, da se je uničilo 90, 95 % arhivov tajnih služb
               predhodnice te države. Nihče ni odgovarjal. Zdaj se tisti ostanek arhivov, ki so še
               ostali, poskuša anonimizirati, to se pravi pobrisati imena, da bi še tisto bilo
               umaknjeno. In z zakonodajo – ki je sprejeta in ki se ni že izvajala, kar je poseben
               problem, tudi v prejšnji državi se kazenska zakonodaja ni izvajala – še dodatno
               zaščiti osebe, ki so bile vpletene v teroristična dejanja, množične uboje, kriminalna
               dejanja z uporabo terorističnih metod, z uporabo ubojnih sredstev in tako naprej. Mi
               smo po mojem celo edina država ali pa ena redkih držav v Evropi, kjer je zaradi
               ravnanja oblasti, nekdanjih oblasti, toliko želja po ekshumaciji, po izkopih, po
               identifikaciji lokacij, kje so – ne pokopane, ampak zmetane – žrtve. In vsi ti
               predlogi, ki bi morali biti del civilizacije in civilizacijskih odločitev, se
               blokirajo. Ne samo blokirajo na nek tih način, ampak se tistim, ki želijo priti do
               svojcev, del oblasti, del koalicijske večine celo posmehuje. Mislim, da bi bilo
               potrebno nekaj narediti. So primeri, ko je šlo za sistemska kazniva dejanja, državni
               terorizem, državni umor. Ni šlo za dejanja, ki so bila storjena kar tako, ampak je
               šlo za dejanja, storjena po odločitvi državnih oblasti. To ni slučajni kriminal dveh,
               ki sta se nekje na neki veselici spoprijela in je pač nekdo v umrl, ali pa je šlo za
               naklepna dejanja. Šlo je za sistemsko aktivnost! In mi smo edina država v Evropi,
               edina država, ki ni prepoznala nikogar, ki je sodeloval pri teh 10 tisoč žrtvah;
               storjena več ali manj 90 % v času, ko je bilo vojne v Evropi konec. Nikogar nismo
               prepoznali. Mislim, da je taka stvar zelo problematična in kaže na moralno
               sprevrženost tistih, ki to blokirajo ali celo zagovarjajo. Zdaj sprašujem to le tu
               prisotne, ker vlade ni in jo očitno ne bo. Ravnokar je minilo …</p>
            </sp>
            <sp xml:id="SDZ6-Redna-22-2014-03-05.sp57">

               <speaker>PODPREDSEDNICA ROMANA TOMC:</speaker>

               <p> Ravno to sem želela opozoriti, gospod Tanko. Na tem mestu bi prekinila sejo, ker
               sem obljubila, da 11.45 prekinemo sejo za pol ure.</p>
            </sp>
            <sp xml:id="SDZ6-Redna-22-2014-03-05.sp58">

               <speaker>JOŽE TANKO (PS SDS):</speaker>

               <p>Prav, bom pa nadaljeval potem.</p>
            </sp>
            <sp xml:id="SDZ6-Redna-22-2014-03-05.sp59">

               <speaker>PODPREDSEDNICA ROMANA TOMC:</speaker>

               <p> Gospe iz ministrstva so se očitno v zadnjem hipu pridružile. Izvolite, boste imeli
               zdaj priložnost, da sodelujete v razpravi.</p>
               <p>Gospod Tanko, vam pa dajem besedo za nadaljevanje razprave.</p>
            </sp>
            <sp xml:id="SDZ6-Redna-22-2014-03-05.sp60">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>V uvodu, v predstavitvi stališča Vlade je državna sekretarka povedala, da v
               pridobljene pravice ni primerno, ni dostojno posegati, nekaj v tem smislu je dejala.
               Zdaj pa državno sekretarko sprašujem, kakšne pridobljene pravice so si pridobili
               tisti, ki so z državnim blagoslovom odrejali, izvajali in pokončevali ljudi po
               številnih predelih države. Kakšna pridobljena pravica je to? Kakšno moralno pravico
               zagovarjamo, tako pridobljeno pravico? Mislim, da bi morali doseči, da bi se tudi
               zloraba prejšnjega Kazenskega zakonika, ki je urejal to področje, morala
               sankcionirati, ker se ni izvajala. Mislim, da je nedostojno, da se take stvari
               puščajo ob strani in se sklicuje na neke druge pravice. Pravica do življenja, pravica
               do človekovih pravic je v naši ustavi – tudi prejšnji – bila kar dobro zastopana.
               Vendar očitno so pravice tistih, ki so utemeljili svoje stvari na kriminalu, na
               množičnih ubojih, na ugrabitvah, na uporabi terorističnih sredstev, močnejše kot
               pravice tistih, ki so bile žrtve. Še posebej, ker je šlo za državno odločitev. In
               nikomur od tistih, ki so bili pobitelji, pa skoraj nikomur ni bilo sojeno. 10 tisoč
               ljudi je bilo likvidiranih, sankcioniranih na takšen ali drugačen način brez sodbe,
               brez ugotavljanja krivde. In težko je verjeti, da so bili vsi tisti, ki so bili na
               tak način pokončani, zločinci, da so bili funkcionarji sovražnikovih oblasti, da so
               bili ne vem karkoli, ker je bilo med njimi tudi mnogo mladoletnih oseb ali še
               pravzaprav otrok. Očitno je, da se pri nas izjemno otepamo ali pa otepate spremembe
               zakonodaje, in to v vseh tistih primerih, to je spet sistemski pristop, ki bi
               omogočila kakršna koli razkritja. Pa naj gre to za tisti preostanek arhivov ali pa za
               izpeljavo sodnih postopkov. To je neverjetno, da se to dela na tak način. Samo
               sprašujem naprej, kaj pa, če se bo tudi pri nas, za koga izmed državljanov Republike
               Slovenije zgodil primer Perković, recimo v narekovajih. Kaj bo pa takrat storila
               aktualna oblast? Katere konvencije bodo tiste, na katere se boste sklicevali, če bo
               do tega primera prišlo? Jaz mislim, da je mnogo bolje, da se te stvari uredijo
               znotraj domače zakonodaje, znotraj ureditev na kazenskem in drugih področjih, da to
               naredimo sami, kot da nas bodo v to prisiljevale tuje države. Mislim, da bo
               sklicevanje, kot je bilo v primeru Hrvaške, na karkoli izjemno težko. In zdi se mi,
               da je razmislek o tem umesten, na kakšen način urediti področje, katerega spremembo
               predlagamo. In to področje je tako ali tako potrebno urediti. Še posebej, če gledamo
               te naše kazenske judikate, da imamo primere, ko so nekateri obsojeni za minorne
               zadeve, brez da bi prišlo do kakršnega koli izpeljanega dokaza. V primerih, ko so
               dokazi, se jih na vse načine skriva, uničuje, zažiga, anonimizira, postopkov se pa ne
               sproži. In jaz bi tudi v tem delu prosil za odgovore predstavnice Vlade. Hvala
               lepa.</p>
            </sp>
            <sp xml:id="SDZ6-Redna-22-2014-03-05.sp61">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Tanko.</p>
               <p>Državna sekretarka, želite besedo?</p>
               <p>Izvolite.</p>
            </sp>
            <sp xml:id="SDZ6-Redna-22-2014-03-05.sp62">

               <speaker>TINA BRECELJ:</speaker>

               <p>Hvala lepa za besedo.</p>
               <p>Glede vašega vprašanja o prepovedi poseganja o pridobljene pravice oziroma za kakšne
               pridobljene pravice gre v primerih, ki ste jih navajali, bi rada pojasnila naslednje.
               Danes se pogovarjamo o zastaranju oziroma o nezastarljivosti predlogov,
               nezastarljivosti določenega kaznivega dejanja. Uvodoma sem že sama pa tudi številni
               razpravljavci med vami so govorili o prepovedi retroaktivnosti, bi rada zdaj o teh 2
               stvareh povedala par stvari. Ko je govora o zastaranju in se razmišlja o morebitnem
               učinku za nazaj. Glede določb, s katerimi se podaljšuje rok za zastaranje kazenskega
               pregona ali tako zastaranje sploh odpravlja. Ko poteka razmislek o morebitnem učinku
               za nazaj, je treba takšnemu razmisleku pritrditi oziroma se lahko tak razmislek
               dogaja samo v primerih, ko se določeni rok za zastaranje kazenskega pregona še ni
               iztekel. Tukaj trčim na koncept pridobljenih pravic, ko je rok za zastaranje
               kazenskega pregona že iztekel, pač pride do situacije pridobljenih pravic, ko poseg
               za nazaj ni več mogoč. To sem želela poudariti. V zvezi s primeri, ko je bila določba
               o daljšem roku za zastaranje kazenskega pregona sprejeta šele po tem, ko je pregon
               zoper določenega storilca zaradi določenega kaznivega dejanja že zastaral, pa si
               pravo nikakor ne sme dovoliti sprenevedanja, da ne gre za poseg v pridobljene
               pravice. Toliko sem želela glede zastaranja in morebitnih razmislekov o učinkih za
               nazaj, ko je govora o tem institutu. Toliko zaenkrat. Če bodo še kakšna vprašanja,
               bom še v nadaljevanju podala pojasnila. Hvala lepa.</p>
            </sp>
            <sp xml:id="SDZ6-Redna-22-2014-03-05.sp63">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Na vrsti bi bil gospod Roberto Battelli, potem bo na vrsti gospa Iva Dimic, naslednja
               mag. Majda Potrata.</p>
               <p>Repliko ima gospod Tanko.</p>
            </sp>
            <sp xml:id="SDZ6-Redna-22-2014-03-05.sp64">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>V tem primeru ali pa v takih primerih gre za zagovarjanje stvari, ki so povezane z
               neljubimi ali že takrat kaznivimi dejanji zoper človeško življenje. Tudi takrat je
               obstajal kazenski zakonik. Zadeva se ni sprocesirala, nihče izmed oseb ni sprožil
               nobenih postopkov. Tudi znotraj pravosodja se ni zgodilo popolnoma nič. Zanima me,
               ker gre za ljudi z dolgoletno prakso, kaj boste na tem področju naredili. Sistemsko
               mižanje je problem, že takrat je bilo in je tudi sedaj. Po drugi strani, ko govorite
               o pridobljenih pravicah, pa ne moremo mimo izgubljenih pravic tistih, ki ne morejo
               uveljaviti in priti ne do mrliških listov, ne do lokacij, kje ležijo njihovi svojci,
               in še česa. Mislim, da bi morali v tem kontekstu tudi pogledati na te stvari. In tudi
               država bi morala na tem področju nekaj zagotovo narediti. Niste pa odgovorili, gospa,
               glede primera, kaj bo, če se bo pri nas zgodil podoben primer, kot je lex Perković na
               Hrvaškem. Ko bo prišlo do zahteve, recimo morda tuje države, po izročitvi kakšne
               osebe z imenom in priimkom, ki je bila vpletena v taka dejanja. Bo tudi takrat šlo za
               pridobljene pravice? Bo šlo takrat tudi za kakšne drugačne odločitve in
               nasprotovanja, ker znotraj države tega nismo sposobni ne sprocesirati, ne
               ovrednotiti, ne obsoditi, ničesar. Tak primer se nam bo lahko zgodil, ker so bile
               mnoge stvari – o katerih govorimo, ne sicer povojne – tudi kasneje storjene na
               ozemlju tujih držav. In vpletene so bile odločitve oblasti predhodnice te države.
               Tudi službe te države. Me prav zanima, kakšno bo v tem primeru ravnanje oblasti
               države Slovenije. Te oblasti, ki je sedaj, ki tako vneto zagovarja pridobljene
               pravice in nedotakljivost na tem področju. Vsi drugi so dotakljivi, množično. Tisti,
               ki so to povzročili, pa so očitno in ostajajo nedotakljivi.</p>
            </sp>
            <sp xml:id="SDZ6-Redna-22-2014-03-05.sp65">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Na vrsti je gospa Iva Dimic, za njo so trije razpravljavci, gospod Breznik, Vlada ima
               lahko še besedo in predlagatelj.</p>
            </sp>
            <sp xml:id="SDZ6-Redna-22-2014-03-05.sp66">

               <speaker>IVA DIMIC (PS NSi):</speaker>

               <p>Spoštovana predsedujoča. Kolegi in kolegice!</p>
               <p>K moji razpravi me je spodbudila med kolegom Mehom in kolegom Gorenakom. Ko sem
               poslušala v pisarni in sem se spomnila, me je spomnila razprava gospoda Meha na leto
               1984, trideset let nazaj, na uro zgodovine. Jaz sem bila takrat v šestem razredu,
               kjer je bila zelo podobna razprava, in na koncu se je zaključila na način, kdo od vas
               hodi k verouku, naj dvigne roko. Jaz mislim, da je čas, da presežemo vse te zadeve.
               Rada bi poudarila, da ima Nova Slovenija v svojem temeljnem programu zapisano, da se
               zavzema za obsodbo vseh totalitarizmov. Obsojamo vse totalitarizme, totalitarne
               režime in delamo za pravičnost, resnico, mir in spravo med Slovenci in slovenskimi
               državljani. Slovenci smo bili žrtve totalitarnih režimov: fašizma, komunizma,
               nacizma. Vsi trije so Slovencem resnično povzročili zelo veliko zla in materialne
               škode ter pustili dolgotrajne negativne posledice pri posameznikih in tudi družbi kot
               celoti. Zato se v Novi Sloveniji zavzemamo za to, da bi država omogočila delo
               zgodovinarjem in raziskovalcem tega časa. Kar po 30 letih še vedno ni vse odkrito in
               ni zapisano. Pozivamo, da se zapiše vse, kar se odkrije, brez ideoloških predpostavk;
               se z njimi seznani javnost, da jih bo sprejela kot del naše zgodovine. Jaz upam, da
               se bodo v duhu odkritij in raziskav po 30 letih končno prenovili tudi šolski
               učbeniki. Mislim, da imamo na tem delu veliko dela. Žal je minilo že 30 let od leta
               1984 ali pa recimo 22 let od samostojne države, pa tega še nismo storili. V Novi
               Sloveniji podpiramo Resolucijo Sveta Evrope in Evropskega parlamenta ter Praško
               deklaracijo, s katerimi je Evropa že obsodila vse tri totalitarne režime, vključno s
               komunizmom. Podpiramo uresničevanje njihovih vsebin tudi v slovenskem prostoru in kot
               je zapisano v Splošni deklaraciji človekovih pravic, ima vsak pravico do življenja,
               ki se začne s trenutkom spočetja in do naravne smrti. Pravico do življenja vse od
               spočetja do naravne smrti Krščanski demokrati Nove Slovenije vedno glasno
               zagovarjamo, v svojem programu in s svojim delom. Življenje mora biti in ostati sveto
               ter ga moramo tudi z vidika kazenskega prava zaščititi, ker v nasprotnem primeru ne
               moremo govoriti o nekih človekovih pravicah. Med človekove pravice nedvomno sodi
               pravica do življenja in pravica do zaščite človekove telesne in duševne integritete.
               K temu smo pozvani, temu moramo slediti in jaz res pričakujem, da bojo na tem
               področju, da bomo skupaj naredili korak naprej, ker ga resnično potrebujemo.
               Hvala.</p>
            </sp>
            <sp xml:id="SDZ6-Redna-22-2014-03-05.sp67">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Dimic.</p>
               <p>Na vrsti je gospod Franc Breznik. Izvolite.</p>
            </sp>
            <sp xml:id="SDZ6-Redna-22-2014-03-05.sp68">

               <speaker>FRANC BREZNIK (PS SDS):</speaker>

               <p>Najlepša hvala. Spoštovani sodelavci, spoštovana Vlada!</p>
               <p>Ne vem, kje bi začel. Jaz se bom vrnil k predlogu zakona, to je o predlagani rešitvi,
               ki smo jo pripravili v Slovenski demokratski stranki. Nezastarljivost kaznivih dejanj
               umora – enega najhujših kaznivih dejanj, ki jih poznamo po vseh kazenskih zakonikih
               in po vseh normah civiliziranih narodov. Meni je zelo žal, na začetku sem skoraj pol
               ure govoril in v enem delu svojega govora razlagal kompletno zgodovino kazenskega
               prava od 1747 leta do danes, do 2014. Govoril sem tudi o načelih mednarodnega
               kazenskega in tudi kazenskega prava. Načela, kot so / nerazumljivo/ urejajo prepoved
               retroaktivnosti in uporaba milejšega pravnega predpisa v primeru spremembe prava pred
               pravnomočnostjo sodbe, jaz sem o tem govoril. Govoril sem v svoji razpravi tudi na 5.
               člen, torej nezastarljivost kaznivih dejanj po Rimskem statutu. Vse tisto, kar smo
               morali implementirati v svoji prvi resni kazenski zakonik te države, ki ga je uspela
               Janševa vlada, ki ga je pripravil gospod cenjeni prof. dr. Lovro Šturm s svojo ekipo,
               ki še do danes velja, da je dober zakon, da je zelo dober zakon, kljub temu, da je
               bil nov, lahko rečem popolnoma nov. Vse ostale novele so bile v bistvu novele
               prejšnjega republiškega zakona SFRJ, ki so ga nekako popravljali, bom temu rekel.
               Tekom svoje razprave sem govoril, katera so načela mednarodnega kazenskega prava
               glede nezastarljivosti. Govorili smo o štirih zadevah, to je o genocidu, hudodelstvu
               zoper človečnost, vojna hudodelstva in agresija. Štiri zadeve, o katerih večina držav
               soglaša; 114 je tistih, ki so Rimski statut sprejele. Mi smo danes tekom razprave
               poudarili tisto, kar je sprejelo Ustavno sodišče in Vrhovno sodišče Republike
               Slovenije. Torej tisto, kar je sprejel nekdo, ki tudi upravlja s pravno prakso kot
               Vrhovno sodišče. To je bivši sistem. Mislim, da o tem več ne moremo razpravljati, ali
               je to bilo nekaj dobrega ali nekaj slabega. Bil je totalitarni režim, imel je eno
               stranko, preko te je imel številne monopole. Ta režim je živel na tem, da je
               uničeval, pobijal in izvajal genocid nad drugače mislečimi, za svoje politične
               nasprotnike dobesedno naročal umore in izvajal številna druga kazniva dejanja, med
               drugim tudi maltretiranje. Med ljudmi, ki so vse to doživeli, so številni kulturniki,
               umetniki in vsi ostali. Imamo več kot pol milijona Slovencev, ki živi izven naše
               države. Velika večina tudi zaradi tega, ker so iskali v drugih državah politični
               azil. To je bil eden najbolj sofisticiranih komunističnih sistemov po mnenju mnogih
               mednarodnih zgodovinarjev. Izredno prefinjen, izredno dodelan. Mislim, da bi bil sam
               Stalin ali pred njim še Lenin izredno ponosen še na tiste danes, ki ta sistem še
               danes branijo tukaj v Državnem zboru. To je nekaj nezaslišanega, kaj jaz danes tukaj
               poslušam. Čisto splošno načelo, o katerega novelaciji govorimo, torej o
               nezastarljivosti kaznivih dejanj umora, kar je edina zadeva, ki jo hočemo nekako
               novelirati, kar je nekaj normalnega v zahodnoevropskih demokracijah. O Nemčiji,
               Avstriji radi govorimo. Je treba povedati, zakaj ni. Tekom razprave danes sem tudi
               razlagal, kako, kaj kažejo mladim danes, kaj pomeni umor in kaj pomeni zloraba
               človekovih pravic in preganjanje zločincev tudi v visoki starosti – pri 90 in celo
               100 letih. Mislim, da je najstarejši zločinec, ki je v procesu v Nemčiji, je star 102
               leti. Zato je to pomembno. In še nekaj o bivšem sistemu. Jaz sem predaval o tem pred
               dvema dnevoma skupaj z različnimi zgodovinarji v Zagrebu, v Muzeju modernih umetnosti
               pred polno dvorano, so jim prisluhnili tudi o tezi, ki obstaja. Obstaja teza, da
               večina ljudi, ki so preživeli komunistični totalitarni režim, še države, ki ne morejo
               s krize, doživljajo točno ta objem teh štirih monopolnih zadev, ki omejujejo normalno
               delovanje tržnega gospodarstva. Zaradi tega je tako hudo pomembno. Štirje monopoli,
               ki jih je treba nujno odpraviti. Prvi monopol je medijski monopol, tudi v njih
               najdemo danes bivše pripadnike Službe državne varnosti. Drugi monopol je tako
               imenovani izobraževalno-kulturni, tu najdemo cele vrste profesorjev kazenskega prava,
               sociologov, ekonomistov in vse ostale, ki so danes nosilci pedagoških procesov na
               fakultetah. Tretji monopol, ki ga imamo, je sodni monopol. Imamo celo vrsto sodnikov
               Višjega, Vrhovnega sodišča, celo na Ustavnem sodišču, celo vrsto državnih tožilcev,
               ki so del nekdanjega komunističnega režima, ki so podpirali svoje, kot neki temelj,
               kot kazensko pravo v totalitarnem režimu, je bil tudi nek temelj vsega preganjanja,
               vsaj v prvem delu. In poglejte, ti ljudje za to pravno filozofijo preganjanja, torej
               množičnega kršenja človekovih pravic v mnogih kazenskih ali kazensko-procesnih
               zadevah, so danes del najvišje sodne oblasti, v najvišjih vrhovih sodne oblasti. Mi
               ne govorimo o nekih malo mlajših sodnikih na nekem okrajnem ali okrožnem sodišču, mi
               govorimo o vrhu sodne veje oblasti, za katero ugotavljajmo, da ne deluje dobro.
               Naslednji monopol je gospodarski monopol, spoštovani kolegice in kolegi. Spet cela
               vrsta ljudi iz bivšega Udbo-mafijskega omrežja, ki se je v novi državi nekako v vseh
               svojih izvirih denarja obdržala. Govorimo o celi vrsti državnih podjetji. Večkrat sem
               omenjal: Petrol, Telekom, Zavarovalnica Triglav, igralnice, Nova Ljubljanska banka
               itn., ki so del tega sistema, ki torej držijo vse niti v rokah. Teorije, glede
               katerih se mi danes tukaj nekateri smejite; nekateri pravite, da ni res, da ljudje
               strašim. Glejte, v državah, ki so doživele čisto isti socialistični sistem, na
               Hrvaškem, so ljudje vstali in ploskali. Cela vrsta ljudi, ki je danes na Hrvaškem,
               tudi na levici. Cela vrsta vojnih veteranov, cela vrsta akademikov, znanstvenikov
               ugotavlja, da je točno to tisto, zaradi česar ne more delovati normalno tržno
               gospodarstvo in zaradi česar danes točno ti ljudje z vrha politike ljudem govorijo,
               da ta sistem ni dober, da tržno gospodarstvo in kapitalizem nista dobra in da se
               vračamo nazaj v demokratični socializem, ki ga mediji danes prikrojujejo in kažejo,
               da je bil nekaj dobrega, nekaj demokratičnega. Odkrivamo pa celo vrsto povojnih
               množičnih grobišč, v njih otroke, ženske; teorije nekega poboja, revanšizma takoj po
               vojni. Gre za sistematični genocid, ki se je dogajal nad vsakim pripadnikom, ki je
               razmišljal drugače. Imamo recimo Borisa Pahorja v Trstu, 13 udbovcev mu je sledilo po
               tistem, ko je napisal enega izmed svojih esejev leta 1969. 13 udbovcev mu je bivši
               šef SDV gospod Zemljarič pošiljal in o tem je množično obveščal ves politični vrh
               takratne države, med drugim dvakratnega predsednika Slovenije gospoda Kučana, gospoda
               Popita, gospoda Marinca, gospoda Ščetinca, gospoda Gojka Staniča. Vsi ti ljudje so
               bili obveščeni, da Borisa Pahorja v Trstu spremlja trinajst udbovcev in ga nadzoruje,
               zato da ga pasivizirajo, da ga odstranijo. Kulturni genocid nad nekom so hoteli
               storiti in ti ljudje so bili predsedniki države. Ljudje božji, kje živi ta narod? In
               vi pravite, da to ni poseg. To so temelji. Naša družba je kot hiša in ta hiša se je v
               času te krize, ko je zmanjkalo denarja, začela nagibati levo in desno. Vi danes
               govorite, gremo naprej, gradimo še tri nadstropja. Kako tri nadstropja? Mi moramo
               prvo sanirati temelje, potem lahko delamo vse ostale rešitve za to državo. Mi se
               moramo v temeljih poenotiti. Temelj poenotenja je, da zločine, kot je umor, obsodimo,
               da ne zastarajo nikoli več. In vse to, kar smo hoteli predlagatelji tega narediti, ne
               politizirati v tem smislu, ampak z argumenti predstaviti, da je to najbolj
               preventivni način. Ta sistem bo najbolj preventiven, čeprav ima tudi za nekatere, ki
               so počeli kazniva dejanja po letu 1984, še danes učinek, ker bo tiste zastaralne roke
               pretrgalo, kot je rekla predstavnica Vlade. Morate se zavedati, da so v Kazenskem
               zakoniku zastaralni rok tudi 50 let za tiste najhujše umore iz najhujših objestnih
               dejanj, kjer je zagrožena kazen danes 30 let, za zastaralni rok 50 let. Ni bil primer
               samo bivših uslužbencev ali tistih, ki so počeli tisto v okviru bivše Službe državne
               varnosti konec šestdesetih, kompletna sedemdeseta leta in tudi do naših demokratičnih
               procesov, do leta 1990. Gre za mnogo več. Gre za to, kar je govoril tudi moj kolega
               Gorenak danes tukaj. Gre za celo vrsto dejanj, ki se lahko zgodijo danes, jutri. In
               bo nekdo rekel leta 2040, da niso mogli ugotoviti zločincev, ker je zadeva zastarala.
               Gre za preventivni ukrep, gre za to, kar počnejo vse resne države, ki so imele
               kakršenkoli totalitarni režim. Na žalost, tu se moram strinjati s kolegom Mehom,
               fašizem tudi ni doživel obsojanja in ni doživel sodnega epiloga, tako kot ne bivši
               socialistični ali komunistični režimi. In to je najhujši projekt ali pa največji
               problem, ki ga imamo. Posamične države so poskušale po demokratičnih spremembah
               speljati določene lustracije. Vsem tistim, ki so to naredile, je uspelo. Pretrgale so
               niti in tam so ti monopoli padli, o katerih sem jaz prej govoril. So padli, gospe in
               gospodje, ali pa vsaj deloma so padli. vsak, ki je nekaj sposoben v tej državi, je
               lahko začel normalno funkcionirati. Vsak, ki ima nek normalen projekt, pride na banko
               in lahko za to dobi normalen kredit. Pri nas pa so bili večinoma največji krediti
               dani samo posvečenim ljudem, ki so blizu Udbo-mafijskim povezavam. To se nam v
               Sloveniji dogaja in se bo dogajalo. Dokler tega ne bomo pretrgali, bomo za vsak
               projekt plačevali petkrat več, ker bo ta sistem dobesedno požrl ves denar – in to je
               naš problem. To je problem razvoja Slovenije.</p>
               <p>Problem negativne kadrovske selekcije je naslednji problem, ki se nam je dogajal.
               Najboljši ljudje v naši državi niso mogli priti na najboljše položaje. Najboljši
               ljudje, ki jih imamo, ki se kažejo, Slovenci imamo izjemne športnike. Tu se vidi, kaj
               pomeni pozitivna kadrovska selekcija. Nekdo, ki je slab, ki ni talentiran, ki nima
               delovnih navad, ne more dobiti medalje na olimpijskih igrah. To lahko potegnemo v
               slovensko družbo, v gospodarstvo, v politiko, v sodni sistem in v medije. In o tem
               govorimo in danes smo na prvi točki. Smo na točki, ko obsodimo sistem v vseh svojih
               zločinskih dejavnostih, ki so bila, ne samo medvojni poboji, napadi na slovenske
               elite med vojno, totalni uboji že med vojno, montirani procesi po vojni, vse
               reinkarnacije Službe državne varnosti – od Knoja, Ozne, SDV, KOS in nekako do Službe
               državne varnosti. Še najhuje je tisto, kar slišim, da mora vsak sistem ščititi vse
               svoje agente. Del naše politike ščiti agente bivše Službe državne varnosti in jih
               primerja z ljudmi, ki danes delujejo v varnostnoobveščevalnih službah. Tudi to je
               nedopustno, da o tem poslušam. Današnje službe, ki delujejo v varnosti,
               varnostnoobveščevalne službe delujejo pod parlamentarnim nadzorom, pod širokim krogom
               politike, ki se seznanja z njihovim delom. Del bivše varnostnoobveščevalne službe pa
               je bil pod nadzorom in izključno samo nadzorom dela Centralnega komiteja Zveze
               komunistov – ali republiškega ali pa tudi na državnem nivoju bivše države
               Jugoslavije. In tudi to, da neki poslanec ne loči ene in druge varnostnoobveščevalne
               službe, je nedopustno v tem Državnem zboru. Vse tisto, kar pa prihaja na koncu, pa je
               torej tisto, o čemer sem govoril tudi danes, to je preventiva. Preventiva, da se
               zločin ne splača. Preventiva mladim ljudem, da se nikoli kaj takega več ne ponovi, ne
               v Evropi in ne tukaj, v Republiki Sloveniji. Samo to je pogoj – obsodba in
               preventivno delovanje. Ena izmed preventiv poleg vseh procesov, ki bodo še trajali,
               je preventiva, da v kazenski zakonik na podlagi teh hudih informacij, ki smo jih
               slišali zadnjih nekaj mesecev, vpišemo najmanj to, kar je. To je minimalni standard.
               Za nas Slovence je nedopustno. Človekovo življenje je nedotakljivo, je najbolj
               varovana človekova pravica tudi v okviru ustave, ne samo v Konvenciji o človekovih
               pravicah, in kot taka se mora vpisati tudi v kazenski zakonik, da vsak umor, ki je
               naklepno dejanje, ne zastara. Ne zastara in to je bistvo spremembe oz. novele
               Kazenskega zakonika. In verjamem, da me ne boste v naslednjih razpravah spet
               podučevali o načelih kazenskega in mednarodnega kazenskega prava, ker smo podučeni.
               Dr. Gorenak je profesor na fakulteti, sam sem študiral pravo, tako da bi prosil, da
               tega ne počnemo, ker je to izguba časa. Lahko pa samo damo argumente, ali smo za, ali
               smo za človeškost, ali smo za dostojnost, ali smo za to, da se to obsodi, da se
               uniči.</p>
               <p>In tisto, kar je najbolj pomembno na koncu, da teh modelov, da teh filozofij nikoli
               več ne ponavljamo, da jih ne storimo. To pa je zadnji proces, ki bo nekoč nastal iz
               tega naroda in te države. Da si istih modelov ne v politiki, ne v pravu, ne v
               gospodarstvu in vsem ostalem nikoli več ne privoščimo. To je tista zadnja stopnja, ki
               jo bomo nekoč dosegli. Najlepša hvala.</p>
            </sp>
            <sp xml:id="SDZ6-Redna-22-2014-03-05.sp69">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Breznik.</p>
               <p>Besedo je želela državna sekretarka. Izvolite.</p>
            </sp>
            <sp xml:id="SDZ6-Redna-22-2014-03-05.sp70">

               <speaker>MAG. RENATA ZATLER:</speaker>

               <p>Hvala lepa za besedo.</p>
               <p>V zvezi z razpravo gospoda Tanka bi rada podala še eno pojasnilo, in sicer glede
               njegove vprašanja, kaj če bi se pri nas zgodil lex Perković in bi bila podana zahteva
               države članice Evropske unije za predajo. Tukaj bi rada rekla, da bi bilo treba
               proučiti, ali obstajajo razlogi za predajo. Velja torej pravni red Evropske unije,
               vsi dokumenti in zakon o sodelovanju v kazenskih zadevah. Toliko glede gospoda
               Tanka.</p>
               <p>V zvezi z zadnjo razpravo gospoda Breznika pa bi dodala, da po 95. členu Kazenskega
               zakonika ne zastarajo tudi dejanja, za katera mednarodne pogodbe tako določajo. V
               mislih imam predvsem genocid, zločine zoper človečnost, vojna hudodelstva, agresijo
               ter ščuvanje k takšnim dejanjem. Tudi po že veljavnem zakonu vsa takšna kazniva
               dejanja ne zastarajo, niso pa zastarala niti po prej veljavnem Kazenskem zakoniku.</p>
               <p>Še enkrat bi rada poudarila, da iz mnenja Vlade ne izhaja obramba prejšnjega sistema,
               ampak obramba oziroma zagovarjanje splošno sprejetih principov kazenskega prava.
               Vlada je tudi jasno navedla, in to sem danes že poudarila, da nezastaranje umora za
               naprej strokovno ni problematično. Cilj se nam zdi popolnoma legitimen in bo vse te
               vidike in ta predlog proučila ob naslednji noveli Kazenskega zakona. Hvala lepa.</p>
            </sp>
            <sp xml:id="SDZ6-Redna-22-2014-03-05.sp71">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>In še v imenu predlagatelja, gospod dr. Vinko Gorenak.</p>
            </sp>
            <sp xml:id="SDZ6-Redna-22-2014-03-05.sp72">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Zahvaljujem se državni sekretarki za pojasnila, ki jih je dala. Res bom vesel, če
               boste kazenski zakonik renovirali in če bo to tudi vključeno. Vedite, da vas bom
               sigurno spomnil, ko bo razprava o tem, da ste to na nek način obljubili. Bi pa vas
               prosil še za en odgovor, ne vem, če bo to sploh možno. Mogoče bo delitev časa, pa bo
               tam možna zadeva. To, kar ste odgovarjali gospodu Tanku, kaj bo hipotetično ob nekem
               slovenskem lex Perković, jaz vas nisem razumel. Ali se bo Slovenija v tistem času
               izgovarjala na to, da so kazniva dejanja umorov v Sloveniji že zastarala in da zato
               izročitve ni, eventualne? Ali pa pač bo, ker smo del Evropske unije, in glede na to,
               da veljajo tudi ti predpisi, tako kot za Hrvaško, veljajo tudi v Sloveniji. Skratka,
               ta del odgovora, če bo možno, vsaj pri delitvi časa.</p>
               <p>Konec koncev, že kar lep čas predlagamo nekatere stvari, ki so na nek način same po
               sebi umevne. Na drugi strani pa stvari, s katerimi želimo posamezne stvari urejati –
               zdaj žledolom, gospodarski zakoni, zakoni s področja stečajev, pravosodja. Naj vas
               spomnim na eno stvar. Niti enega predloga zakona koalicija do zdaj ni podprla. Niti
               enega. To pokaže na to, da se gre koalicija neke vrste ideološki boj in skuša
               pokazati, da opozicija nima nikoli prav. To ni dobro! Ko smo mi sprejemali nazadnje
               tako imenovani davek na nepremičnine, smo se v opoziciji izjemno trudili, da bi vam
               dokazali, da je zakon škodljiv, da je eventualno neustaven itd. V nemoči smo iz te
               dvorane odšli in naredili obstrukcijo. Gospod je Meh rekel, da mafija odhaja iz
               dvorane. Danes pa koalicija sama spoznava, da je bilo nekaj hudo narobe. Kaj hočem s
               tem povedati? Hočem povedati to, da ni dobro, da se imate za vsemogočne, da se imate
               za zveličavne, da se imate za tiste, ki vse na tem svetu veste. To ni res. Nihče na
               tem svetu vsega ne ve in vsi se vedno učimo.</p>
               <p>Kar pa se tiče današnje teme, naš osnovni namen, ob spoštovanju tega, da zakonodaja
               za nazaj ne more veljati, je bil v tem, da skušamo narediti korak naprej, korak
               naprej tudi pri tako pomembnih stvareh, kot je odnos do naše polpretekle zgodovine.
               Hoteli smo opozoriti in še vedno opozarjamo na stvari, ki so se takrat dogajale, in
               na potrebo po tem, da se takim ljudem sodi, tako kot se sodi v Nemčiji starčkom – 95
               ali 100 let starim. Če so zločin zakrivili, se jim sodi in nič drugega. Žal pa je
               razprava prešla na polje ideologije, na polje, ki si ga ne želimo. Razpravo so začeli
               koalicijski poslanci v tej smeri že ob predstavitvi stališč poslanskih skupin. In to
               ni dobro. Dobro bi bilo, da bi ta zakon, ki je pred nami, podprli v tej fazi in
               skušali do drugega branja oziroma do nadaljnje procedure stvari izboljšati.</p>
            </sp>
            <sp xml:id="SDZ6-Redna-22-2014-03-05.sp73">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Zgolj v pojasnilo, dr. Gorenak, vi kot predlagatelj oziroma Vlada se lahko kadarkoli
               javite k besedi; tudi zdaj, če želite, seveda v okviru preostalega razpoložljivega
               časa. Če ne, pa ugotavljam, da po vseh končanih razpravljavcih, ki ste dobili besedo,
               čas za razpravo še ni potekel. Zato obstaja možnost delitve časa in odpiram možnost,
               da se ponovno prijavite k razpravi. 
                   Kot razpravljavec je prijavljen predlagatelj dr. Gorenak. 
               
           </p>
            </sp>
            <sp xml:id="SDZ6-Redna-22-2014-03-05.sp74">

               <speaker>DR. VINKO GORENAK (PS SDS):</speaker>

               <p>Škoda, da ne bom dobil odgovora. Saj lahko mi to poveste tudi potem na štiri oči, nič
               hudega.</p>
               <p>Prej sem skušal zaključiti na tisti točki, ko sem rekel, da ni dobro, da se gremo
               ideološke boje. In še enkrat menim, da je temu tako. Vprašati se je treba in zato bom
               to ponovil, tudi zaradi javnosti, kaj je v tej državi narobe. Če ima ta država enak
               odnos do vseh mrtvih, potem bi mi bili danes priče enako urejenim grobovom tistih na
               eni in tistih na drugi strani. Pa temu ni tako. Če ima ta država enak odnos do mrtvih
               tudi skozi zakonodajo, ali pa zločincev in tako dalje, potem ne bi bila Slovenija
               tam, kjer je, z vidika odnosa do teh vprašanj. Mrtev je mrtev, pa je končal pod
               streli levih ali desnih, takih ali drugačnih. Pa je končal v Dachauu, Auschwitzu, na
               Rabu, na Urhu, na Frankolovem, v Hudi jami ali rovu Barbara. Teh rovov Barbara imamo
               v Sloveniji še ogromno. In prav bi bilo, da politika, država, vlada, parlament naredi
               prve korake v tej smeri. Seveda se bo treba otresti vse zgodovine. Treba se bo
               otresti predsodkov, ki vladajo iz preteklosti, predsodkov, ki so nam jih vcepili v
               glave, zlasti tistim, ki smo nekoliko starejši, ki smo šolski sistem obiskovali v
               prejšnji državi. No, saj v tej državi ni kaj dosti boljši, da smo si na jasnem, vsaj
               z vidika odnosa do zgodovine ne. Treba bo s tem prelomiti, treba se bo nehati
               sprenevedati. Kot smo danes slišali v tej razpravi, da na eni strani podpiramo
               preiskovanje umorov, obsojamo zločince, obsojamo rablje, načrtovalce in tako dalje;
               ko pa je treba storiti praktičen korak – kar pomeni, ko je treba pritisniti na tipko,
               ki bi imela neke posledice v obliki tega, da bo nekdo stopil pred sodišče, v obliki
               tega, da bo država nekomu pomagala najti posmrtne ostanke –, potem se pa ta roka na
               politični levici zatrese. Zatrese do te mere, da ne zadene tipke oziroma zadene samo
               eno tipko, to je "proti". Veste, te stvari moramo menjati, te stvari moramo urediti.
               Naš današnji predlog, ki je še vedno na mizi, je predlog, ki govori o tem, da kaznivo
               dejanje umora nikoli ne zastara. Nikoli! In se ne ukvarjam z vprašanjem, ali bo to
               veljalo za tiste morilce Službe državne varnosti, ali ne bo. Najverjetneje ne, tako
               je tudi razvidno iz mnenja Vlade in nekateri argumenti tudi za to govorijo. Vendar to
               je nepomembno. Pomembnejše vprašanje je, ali smo sposobni tudi za naprej urediti
               stvari na podoben način, kot ga imajo v Avstriji, kot ga imajo v Nemčiji, kot ga
               imajo na Finskem, ali še kje drugje. Ta korak bomo naredili, jaz sem v to prepričan,
               najverjetneje brez nekaterih nas starejših poslancev, naredila ga bo mlajša
               generacija, če ta generacija tega ne bo sposobna speljati.</p>
               <p>Jaz vas kljub razpravam in vašim napovedim – zlasti koalicijske poslance – pozivam,
               ko bomo jutri o tem zakonu glasovali, prižgete zakonu zeleno luč. Nič se ne bo
               zgodilo, država ne bo propadla, nobenega mrtvega ne bomo obudili in nikogar ne bomo
               postavili pred sodišče zaradi vaše odločitve. Imeli bomo mesec dni časa, da bomo o
               zadevi temeljito premislili, zakon eventualno še dopolnili, spilili ali pa ga bo
               ministrstvo vkorporiralo ta čas že v zakon, ki ga pripravlja. Kakorkoli, to je sploh
               nepomembno. Pomembno je to, da ga sprejmemo. Zavračanje jutri ob glasovanju bo slab
               znak in slaba popotnica koaliciji za naprej. Hvala lepa.</p>
            </sp>
            <sp xml:id="SDZ6-Redna-22-2014-03-05.sp75">

               <speaker>PODPREDSEDNICA ROMANA TOMC:</speaker>

               <p>Vlada v okviru delitve časa ne more več odgovarjati, tako da se bosta lahko
               dogovorila kasneje.</p>
               <p>S tem zaključujem splošno razpravo. O predlogu sklepa, da je predlog zakona primeren
               za nadaljnjo obravnavo, bomo v skladu s časovnim potekom seje zbora odločali v
               četrtek, 6. 3., v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA PREDLOG ZAKONA O JAVNOSTI
                  PREMOŽENJA FUNKCIONARJEV V PRVI OBRAVNAVI.</title>
               </p>
               <p>Predlog zakona je v obravnavo zboru predložila skupina 23 poslank in poslancev, s
               prvopodpisanim Jožetom Tankom. V zvezi s tem predlogom zakona je skupina 26 poslank
               in poslancev s prvopodpisanim Jožetom Tankom zahtevala, da Državni zbor opravi
               splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               predloga zakona, dr. Vinku Gorenaku. Izvolite.</p>
            </sp>
            <sp xml:id="SDZ6-Redna-22-2014-03-05.sp76">

               <speaker>DR. VINKO GORENAK (PS SDS):</speaker>

               <p>Hvala lepa za besedo.</p>
               <p>Pred nami je nek zakon, ki pa mu ne bi mogli reči ideološki zakon. Upam, da temu tudi
               ne boste rekli tako. Vsi tisti, ki ste bili v parlamentu 2006/2007, se boste verjetno
               spomnili, da smo podobno rešitev že imeli v proceduri, avtorji so takrat bili drugi.
               Avtor takih rešitev je bil dr. Virant. Zato bi danes pričakoval, da bo vsaj
               Državljanska lista to podprla ali pa bo podala obrazložitev, zakaj je oz. ali bo
               eventualno naredila sálto mortále in tega ne bo podpirala, kar je njihov predsednik
               pred leti podpiral. Gre za zakon o javnosti premoženja funkcionarjev. Gre za stvar,
               ki je v tej državi že dolgo časa problematična, ki je dolgo časa predmet špekulacij,
               ki je dolgo časa predmet takih ali drugačnih komisij – zlasti Komisije za
               preprečevanje korupcije, ki se danes s tem ukvarja –, medijev in vsega ostalega.
               Rešitev, ki jo mi ponujamo, je pravzaprav izjemno enostavna. Če je in če naredimo tak
               sistem, da bo premoženje vseh funkcionarjev javno objavljeno na internetu, bo to
               dokaz, garancija in še kaj, da nepravilnosti na tem področju ne bomo imeli ali pa da
               bodo nepravilnosti zmanjšane. Javni dostop do teh podatkov je tisti, ki bo vsakemu
               novinarju, ki bo vsakemu posamezniku, ki bo vsakemu našemu sosedu, znancu,
               prijatelju, ki nas poznajo, omogočil dostop do tega. In ti bodo naši najboljši
               kontrolorji, boljši kot kakršna koli Komisija za preprečevanje korupcije ali kdorkoli
               drugi. Javnost je tista, ki mora to vedeti. Poslanci SDS smo že pred leti na
               internetu javno objavili vse podatke o svojem premičnem ter nepremičnem premoženju. K
               temu smo pozvali tudi vse ostale stranke – kolikor vem in kolikor se spomnim, odziva
               ni bilo. Kaj je bistvo našega predloga zakona? Posebej poudarjam, gospe in gospodje
               na levi, da ne bomo slišali kakšne razprave v smislu, da jo ukinjamo, ker je ne.
               Komisiji za preprečevanje korupcije bi po našem predlogu odvzeli možnost kontrole
               premoženje funkcionarjev in to prenesli na Računsko sodišče. Računsko sodišče je
               tisto, ki ga ne moremo postaviti avtomatsko v eno od vej oblasti, zelo težko ga
               postavimo. Ali v katero od vej oblasti. Računsko sodišče je tisto, ki bedi nad
               državnim denarjem v celoti in naj bedi še nad premoženjem funkcionarjev. Po mojem
               spominu je že leta 2007 Računsko sodišče na to tudi pristalo. Povedalo je, da zaradi
               tega ne potrebujejo novih kadrov. S tako rešitvijo niso imeli nobenih težav. Prenos
               pristojnosti na Računsko sodišče je naš predlog. To pa ne pomeni, da ukinjamo
               Komisijo za preprečevanje korupcije, saj ima le-ta vse ostale svoje naloge, ki so
               predpisane z zakonom. Ne glede na to, da bi želeli drugačno Komisijo za preprečevanje
               korupcije, pa vendarle danes to ni tema. Naša današnja tema je prenesti premoženje,
               kontrolo nad premoženjem funkcionarjev iz Komisije za preprečevanje korupcije v
               pristojnost Računskega sodišča. Komisija za preprečevanje korupcije je na tak ali
               drugačen način zbrana druščina ljudi različne izobrazbe. Karkoli si kdo od nas misli
               o njej, ampak poglejmo vrh Komisije; so trije družboslovci, ki z računovodstvom,
               denarjem in vsem ostalim nimajo kaj veliko skupnega v njihovem znanju. Računsko
               sodišče pa je tisto, ki zbira kadre na način, da lahko kontrolira denarne tokove v
               tej državi. Zato tam obstaja tudi ustrezno znanje za nadzor takega premoženja. Če pa
               k temu prištejemo še to, da bi bili po našem predlogu na spletnem portalu Računskega
               sodišča javno objavljeni naši podatki in podatki premoženju, pa je to še toliko večja
               in boljša kontrola. Hvala lepa.</p>
            </sp>
            <sp xml:id="SDZ6-Redna-22-2014-03-05.sp77">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavnici Vlade.</p>
               <p>Državna sekretarka mag. Renata Zatler, izvolite.</p>
            </sp>
            <sp xml:id="SDZ6-Redna-22-2014-03-05.sp78">

               <speaker>MAG. RENATA ZATLER:</speaker>

               <p>Hvala za besedo. Spoštovane poslanke, spoštovani poslanci!</p>
               <p>Vlada je predlog Zakona o javnosti premoženja funkcionarjev, ki ga je Državnem zboru
               predložila skupina poslank in poslancev, obravnavala in sprejela tudi mnenje. Predlog
               zakona določa, da se pristojnost za izvajanje nadzora nad premoženjskim stanjem
               zavezancev ter za zagotavljanje javnosti podatkov o premoženjskem stanju
               funkcionarjev s Komisije za preprečevanje korupcije, ki je za to pristojna v skladu z
               določbami Zakona o integriteti in preprečevanju korupcije, prenese na Računsko
               sodišče. Poleg prenosa pristojnosti za nadzor nad premoženjskim stanjem
               funkcionarjev, kot jih določa zakon, predlog zakona med zavezance vključuje tudi
               bivše funkcionarje, dokler ti prejemajo nadomestilo plače v skladu z zakonom;
               vključno z bivšimi predsedniki republike, ki uživajo materialne pravice po prenehanju
               mandata – razen pravice do pokojnine. Vlada podpira transparentnost in javnost
               premoženja funkcionarjev ter določene rešitve, ki so v predlogu, s katerimi bi se še
               okrepila transparentnost pri nadzoru nad premoženjskim stanjem zavezancev v smislu
               preprečevanja in ustreznega sankcioniranja v primerih ugotovljenih dejanj korupcije
               pri ravnanju z javnimi sredstvi; v zvezi s čimer bi bilo smiselno določbe dopolniti
               tudi v Zakonu o integriteti in preprečevanju korupcije kot sistemskega predpisa, ki
               ureja integriteto in preprečevanje korupcije. Vendar ne glede na to, da Vlada podpira
               večjo transparentnost, predlog te rešitve, ki je dana v pobudi, ne podpira. Ključni
               razlogi, zakaj Vlada tega ne podpira, so vezani na to, da Vlada ugotavlja, da večino
               zakonskih rešitev, razvidnih iz predloga, vsebuje že Zakon o integriteti in
               preprečevanju korupcije. Vlada glede prenosa pristojnosti za nadzor nad premoženjskim
               stanjem zavezancev po Zakonu o integriteti in preprečevanju korupcije iz Komisije za
               preprečevanje korupcije na Računsko sodišče meni, da bi bil ta prenos sicer možen,
               vendar se je veljavna ureditev izkazala kot učinkovita in primerna, kot takšna pa jo
               ocenjujejo tudi evropske in mednarodne institucije. Glede pristojnosti Računskega
               sodišča je morebiti dodatna pristojnost, torej nadzor nad premoženjskim stanjem
               zavezancev po predlogu zakona malce sporna, kar pomeni nadzor nad osebnimi sredstvi,
               ne javnimi. To bi res spremenilo namen in poslanstvo tako pomembnega neodvisnega
               organa, kot je Računsko sodišče, zaradi česar je opredelitev njegovega položaja in
               pristojnosti tudi ustavna kategorija. Treba je poudariti, da tudi evropske in
               mednarodne institucije, kot OECD, GRECO, tudi Transparency International, ocenjujejo
               zakonodajni okvir ureditve integritete in preprečevanje korupcije v Sloveniji kot
               ustrezen ter podpirajo tudi prizadevanja in delovanja Komisije za preprečevanje
               korupcije v zvezi z izvajanjem določb Zakona o integriteti in preprečevanju
               korupcije. V poročilih navedenih institucij za leto 2012, prav tako v njihovih
               priporočilih, so predlogi za okrepitev pristojnosti in nalog Komisije za
               preprečevanje korupcije. Hvala.</p>
            </sp>
            <sp xml:id="SDZ6-Redna-22-2014-03-05.sp79">

               <speaker>PODPREDSEDNICA ROMANA TOMC:</speaker>

               <p>Hvala lepa državni sekretarki.</p>
               <p>Prehajamo na predstavitev stališč poslanskih skupin.</p>
               <p>V imenu Poslanske skupine Slovenske ljudske stranke ima besedo gospod Janez
               Ribič.</p>
            </sp>
            <sp xml:id="SDZ6-Redna-22-2014-03-05.sp80">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovana podpredsednica Državnega zbora, predstavnica Vlade,
               spoštovani gospe in gospodje!</p>
               <p>Trenutne krizne razmere terjajo določene prioritete pri sprejemanju zakonodaje na
               področjih, pomembnih za reševanje zaostrene situacije, med katerimi sta
               najpomembnejši področji javnih financ in gospodarstva. Seveda ne smemo zanemariti
               tudi področja delovanja pravne države in boja proti korupciji, predvsem v luči večje
               stopnje transparentnosti – na področju katere se stvari počasi, a vendarle
               spreminjajo na bolje. Vendar je k reševanju navedene problematike treba pristopiti
               premišljeno, strokovno, sistematično in predvsem iskreno. Verjamemo dobremu namenu
               predlagateljev zakona, vendar imamo v Poslanski skupini Slovenske ljudske stranke
               nekaj pomislekov o predlaganih rešitvah in o primernosti njihove vložitve ravno v tem
               trenutku. A ne glede na to menimo, da je zakon primeren za nadaljnjo obravnavo, saj
               krepi transparentnost na področju premoženjskega stanja funkcionarjev. Torej na
               področju, ki je pri nas in v naših medijih že od nekdaj prisotna tema in ki je
               vrhunec doživela dobro leto nazaj s poročilom Komisije za preprečevanje korupcije o
               premoženjskem stanju predsednikov političnih strank, kar je povzročilo padec
               desnosredinske Vlade, del katere je bila tudi Slovenska ljudska stranka, in
               ustoličenje aktualne vlade Alenke Bratušek. Spomladi 2010 je bil v Državnem zboru
               sprejet Zakon o integriteti in preprečevanju korupcije, ki je za funkcionarje med
               drugim določil obveznost prijave podatkov o premoženjskem stanju in tudi javnost teh
               podatkov. Pristojnost izvajanja navedenega zakona, torej tudi nadzora nad
               premoženjskim stanjem funkcionarjev, pa je zakon podelil Komisiji za preprečevanje
               korupcije. Predlagani zakon o javnosti premoženja funkcionarjev pravzaprav nadgrajuje
               ureditev iz prej navedenega zakona, saj se z njim dolžnost prijave podatkov
               funkcionarjev ter javnost podatkov o premoženjskem stanju funkcionarjev podeljuje
               Računskemu sodišču. Računsko sodišče bi tako lahko opravilo vpogled v celotno
               finančno in stvarno poslovanje funkcionarjev ter ob svojih ugotovitvah obvestil
               organ, pristojen za izvolitev ali imenovanje funkcionarja, in pristojne organe, ki bi
               lahko na podlagi tega ukrepali v okviru svojih pristojnosti. Predlagani zakon med
               zavezance za javljanje premoženjskega stanja vključuje tudi bivše funkcionarje,
               dokler so le-ti upravičeni do nadomestila oziroma dokler uživajo materialne pravice
               po prenehanju mandata. Slednje velja tudi za bivše predsednike republike. Inovativna
               je tudi določba drugega odstavka 8. člena, ki za funkcionarja, ki v postavljenem roku
               ne predloži podatkov o premoženju in dohodkih, določa vsakomesečno znižanje plače za
               10 %, največ do višine minimalne plače.</p>
               <p>V Poslanski skupini Slovenske ljudske stranke se strinjamo z navedbami
               predlagateljev, da mora biti spremljanje premoženja funkcionarjev javno in pregledno,
               saj bo le tako delovanje utrjevalo zaupanje vanje in v delo funkcionarjev. Samo
               povečanje premoženjskega stanja brez pojasnjenega razloga lahko predstavlja indic za
               ugotavljanje korupcije, zato je krepitev pristojnosti Računskega sodišča po našem
               mnenju na mestu. Se pa postavlja vprašanje, ali je nadzor organa – ki revidira
               smotrnost rabe javnih sredstev nad zasebnimi sredstvi zavezancev, v tem primeru
               aktualnih in bivših funkcionarjev – še v okviru ustavnih in zakonskih pristojnosti
               tega organa. Nejasna je tudi nadaljnja vloga Komisije za preprečevanje korupcije, saj
               bi morebitno sprejetje takšnega zakona pomenilo nič manj kot njeno ukinitev. V
               Slovenski ljudski stranki smo bolj naklonjeni povečanju vloge in pristojnosti
               Komisije za preprečevanje korupcije ter določitve jasnih pravil igre v razmerju do
               ostalih preiskovalnih organov, saj bi to, po našem mnenju, odpravilo dvome o
               pristranskosti tega organa oziroma o njegovem inkvizicijskem načinu delovanja, na kar
               nas zaradi osebne vpletenosti oziroma prizadetosti vedno znova opozarjajo nekateri.</p>
               <p>V Poslanski skupini Slovenske ljudske stranke ocenjujemo, da je predlagani Zakon o
               javnosti premoženja funkcionarjev primeren za nadaljnjo obravnavo, pri kateri se
               lahko določene dileme še razčistijo. Hvala.</p>
            </sp>
            <sp xml:id="SDZ6-Redna-22-2014-03-05.sp81">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Ribič.</p>
               <p>V imenu Poslanske skupine Demokratične stranke upokojencev Slovenije, gospod Franc
               Jurša.</p>
            </sp>
            <sp xml:id="SDZ6-Redna-22-2014-03-05.sp82">

               <speaker>FRANC JURŠA (PS DeSUS):</speaker>

               <p>Hvala lepa, podpredsednica, za besedo. Spoštovane kolegice, spoštovani kolegi, tudi
               vam lep pozdrav!</p>
               <p>V Poslanski skupini Demokratične stranke upokojencev smo proučili predlagani zakon,
               ki se nanaša na javnost premoženja tako funkcionarjev kot drugih oseb, ki to niso;
               opravljajo pa z državnega vidika izjemno pomembne naloge, na primer notarji,
               direktorji, člani poslovodnih organov, javnih agencij, zavodov, skladov. Na prvi
               pogled, to moramo priznati, so predlagane rešitve več kot všečne, sploh v tem času,
               ko se tudi zaradi pritiskov javnosti skoraj vsakodnevno poroča o sumih korupcije in
               klientelizma. Vendar Poslanska skupina DeSUS predlaganega zakona ne bo podprla, ne
               zaradi cilja in namena, katerega – vsaj tako je zapisano –želi s tem zakonom
               predlagatelj zasledovati. Preprečevanje korupcije, javnost podatkov, premoženja,
               preglednost, krepitev zaupanja v javne funkcije v Poslanski skupini DeSUS vsekakor
               podpiramo, da ne bo kakšnega dvoma. Zakona ne bomo podprli iz naslednjih razlogov.
               Celotno besedilo je na številnih mestih nekonsistentno, premalo določeno, rešitve
               niso jasne. Ocenjujemo, da obstaja velika verjetnost, da so predlagane rešitve v
               nasprotju z Ustavo Republike Slovenije, in sicer v delu, ki prenaša naloge nadzora iz
               Komisije za preprečevanje korupcije na Računsko sodišče. Računsko sodišče je
               neodvisni državni organ, katerega naloge so opredeljene že v Ustavi. Ni dvoma, da v
               njegovo revizijsko pristojnost ne sodi revidiranje zasebnih sredstev, temveč je
               njegova naloga bdeti nad porabo javnih sredstev. Kot tretji razlog za nestrinjanje s
               predlogom z naše strani je sedanja ureditev javnosti premoženja funkcionarjev. To
               področje imamo urejeno, imamo ustanovljeno neodvisno in samostojno komisijo –
               Komisijo za preprečevanje korupcije, ki je za nadzor pristojna. Imamo določen
               postopek pregleda. Opredeljene so dolžnosti posameznih funkcionarjev glede prijave
               premoženja in daril, opredeljeno je tudi postopanje organov v primeru ugotavljanja
               sumov kršitve. Ne zanikamo, da bi se veljavni zakon še dalo izboljšati, vendar
               ocenjujemo, da je le-ta dober in da je bilo delo organov na tem področju učinkovito,
               saj lahko sami spremljamo del dela teh organov že preko medijev – in že tega ni malo.
               In kot zadnje, v Poslanski skupini Demokratične stranke upokojencev se nikakor ne
               moremo otresti občutka, da je ta predlog usmerjen zgolj k enemu cilju, ne samo
               resetirati, temveč ukiniti protikorupcijsko komisijo oziroma ji odvzeti del
               pristojnosti, ki se nanaša na nadzor nad premoženjem funkcionarjev. Gre za enega
               izmed številnih poizkusov predlagatelja. Vsi vemo, da se je vlada pod vodstvom Janeza
               Janše na vse kriplje prizadevala razpustiti to komisijo še v času, ko jo je vodil
               gospod Kos. Zato je že sedaj poskušala izenačiti njeno delovanje in tudi s
               sprejemanjem zakona, ki je bil kasneje podvržen razveljavitvi nekaterih določb s
               strani Ustavnega sodišča. V prejšnjem mandatu, natančneje jeseni leta 2009 in
               spomladi 2010 smo obravnavali praktično enako besedilo predloga zakona, ki ga imamo
               sedaj pred seboj. In obakrat je bilo tudi z naše strani sprejeto negativno stališče.
               Zato ne moremo mimo vprašanja, ali vsa ta kontinuirana prizadevanja za ukinitev
               protikorupcijske komisije v bistvu pomenijo, da ta komisija dela dobro, strokovno in
               neodvisno in je zato tarča napadov tistih, katerim ta komisija predstavlja trn v
               peti.</p>
               <p>V Poslanski skupini Demokratične stranke upokojencev se in se bomo še naprej
               zavzemali za odločen boj proti korupciji, transparentnost in krepitev integritete.
               Četudi predlagatelj tega zakona razglaša, da je en in edini cilj boj proti korupciji
               in klientelizmu, menimo, da se pod tem skriva popolnoma drug namen. Na podlagi tega
               in naše končne ocene, da predlog ne prispeva k boju zoper perečo korupcijo, bomo
               člani Poslanske skupine DeSUS glasovali enotno zoper sklep o primernosti tega
               predloga. Hvala lepa.</p>
            </sp>
            <sp xml:id="SDZ6-Redna-22-2014-03-05.sp83">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Nove Slovenije, gospod Jožef Horvat.</p>
            </sp>
            <sp xml:id="SDZ6-Redna-22-2014-03-05.sp84">

               <speaker>JOŽEF HORVAT (PS NSi):</speaker>

               <p>Hvala lepa, spoštovana podpredsednica. Spoštovana državna sekretarka, spoštovane
               kolegice, spoštovani kolegi!</p>
               <p>"Korupcija uničuje zaupanje državljanov v demokratične ustanove in pravno državo,
               škodi evropskemu gospodarstvu in državam odžira prepotrebne davčne prihodke", je
               izjava evropske komisarke za notranje zadeve, ki v enem stavku zgoščeno izrazi
               globino posledic tega vse bolj razširjenega pojava v vseh državah, tudi državah
               članicah Evropske unije. Problematiko korupcije in učinkovitega boja proti njej je
               področje, s katerim se dejavno ukvarjajo tudi najvišji organi Evropske unije.
               Evropska komisija v svojem nedavno objavljenem prvem poročilu o korupciji v državah
               srednje in vzhodne Evrope izpostavlja glavne trende na področju korupcije. Poudarila
               je nezadostnost nadzornih mehanizmov za preverjanje postopkov v javnih organih mnogih
               držav članic, zlasti na lokalni ravni, pogosta pa so tudi nasprotja interesov. Na
               področju pregona in kaznovanja so nekatere države neuspešne, saj je malo pravnomočno
               zaključenih sodnih postopkov, če pa do sodnih postopkov že pride, so ti predolgi,
               zlasti so predolgi postopki preiskave. Poročilo še ugotavlja, da so področja tveganja
               v državah članicah na splošno višja na regionalni in lokalni ravni; korupciji pa so
               bolj izpostavljeni prostorski razvoj, gradbeništvo in zdravstvo. Pomanjkljivosti so
               opazne tudi pri nadzoru nad podjetji v državni lasti. Posebno poglavje je namenjeno
               javnim naročilom, pri katerih se letno porabi približno ena petina bruto družbenega
               produkta Evropske unije za nakup blaga in storitev. Zaradi izpostavljenosti korupciji
               poročilo poziva k uvedbi strožjih standardov integritete na tem področju. Na vsa ta
               opozorila Evropske komisije bo morala biti Slovenija zelo pozorna, saj so aktualna za
               naš prostor, na kar smo Krščanski demokrati Nove Slovenije v preteklosti tudi že
               večkrat javno opozarjali. Večkrat smo opozarjali na pomanjkljivosti na področju
               nadzora nad podjetji v državni lasti in tudi predlagali ustrezne rešitve. Evropska
               komisija v tem poročilu sprejema nekatere predloge, ki bi pripomogli k zmanjševanju
               sistemske korupcije. Eden izmed predlogov iz tega poročila je uvedba odvračalnih
               kazni za izvoljene in imenovanje funkcionarje, če kršijo zahteve o prijavi
               premoženjskega stanja in nasprotju interesov, ter sprejetje dodatnih ukrepov za
               okrepitev standardov odgovornosti izvoljenih funkcionarjev. Prav to področje rešuje
               Predlog zakona o javnosti premoženja funkcionarjev, saj uvaja materialne sankcije za
               funkcionarje, ki kršijo zakonska določila glede obveznosti sporočanja podatkov o
               njihovem premoženjskem stanju na način, da se mu za vsak mesec zamude sporočanja
               znižuje plača po 10 % mesečno, vse do višine minimalne plače.</p>
               <p>Predlog zakona prenaša pristojnost za nadzor nad premoženjem funkcionarjev s Komisije
               za preprečevanje korupcije na Računsko sodišče. Krščanski demokrati Nove Slovenije
               nimamo pomislekov glede predlagane rešitve, saj imajo podoben institucionalni nadzor
               nad premoženjem funkcionarjem urejen tudi v številnih drugih državah, čeprav nimamo
               pomislekov glede ustreznosti izvajanja nadzora nad premoženjem funkcionarjev s strani
               sedaj pristojne Komisije za preprečevanje korupcije. Poudarjamo pa, da učinkovit boj
               proti korupciji zahteva poleg ustreznega zakonodajnega in institucionalnega okvirja
               dosledno in učinkovito izvajanje sprejete zakonodaje. Večkrat in na različnih
               področjih ugotavljamo, da v Sloveniji ni toliko problematičen zakonodajni okvir, kot
               je problematično samo izvajanje zakonodaje v praksi. Na to dejstvo nas opozarja tudi
               Evropska komisija, ki izpostavlja pomanjkanje politične volje za boj proti korupciji.
               Zakonodajne rešitve v smislu boja proti korupciji bi morali v Državnem zboru
               sprejemati soglasno, s konsenzom.</p>
               <p>Predlog Zakona o javnosti premoženja funkcionarjev izboljšuje zakonodajni okvir na
               področju nadzora nad premoženjem funkcionarjev, zato ga bomo poslanci Poslanske
               skupine Nove Slovenije – Krščanski demokrati podprli.</p>
            </sp>
            <sp xml:id="SDZ6-Redna-22-2014-03-05.sp85">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Horvat.</p>
               <p>V imenu Poslanske skupine Pozitivna Slovenija, gospod Jožef Kavtičnik. Izvolite.</p>
            </sp>
            <sp xml:id="SDZ6-Redna-22-2014-03-05.sp86">

               <speaker>JOŽEF KAVTIČNIK (PS PS):</speaker>

               <p>Hvala lepa, podpredsednica. Kolegice in kolegi, poslanke in poslanci in ostali
               prisotni!</p>
               <p>Predlog zakona o javnosti premoženja funkcionarjev je v zakonodajni postopek vložila
               Poslanska skupina SDS in na prvi pogled bi lahko rekli, da gre za všečen predlog, ki
               ga bi bilo potrebno podpreti. V Pozitivni Sloveniji vsekakor podpiramo vsak korak v
               smeri večje transparentnosti, predvsem pa nameri za bolj učinkoviti boj proti
               korupciji. Z navedenim ciljem in namenom predlagatelja se v celoti strinjamo. Tudi
               sami se zavzemamo za nadzor nad premoženjskim stanjem zavezancev, saj je to eden od
               osnovnih pogojev preglednosti in zaupanja ljudi v javne funkcije. Prav tako se
               strinjamo, da se s spremljanjem in nadzorom nad premoženjem spodbuja in krepi
               transparentnost v procesih in postopkih izvrševanja javne oblasti pri opravljanju
               javnih funkcij ter opravljanju javnih zadev. Vse navedeno in povedano se nam najbrž
               zdi zelo dobro poznano, saj gre v tem primeru za besedilo, ki so ga predlagatelji
               zakona prepisali s spletne strani Komisije za preprečevanje korupcije, pri tem pa
               celo pozabili na pravilo citiranja. Tako bi lahko rekli, da gre za nek manjši
               plagiat. Besedilo je na njihovi strani zapisano z razlogom, saj Komisija že od njene
               ustanovitve opravlja nadzor nad premoženjem funkcionarjev. In ne samo funkcionarjev,
               saj opravlja tudi nadzor nad premoženjem, premoženjskim stanjem nepoklicnih županov,
               uradnikov na položaju, poslovnih oseb, poslovodnih oseb, oseb, odgovornih za javna
               naročanja, in še nekaterih drugih. Ne moremo se strinjati z navedbo predlagateljev,
               da je sprejem tega zakona neizogiben – zaradi odgovorne politike in preglednosti
               delovanja funkcionark in funkcionarjev ter odgovornosti do državljank in državljanov
               v času gospodarske krize. In to iz enega samega razloga, ker že imamo organ, ki bdi
               nad premoženjem funkcionarjev. Ta organ je Komisija za preprečevanje korupcije. O
               njenih rezultatih smo že veliko govorili, nekateri bolj polemično, drugi manj. In to
               najbrž vemo vsi v tej dvorani, saj smo tudi sami morali o svojem premoženjskem stanju
               poročati ob nastopu funkcije. O vsaki spremembi pa moramo poročati še sedaj. Bojimo
               se, da bistvo predloga SDS torej ni v tem, da se javnosti razkrije premoženje
               funkcionarjev in na ta način prepreči vsakršno korupcijsko tveganje, pač pa je bistvo
               morda nekje drugje. Predvideva se, da v tem, da se Komisiji odvzame del pristojnosti,
               ki jih ima po Zakonu o integriteti in preprečevanju korupcije ter se jih prenese na
               Računsko sodišče Republike Slovenije. Ne vemo, zakaj. Takšnega prenosa v Poslanski
               skupini Pozitivna Slovenija ne podpiramo. Že samo ime komisije pove, kaj je njeno
               glavno poslanstvo – preprečevanje korupcije. Ker je nadzor nad premoženjskim stanjem
               funkcionarjev eden od osnovnih pogojev preglednosti in zaupanja v javne funkcije ter
               da pomeni neločljiv del integritete javnega sektorja, menimo, da mora ta pristojnost
               ostati pri Komisiji. Vsekakor pa je treba razmisliti o možnostih izboljšanja
               posameznih določb, tudi glede nadzora nad premoženjem. Ker je senat Komisije ob
               odstopu že podal priporočila za spremembo Zakona o integriteti in preprečevanju
               korupcije, koalicijski partnerji pa smo se k spremembam zakona zavezali tudi v
               koalicijski pogodbi, predlagamo, da se posamezne rešitve, ki jih vsebuje predlog SDS
               in predstavljajo izboljšave na tem področju, proučijo v okviru priprave novega
               zakona. Pristojnost opravljanja nadzora pa naj ostane na Komisiji za preprečevanje
               korupcije. Strinjamo se tudi, da učinkovitost izvrševanja pregledov, ki jih je
               Komisija opravila, ni najboljša; vendar s tem, da bomo prenesli to na Računsko
               sodišče, tega ne bomo rešili. Zavedamo se, da je SDS že večkrat izrazila
               nasprotovanje Komisiji. Očitali so ji tudi pristranskost, celo predlagali njeno
               ukinitev in odvzem ene od pomembnih pristojnosti. Če se Komisiji odvzame pristojnost,
               bi na koncu najverjetneje dosegli tudi njeno ukinitev, saj je praktično ne bi več
               potrebovali. In predlog gre lahko tudi v tej smeri.</p>
               <p>Zaradi navedenega v Pozitivni Sloveniji ne bomo podprli sklepa, da je predlog zakona
               primeren za nadaljnjo obravnavo. Bi pa ob tem izkoristili priložnost in pozvali
               Komisijo za preprečevanje korupcije, da čim prej izpolni dolžnost iz Zakona o
               integriteti in preprečevanju korupcije ter na svoji spletni strani objavi podatke, ki
               se nanašajo na dohodke in premoženje funkcionarjev, saj te svoje dolžnosti do sedaj
               še ni izpolnila. Hvala.</p>
            </sp>
            <sp xml:id="SDZ6-Redna-22-2014-03-05.sp87">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavila gospa Sonja
               Ramšak.</p>
            </sp>
            <sp xml:id="SDZ6-Redna-22-2014-03-05.sp88">

               <speaker>SONJA RAMŠAK (PS SDS):</speaker>

               <p>Spoštovana podpredsednica, državna sekretarka, poslanke in poslanci!</p>
               <p>Dolžnostno ravnanje funkcionark in funkcionarjev, da prijavijo podatke o svojem
               premoženju, ter javnost podatkov o premoženju funkcionarjev ureja Zakon o integriteti
               in preprečevanju korupcije, ki ureja tudi dolžnost sporočanja sprememb premoženjskega
               stanja. Ustava Republike Slovenije izrecno ne govori o protikorupcijskem delovanju,
               vendar pa zahteva po preprečevanju korupcije izhaja iz načela pravne države.
               Korupcija ogroža vladavino prava in izpodkopava zaupanje ljudi v ključne državne
               institucije, zmanjšuje politično stabilnost in socialni mir. Nujnost dolžnostnega
               ravnanja, prijave podatkov in javnosti podatkov o premoženju funkcionarjev narekujejo
               tudi nedavno objavljene informacije o prestopljenih mejah ministra za infrastrukturo
               in prostor, gospoda Omerzela, ter nekdanjega ministra za gospodarski razvoj in
               tehnologijo, gospoda Stepišnika, v okviru opravljanja funkcije ministra. Ratificirane
               mednarodne pogodbe posebne organiziranosti na področju preprečevanja korupcije v
               Republiki Sloveniji ne zahtevajo. Osrednja izvajalka protikorupcijske strategije je
               izvršilna veja oblasti na čelu z Vlado Republike Slovenije. Represivni ukrepi zoper
               korupcijo so predpisani v Kazenskem zakoniku. Nadzor nad premoženjskim stanjem
               zavezancev je eden osnovnih pogojev preglednosti in zaupanja v javne funkcije, zato
               pomeni neločljiv del integritete javnega sektorja. S spremljanjem in nadzorom nad
               premoženjem se spodbuja in krepi transparentnost v procesih in postopkih izvrševanja
               javne oblasti, pri opravljanju javnih funkcij ter upravljanju javnih zadev. Sprejetje
               Zakona o javnosti premoženja funkcionarjev, ki smo ga predlagali poslanke in poslanci
               s prvopodpisanim Jožetom Tankom, je nujno potreben zaradi odgovorne politike in
               preglednosti delovanja funkcionark in funkcionarjev ter odgovornosti do državljank in
               državljanov v času gospodarske krize; pa tudi zaradi povrnitve zaupanja državljank in
               državljanov v politiko. Cilj predloga zakona je zagotavljanje transparentnosti
               delovanja javnih funkcionarjev in preventivno delovanje na področju koruptivnih
               ravnanj in klientelizma, poleg tega pa zasleduje načelo delitve oblast, načelo
               transparentnosti in odprtosti. Predlagane spremembe glede nadzora nad premoženjskim
               stanjem funkcionarjev narekuje tudi dejstvo, da tudi Državni zbor ni opravljal
               nadzora nad premoženjskim stanjem treh članov senata Komisije za preprečevanje
               korupcije. Treba je poudariti, da v vsem času, kar je bil imenovan senat, ni bil
               opravljen niti en nadzor nad premoženjskim stanjem članov senata. Odgovornost nad
               tem, da ta nadzor ni opravljen oziroma še ni zaključen, je predvsem v vrstah sedanje
               koalicije.</p>
               <p>Predlagatelji v predlogu zakona na novo urejamo dolžnost prijave podatkov za
               funkcionarke in funkcionarje ter javnost podatkov o premoženjskem stanju
               funkcionarjev. Določbe zakona, ki veljajo za funkcionarje, veljajo tudi za bivše
               predsednike republike, ki uživajo materialne pravice po prenehanju mandata, razen
               pravice do pokojnine, in za funkcionarje, ki jim je funkcija prenehala, pa še
               prejemajo nadomestilo v skladu z zakonom. Prav tako se določbe zakona smiselno
               uporabljajo tudi za direktorje in člane kolektivnih poslovodnih organov, javnih
               agencij, javnih skladov, javnih zavodov, javnih gospodarskih zavodov ter drugih oseb
               javnega prava, ki so posredni uporabniki državnega proračuna ali proračuna lokalne
               skupnosti, notarje ter za predsednika zbornic z obveznim članstvom. Za navedene
               direktorje in člane kolektivnih poslovodnih organov teh subjektov se določbe
               predlaganega zakona ne uporabljajo, če njihova višina prihodkov v preteklem poslovnem
               letu ne presega 2 milijona evrov. Zakon se bo smiselno uporabljal tudi za generalne
               direktorje, generalne sekretarje ministrstev, predstojnike organov v sestavi
               ministrstev, predstojnike vladnih služb, načelnike upravnih enot, direktorje oziroma
               tajnike občin ter za osebe, ki jih naročniki imenujejo v strokovne komisije za oddajo
               javnega naročila in ki odločajo, potrjujejo in predlagajo vsebino razpisne
               dokumentacije oziroma drugih dejanj v okviru postopka javnega naročanja. S predlagano
               novelo bi funkcionarji, poklicni in nepoklicni, sporočali podatke o svojem
               premoženjskem stanju Računskemu sodišču Republike Slovenije, funkcionarji Računskega
               sodišča pa Državnemu zboru. Spreminjajo se tudi roki za poročanje funkcionarjev o
               svojem premoženjskem stanju, in sicer mora funkcionar takoj, najpozneje pa v enem
               mesecu po nastopu in prenehanju funkcije, sporočiti Računskemu sodišču podatke o
               svojem premoženjskem stanju. V času trajanja mandata pa je dolžan prijaviti
               premoženjsko stanje vsako leto, najkasneje do 31. marca; razen v letu, ko prvič
               sporoča podatke o svojem premoženjskem stanju. Na zahtevo Računskega sodišča pa bi
               moral funkcionar še dve leti po prenehanju opravljanja funkcije poslati podatke o
               svojem premoženju.</p>
               <p>V Poslanski skupini Slovenske demokratske stranke menimo, da je prenos nalog in
               pristojnosti, vezanih na nadzor nad premoženjskim stanjem funkcionarjev, s Komisije
               za preprečevanje korupcije na Računsko sodišče Republike Slovenije potreben in
               smiseln, tudi z vidika, da je dosedanja Komisija za preprečevanje korupcije svojo
               nadzorstveno funkcijo večkrat zlorabila v politične namene in ne v namene
               preprečevanja korupcijskih tveganj. To izhaja tudi iz nedavnih ugotovitev, da je
               Komisija za preprečevanje korupcije pri nadzoru nad premoženjskim stanjem
               predsednikov parlamentarnih strank kršila tako Ustavo kot tudi sistemski Zakon o
               integriteti in preprečevanju korupcije, o čemer je bil s strani enega od nadzorovanih
               oseb seznanjen tudi predsednik Republike Slovenije. Iz teh ugotovitev izhaja, da so
               člani senata Komisije delovali politično in pri svojem delu uporabljali dvojna
               merila.</p>
               <p>V Poslanski skupini Slovenske demokratske stranke predlog zakona podpiramo, saj se s
               predlaganimi rešitvami zagotavlja transparentnost delovanja javnih funkcionarjev in
               preventivno delovanje na področju koruptivnih ravnanj in klientelizma. Hvala.</p>
            </sp>
            <sp xml:id="SDZ6-Redna-22-2014-03-05.sp89">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila mag. Majda
               Potrata.</p>
            </sp>
            <sp xml:id="SDZ6-Redna-22-2014-03-05.sp90">

               <speaker>MAG. MAJDA POTRATA (PS SD):</speaker>

               <p>Hvala za besedo, podpredsednica.</p>
               <p>Predlog zakona o javnosti premoženja funkcionarjev v 1. členu pravi takole: Ta zakon
               ureja dolžnost prijave podatkov za funkcionarke in funkcionarje, v nadaljnjem
               besedilu funkcionarji, ter javnost podatkov o premoženjskem stanju funkcionarjev. Na
               tem mestu zastavljam vprašanje: Kaj ta zakon napoveduje novega ali doslej zakonsko
               nereguliranega, kar naj bi bilo urejeno v Zakonu o integriteti in preprečevanju
               korupcije. Kdorkoli med nami opravlja javno funkcijo, pozna določbe o dolžnosti
               prijave podatkov o premoženjskem stanju. Zato se zastavlja upravičeno vprašanje,
               zakaj predlagatelji tega zakona že v drugo poskušajo urejati stvari na način, ki ne
               more prikriti dejstva, da gre za obračun z neko inštitucijo, da je šlo to za nekdanjo
               protikorupcijsko komisijo ali pa zdaj za Komisijo za preprečevanje korupcije. Težko
               se je namreč znebiti tega občutka, glede na to da je bil podoben zakon, kot je ta
               pred nami, vložen že septembra 2009. Po tem letu pa je bil sprejet zakon, o katerem
               sem govorila – Zakon o integriteti in preprečevanju korupcije. Kaj naj bi bil cilj
               tega zakona? Zagotavljanje transparentnosti delovanja javnih funkcionarjev in
               preventivno delovanje na področju koruptivnih ravnanj in klientelizma. Naj bi tudi
               uveljavljal načelo delitve oblasti, načelo transparentnosti in odprtosti. Tretja
               naloga, ki je novost v tem primeru, pa je zvezana z izkušnjo ugotavljanja premoženja
               treh članov senata protikorupcijske komisije. Kakorkoli bi gledali na ta zakon
               dobronamerno, ni mogoče spregledati tega, da je predlog zakona umeščen v čas po
               tistem, ko je protikorupcijska komisija izrekla mnenje o premoženju predsednikov
               političnih strank. Naj opozorim še na nekaj drugih dejstev. Vlada predloga zakona ne
               podpira, čeprav ugotavlja, da so nekatere rešitve, s katerimi bi se sicer okrepila
               transparentnost pri nadzoru nad premoženjskim stanjem zavezancev v smislu
               preprečevanja in ustreznega sankcioniranja v primerih ugotovljenih dejanj korupcije
               pri ravnanju z javnimi sredstvi. Ampak vlada hkrati pripominja, da je to mogoče
               najbolje urediti z dopolnitvijo določb Zakona o integriteti in preprečevanju
               korupcije kot sistemskem predpisu. To je zvezano tudi z mnenjem evropskih in
               mednarodnih institucij, kot sta recimo OECD in GRECO, prav tako pa tudi Transparency
               International, ki menijo, da je zakonodajni okvir ureditve integritete in
               preprečevanja korupcije v Sloveniji ustrezen. Podpirajo pa tudi prizadevanja in
               delovanje Komisije za preprečevanje korupcije v zvezi z izvajanjem določb tega
               zakona. V poročilih navedenih institucij za leto 2012, prav tako v njihovih
               priporočilih, so predlogi za okrepitev pristojnosti in nalog Komisije za
               preprečevanje korupcije. Naj pa pri tem opozorim na neko podrobnost, ki niti ni tako
               nepomembna. Parlamentarne stranke ali predstavniki parlamentarnih strank smo bili
               povabljeni na pogovor s člani skupine GRECO. Dejstvo je, da se vse parlamentarne
               stranke na to povabilo niso odzvale. Če že govorimo o transparentnosti, potem bi se
               bilo tudi zanimivo vprašati – še bolj bi bil pa zanimiv odgovor – kako ravnamo
               poslanke in poslanci kot nosilci javnih funkcij tedaj, kadar se na nas obračajo
               mediji z vprašanji o našem premoženjskem stanju. Pa bi bilo zanimivo pogledati,
               katera parlamentarna stranka po pravilu ne odgovarja na ta vprašanja. Zakaj na to
               opozarjam? Ker je v času, v katerem živimo, ko je korupcija prepoznana kot osrednji
               problem ne samo slovenske družbe, ampak tudi evropske, bi bilo treba ne samo z
               besedami, ampak tudi z ravnanji ravnati tako, da bi okrepili to zagotavljanje
               naklonjenosti večje transparentnosti. Vprašati bi se tudi morali, kdo pa ima največ
               problemov pri dokazovanju izvora premoženja. Vsaki stranki je dana možnost, da tudi v
               svojih internih aktih kaj stori za to. In Socialni demokrati to opravljamo, v svojem
               statutu imamo posebne določbe o tem, kaj je kandidat za opravljanje funkcije dolžan
               storiti, da je ohranjena integriteta in da se preprečuje korupcija na različnih
               ravneh javnih funkcionarjev. Morebiti bi bilo zanimivo opozoriti tudi na to, ali pa
               potrebno opozoriti tudi na to, katera od parlamentarnih strank prijavlja stike z
               registriranimi lobisti in s tistimi, ki se ne izkazujejo kot registrirani lobisti,
               prihajajo pa v poslanske skupine s predlogi, ki bi lahko bili tudi del zakonodajnega
               postopka. Posebej poudarjam, marsikaj je mogoče narediti na ravni vsakokratnega
               odpiranja polja nevarnosti za koruptivnost.</p>
               <p>In zdaj se vrnimo k tistemu, kar je bilo tudi v predlaganem zakonu – 19 členov vsega
               skupaj obsega – takega, zaradi česar Poslanska skupina Socialnih demokratov tega
               predloga zakona ne more podpreti. Zagotovo je eden od razlogov ali prvi razlog ta, da
               razumemo vlaganje tega predloga zakona kot enega v vrsti poskusov obračunavanja s
               protikorupcijsko komisijo. V Poslanski skupini Socialnih demokratov nimamo težav. Še
               pred odstopom senata smo povabili predstavnike protikorupcijske komisije v poslansko
               skupino in z njimi pregledali vseh petnajst točk, ki jih predlagajo za izboljšanje
               stanja v državi. Drugič, menimo, da s takim zakonom, kakršnega je pripravila
               Slovenska demokratska stranka, ne bomo v ničemer prispevali k odkrivanju in pregonu
               korupcije. Tretjič, menimo, da so rešitve iz tega zakona take narave, da niso skladne
               z veljavno zakonodajo. V tem delu menim na tisti del, ki pristojnosti prenaša na
               Računsko sodišče. Naj še enkrat ponovim za tistimi, ki ste na to že opozarjali.
               Računsko sodišče Republike Slovenije, ki mu predlagatelj daje dodatne naloge, bi
               dobilo pristojnosti, ki jih kot najvišji revizijski organ s kontrolo državnih
               računov, državnega proračuna in celotne javne porabe v Republiki Sloveniji ima; zdaj
               pa bi mu bilo dodano še področje, ki sega s polja javnega v polje zasebnega. 20. člen
               zakona nam pove, da Računsko sodišče revidira poslovanje uporabnikov javnih sredstev.
               Iz tega izhaja, da Računsko sodišče v pravnem sistemu, kot ga imamo, nima nobene
               podobne funkcije, kot jo želijo predlagatelji tega zakona dati Računskemu sodišču.
               Zato ne moremo take rešitve sprejeti kot sprejemljivo. Menimo, da je ta predlog
               zakona eden izmed tistih predlogov zakonov, ki sicer lepo sledi vsesplošnemu javnemu
               mnenju, da slovensko družbo najbolj ogroža korupcija; rešitve, ki jih ta zakon
               prinaša, pa v ničemer ne nakazujejo izboljšanja stanja. Kajti če je v resnici želja
               odpraviti korupcijo, zakaj potem z ognjem in mečem nad vsa tista mnenja, ki govore o
               možnostih ali ugotovljenih znakih koruptivnega dejanja ali nepojasnjenih izvorih
               premoženja. Dobro bi bilo začeti pri sebi. Hvala.</p>
            </sp>
            <sp xml:id="SDZ6-Redna-22-2014-03-05.sp91">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Imamo še stališče Poslanske skupine Državljanske liste, mag. Katarina Hočevar ga bo
               predstavila.</p>
            </sp>
            <sp xml:id="SDZ6-Redna-22-2014-03-05.sp92">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Spoštovana državna sekretarka, kolegice in kolegi, lep pozdrav tudi
               z moje strani!</p>
               <p>Zaupanje v pravno državo in njene institucije se gradi tudi na zaupanju v tiste, na
               katerih je odgovornost za vodenje države in odločanje o javnih zadevah – torej na
               javnih funkcionarjih. Če je posamezniku zaupana odgovornost, da upravlja ali odloča o
               javnih skupnih zadevah vseh državljank in državljanov, ima javnost tudi pravico do
               informacije o njihovem osebnem premoženju. To je omogočeno že sedaj. Vedno pa je
               priložnost oziroma prostor, da sledimo temu, da zadeve še izboljšamo. Že danes mora
               sleherni funkcionar ob nastopu funkcije poročati o svojem premoženju in sporočati
               spremembe. Dokaz za to je tudi odmevno poročilo o premoženjskem stanju predsednikov
               parlamentarnih strank. Težava v praksi slovenskega političnega prostora ni v tem, da
               ti podatki ne bi bili dostopni že sedaj. Problem je, če funkcionarji ne znajo, ne
               morejo ali nočejo pojasniti, od kje je premoženje. Nadzor nad premoženjem javnih
               funkcionarjev v obliki, kot ga poznamo, je namreč mehanizem, ki je usmerjen v
               zmanjševanje korupcijskih tveganj pri izvrševanju javne oblasti oziroma pri
               opravljanju javnih funkcij. Usmerjen je v preprečevanje korupcije in s tem v zvezi
               posledično tudi spodbujanje integritete in krepitev zaupanja javnosti v javne
               funkcionarje in njihovo delo. Vse to pa so vsebine, ki sodijo v delokrog Komisije za
               preprečevanje korupcije; in nikakor ne v delokrog Računskega sodišča. Računsko
               sodišče ni ustanovljeno za ta namen in njegovo poslanstvo je povsem druge narave; in
               sicer je najvišji organ kontrole celotne javne porabe in ima po Ustavi neodvisen
               položaj. Ker ima podoben neodvisen položaj tudi Komisija za preprečevanje korupcije,
               v Državljanski listi ne vidimo razloga, zakaj bi bilo potrebno pristojnosti prijave
               in nadzora premoženja funkcionarjev prenašati na Računsko sodišče. S predlaganim
               zakonom bi se v veliki meri razvrednotil tudi pomen in vloga Komisije za
               preprečevanje korupcije. Po drugi strani pa bi se na Računsko sodišče prenesle
               nekatere naloge, ki tja enostavno ne sodijo. Sedanjo sistemsko rešitev se s predlogom
               spreminja v nesistemsko in tu je glavni razlog, da v Državljanski listi temu predlogu
               nismo naklonjeni. Naloge, ki naj bi jih Računsko sodišče prejelo od protikorupcijske
               komisije, niti po Ustavi niti po Zakonu o Računskem sodišču ne sodijo v revizijsko
               pristojnost Računskega sodišča. 150. člen Ustave namreč natančno določa, da je
               Računsko sodišče pristojno za kontrolo nad javnimi in ne zasebnimi sredstvi. 150.
               člen Ustave pravi: Računsko sodišče je najvišji organ kontrole državnih računov,
               državnega proračuna in celotne javne porabe. Razumljivo je, da nekaterim delo in lik
               komisije nista ravno pri srcu. Vendar je tudi že vodstvo protikorupcijske komisije
               opozorilo, da so potrebni določeni popravki v Zakonu o integriteti in preprečevanju
               korupcije. KPK je opozorila predvsem na pomanjkljivost veljavne zakonodaje, ki ne
               zagotavlja prenehanja funkcije po samem zakonu zaradi pravnomočne obsodbe tako, da bi
               bil mogoč odpoklic opravljanja javne funkcije.</p>
               <p>Ob tem poudarjamo, da so nam blizu nekatere rešitve, ki so jih predlagatelji vnesli v
               zakon. Tu mislim predvsem na javno objavo – ne samo na zahtevo, ampak da je to
               objavljeno recimo na spletu, premoženja javnih funkcionarjev in v večji oz. v širši
               nabor podatkov, ki bi jih moral funkcionar sporočati. Zato predlagamo vladi, da te
               rešitve preuči in jih vključi v novelo sistemskega Zakona o integriteti in
               preprečevanju korupcije, kamor tudi spadajo oziroma sodijo. To novelo ima vlada v
               načrtu, da jo vloži v Državni zbor do konca leta 2014. Prav tako v Državljanski listi
               podpiramo čimprejšnjo uveljavitev vseh 15 priporočil Komisije za preprečevanje
               korupcije.</p>
               <p>Iz razlogov, ki sem jih navedla, v Državljanski listi temu zakonu ne bomo prižgali
               zelene luči.</p>
            </sp>
            <sp xml:id="SDZ6-Redna-22-2014-03-05.sp93">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Ker je seznam prijavljenih poslank in poslancev nekoliko
               spremenjen, bom prebrala vrsti red nekaj razpravljavcev. Prvi bo imel besedo
               predstavnik predlagatelja, torej dr. Vinko Gorenak, za njim gospa Marjana Kotnik
               Poropat, nato gospod Robert Hrovat, gospod Ivan Hršak in za njim mag. Ivan Vogrin.</p>
               <p>Prvi ima besedo dr. Vinko Gorenak.</p>
            </sp>
            <sp xml:id="SDZ6-Redna-22-2014-03-05.sp94">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Imam vprašanje za gospo Hočevar in za državno sekretarko. Povejte mi, kaj se je od
               leta 2006 do danes spremenilo. Vi ste naštevali, državna sekretarka, od OECD in ne
               vem kaj vse, kako se vsi strinjajo s KPK. Povedali ste celo teorijo, imel sem kasneje
               občutek, da poslušam predstavitev seminarske naloge, da sem za trenutek sem bil na
               fakulteti, a veste. Ampak povejte vi meni, kaj se je zgodilo od leta 2006 do danes?
               Namreč, leta 2006 smo imeli na mizi enak predlog. Prenos nadzora nad premoženjem iz
               Komisije za preprečevanje korupcije na Računsko sodišče. Vse je že bilo usklajeno,
               vse je bilo pripravljeno, celo proračun je že bil na to prilagojen, zdaj pa od vas
               poslušam popolnoma drugo teorijo. Kaj se je zgodilo od takrat do danes? Takrat je to
               bilo možno narediti, avtor je bil dr. Virant, zdaj je pa avtor SDS. To pa je edina
               razlika, saj vsebina je pa ista. Vsebina, ponavljam, je ista. Kaj se je torej
               zgodilo? To bom ponovil desetkrat, če bo treba, dokler mi ne boste pojasnili. Kaj se
               je zgodilo od takrat do danes, da vi danes tega ne zagovarjate več? Ali so razlog
               letalske karte? Povejte. Če je to to, povejte, pa bomo vsaj vedeli, kaj je štos.
               Državna sekretarka, vi pravite, da podpirate dobre rešitve itd. Enako tudi gospa
               Hočevarjeva. Ja, to je vse res, ampak treba je še kaj več narediti. "Za" je treba še
               glasovati, če hočemo, da bomo do česa prišli.</p>
               <p>Kar se tiče predstavnika Pozitivne Slovenije gospoda Kavtičnika. Evo, gledalci sicer
               tega ne vidijo, ampak niti ene osebe ni tukaj, že cel dan, od Pozitivne Slovenije,
               razen pri predstavitvi stališč. Zato lahko govorim praznim klopem tamle, saj drugim
               ne morem govoriti.</p>
            </sp>
            <sp xml:id="SDZ6-Redna-22-2014-03-05.sp95">

               <speaker>PODPREDSEDNICA RENATA BRUNSKOLE:</speaker>

               <p>Dr. Gorenak, tukaj sem prisotna članica Pozitivne Slovenije.</p>
            </sp>
            <sp xml:id="SDZ6-Redna-22-2014-03-05.sp96">

               <speaker>DR. VINKO GORENAK (PS SDS):</speaker>

               <p>Ja, po službeni dolžnosti. Se strinjam. Prepisali so, pravi gospod Kavtičnik, iz
               spleta KPK. Ni res. Potem je KPK prepisal od nas ali pa od dr. Viranta. To bi bilo
               potem bolj točno. Bistvo – odvzem pristojnosti KPK. Ne gre za odvzem pristojnosti s
               strani KPK, gre za to, da to opravi nek drug državni organ, to je pa Računsko
               sodišče. SDS predlaga ukinitev. Stokrat sem povedal, dvakrat sem rekel v uvodnem
               nastopu, da ne gre za ukinitev. A kot papagaji, še vedno, gospod Kavtičnik pravi, da
               mi predlagamo ukinitev. Ni res! Enako je rekel menda predstavnik DeSUS, gospod Jurša,
               da ukinjamo KPK. Kdo to pravi? Kje to piše, v katerem členu to piše? V nobenem. To
               piše samo v možganih nekaterih, kot kaže. Gospa Potrata je šla ven. / oglašanje iz
               dvorane/ Ni šla; lepo, da ste tukaj. "Gre za obračun s komisijo." Za noben obračun ne
               gre s komisijo. Zakaj pa bi šlo za obračun s komisijo? Neko delo, ki ga danes
               opravlja ta komisija, lahko jutri opravlja Računsko sodišče. In za čisto nič drugega
               ne gre. Zakaj v času po poročilu KPK? Seveda ni primeren čas; leta 2011 je pa bil, pa
               ste tudi zavrnili zadevo, pa ste vi bili tudi v tem parlamentu, če jaz kaj vem, pa je
               bil na mizi enak predlog. Takrat ni bil primeren čas, pa zdaj tudi ni. Ali jutri bo?
               Ne bo. SDS, pravite, da ima težave z odgovarjanjem na vprašanja o premoženju. SDS je
               edina stranka v parlamentu, edina, ki je že pred mnogimi leti objavila na internetu
               vso premoženjsko stanje vseh svojih poslancev. Vse. V medijih smo pa potem zasledili
               poročanje in zgražanje nad tem, da je gospa Irgl pozabila prijaviti dve delnici
               Fructala, za katere sploh ni vedela, da jih ima, ker ju je stara mama zapustila. To
               je bila novica dneva, da smo si na jasnem. Kdo od vas, katera stranka je to še
               objavila na internetu? Nobena. To pomeni, da mi z objavljanjem premoženja poslancev
               nimamo prav nobene težave, tudi s pojasnjevanjem ne. Tudi še nisem videl, da bi kdo
               novinarje napadel na hodniku, če ga je vprašal po premoženju. Kajne, gospa Potrata?
               Kdo ima torej največ težav. Pravite, da pri vas ni nobenih težav. Kaj pa gospod
               Thaler? Pa dve leti in pol vsak teden v zapor. To ni nič. Ne kazati, jaz zdaj ne
               morem pokazati na stvari in anomalije, ki ste jih vi začeli in ste jih vi odpirali,
               sicer tega sploh ne bi govoril. Zakaj bi govoril o Thalerju, če govorimo o neki drugi
               stvari? Ampak vi ste to načeli in vi kažete na to stran s prstom. Računsko sodišče ni
               prava institucija. Zakaj pa ne? Če ji damo tako pristojnost v skladu z zakonom, bo
               prava institucija; tako kot smo iz carine in davčne uprave naredili nekaj drugega, pa
               smo dali tam neke druge pristojnosti in stvar naj bi funkcionirala. Ni težav. Tudi
               Računsko sodišče je leta 2007 že povedalo, da je to nalogo pripravljeno prevzeti in
               da jih lahko opravlja. Torej, ne gre za to.</p>
               <p>Kar se tiče KPK, je treba vendarle še nekaj povedati. Kar se tiče KPK,je pa
               situacija preprosto taka, javnost to mora vedeti. To itak veste, ampak tega ne želite
               slišati, da KPK v Evropi ni. Ponavljam, komisij za preprečevanje korupcije v Evropi
               ni. V Evropi poznamo štiri načine in poznamo štiri oblike tovrstnega dela, kakršna je
               bila pri nas KPK. Prva skupina držav je tista skupina držav, ki ima posvetovalna
               telesa pri vladah, neprofesionalna posvetovalna telesa, ki se sestanejo nekajkrat na
               leto in vladi svetujejo politiko na tem področju. Druga skupina držav je tista, ki
               ima skupine uradnikov v okviru pravosodnega ali notranjega ministrstva in se
               ukvarjajo prav tako s preprečevanjem korupcije, sistemska pa s svetovanjem vladam teh
               držav. Tretja skupina držav je tista, ki nima nič. To so predvsem skandinavske
               države, vključujoč Dansko. In glej ga zlomka, tam je po mednarodnih indeksih najmanj
               korupcije. Slovenija je bila leta 2004, ko smo to komisijo ustanovili, po vseh
               indeksih na boljšem stanju, kot je danes. Torej je razlog večje stopnje koruptivnosti
               v tem, da imamo KPK, ali kaj? Ali pa KPK nič ne dela, ali kako? Podobne inštitucije,
               kot je naša KPK, imajo še Hrvaška, Srbija, Bosna, Makedonija in Latvija. Nihče nima
               tovrstnih inštitucij z vidika tovrstnih pooblastil in to vi dobro veste, državna
               sekretarka. Jaz ne oporekam izvajanju nalog, ki jih ima KPK po zakonu. Ni s tem
               nobene težave. Gospe in gospodje, kaj boste pa naredili, če bo Ustavno sodišče
               razveljavilo določene člene sistemskega zakona na tem področju. Kaj če bodo slučajno
               razveljavljeni tisti členi, na osnovi katerih so oni spisali tisto famozno poročilo
               8. aprila lani? Kaj če se to zgodi? Jaz ne vem, ali je kdo pomislil na to. To se
               lahko zgodi. In potem boste nekateri – predvsem tisti, ki ste takrat vlado menjali,
               prišli pod neko drugo streho, najprej pa prišli k nam – verjetno lahko pogledali v
               tla. Druge možnosti ne bo.</p>
               <p>Nekaj moramo vedeti. Ta komisija je leto dni – pa da ne bom govoril o predsedniku
               naše stranke, bom govoril kar o obeh. Ta komisija je leto dni preprečevala dostop do
               dokumentacije. Ne gospod Janković, ne Janša se nista mogla ukvarjati z dokumentacijo,
               na osnovi katere so oni to spisali. In po letu dni, ko je sodišče tako odločilo, so
               pa gospodje to dokumentacijo dali. In kaj lahko sedaj ugotovite? Da so delali
               nezakonito. In tak dopis, ki ga je podpisal gospod Praprotnik, lahko podpiše vsak
               državljan in ga pošlje na neko turistično agencijo in reče, dajte mi podatke, kje je
               bil ta in ta poslanec. Kako? Kje imaš zakonsko podlago? Je ni.</p>
               <p>Če boste začeli ideološki boj na tej ravni, korupcijski ravni, in o tem poročilu, ki
               ga je spisala KPK, ga boste imeli – ampak zmagali ne boste. Ne morete zmagati. Če se
               bomo v nadaljevanju pogovarjali izključno o temi, ki je danes na dnevnem redu, to pa
               je zakon, ki predvideva prenos pristojnosti kontrole premoženja in njegovo javno
               objavo iz KPK na Računsko sodišče, potem pa dajmo strokovno razpravljati o tem. Če pa
               niste pripravljeni, boste pa še kaj slišali. Prosim za odgovor, tako državno
               sekretarko kot gospo Hočevarjevo, kaj se je torej zgodilo, kaj se je spremenilo od
               leta 2006, 2007, ko je bilo vse v redu, samo podpis je bil drug. Tam spodaj je pisalo
               dr. Virant, sedaj pa piše SDS. Kaj se je zgodilo? Ali so letalske karte ali je
               poročilo KPK, kaj je zdaj v redu, kaj je zdaj problem. KPK ima leto dni na mizi šest
               številk ali pa osem številk. Cena letalske karte in cenik. Osem številk pogleda otrok
               v drugem razredu osnovne šole in reče, ali so enake ali ne. KPK tega noče opraviti.
               Zakaj? Sprašujem, ali zato, ker želi obdržati pri življenju to vlado. Jaz drugega
               odgovora ne najdem. Drugega odgovora ni, ker drži pri življenju to vlado. Ni drugega.
               Izvolite, gospa Hočevarjeva, boste verjetno dobila besedo. Hvala.</p>
            </sp>
            <sp xml:id="SDZ6-Redna-22-2014-03-05.sp97">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Postopkovno ima besedo mag. Majda Potrata.</p>
            </sp>
            <sp xml:id="SDZ6-Redna-22-2014-03-05.sp98">

               <speaker>MAG. MAJDA POTRATA (PS SD):</speaker>

               <p>Hvala za besedo, podpredsednica.</p>
               <p>Poslovnik Državnega zbora v nobenem členu ne zahteva, da mora biti poslanec ali
               poslanka navzoč v dvorani, kadar ga njegov kolega hoče omenjati v svoji razpravi. Jaz
               bi prosila, da v prihodnje opozorite predstavnike tiste poslanske skupine, ki tudi
               sama pogosto ni navzoča ob točkah, ki jih sama predlaga. Lahko pa druge neprenehoma
               imenuje, češ da jih ni, pa se niti ne prepriča, ali so, ali niso. Sama sem takih
               šikaniranj že nekaj časa deležna. Enako kot nikjer poslovnik ne dovoljuje tistemu, ki
               vodi sejo, da nekoga kliče k razpravi, čeprav je bil tisti od razprave odjavljen.
               Podpredsednica iz stranke Slovenske demokratske stranke me je poprej klicala k
               razpravi, čeprav sem bila od razprave odjavljena. To je zame oblika pritiska na
               posameznika in ustvarjanje vtisa, da kdo ne opravlja naloge, ki bi jo moral
               opravljati.</p>
               <p>Vas, spoštovana podpredsednica, prosim, da vendarle razložite nekaterim, da se lahko
               sklicujejo samo na določila Poslovnika. Pa naj povejo, po katerem členu Poslovnika
               mora biti kdo navzoč, da lahko kdo govori o njem. Hvala.</p>
            </sp>
            <sp xml:id="SDZ6-Redna-22-2014-03-05.sp99">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, spoštovana mag. Majda Potrata.</p>
               <p>Sprejemam vaš postopkovni predlog in vašo opozorilo. Po Poslovniku Državnega zbora
               je tako, kot ste tudi sami natančno in korektno navedli. Prisotnost poslank in
               poslancev Državnega zbora na seji med razpravami in tudi v primeru, da so omenjeni,
               ni obvezna, saj ima vsak od poslank in poslancev možnost tudi v svoji pisarni
               poslušati razpravo in jo tudi spremljati. Odreagira oziroma replicira pa po lastni
               presoji, ko to oceni. Sprejemam vaš predlog in prehajamo k nadaljnji razpravi.</p>
               <p>Besedo ima gospa Marjana Kotnik Poropat.</p>
            </sp>
            <sp xml:id="SDZ6-Redna-22-2014-03-05.sp100">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica.</p>
               <p>Najprej bi želela gospodu Gorenaku nekaj povedati. Menim, da se je njegovo mnenje,
               da je sedaj stranka DL pod drugo streho, tudi nanašalo na našo stranko, se pravi na
               DeSUS. Mi smo bili v koaliciji, kot veste. In bi v koaliciji tudi ostali in takrat
               nismo imeli nič proti SDS oziroma stranki SDS, razen da so se koalicijske stranke
               takrat izjasnile, da ne želimo predsednika, ki je dobil takšno oceno, kot jo je pač
               dobil, s strani Komisije za preprečevanje korupcije. Menim, da krivda ni na naši
               strani, da nismo ostali v koaliciji, ampak da je bila krivda nekje drugje. In to ne
               bi smelo biti zdaj vzrok za to, da nas tako izpostavljate. Toliko o tem.</p>
               <p>O problemu korupcije pa bi želela povedati naslednje. Korupcija je problem, ki v
               veliki meri povzroča nemir in negodovanje med državljankami in državljani. Zato
               moramo preganjanju korupcije nameniti vso pozornost in se jo resno lotiti, dati
               pristojnim organom za pregon dejanj korupcije večje pristojnosti ter zagotoviti
               primerne pogoje za delo in vse drugo, kar je za to potrebno. Tudi državljanke in
               državljani ter institucije moramo opustiti dosedanjo tolerantnost do korupcije in
               dosledno naznanjati organom pregona vsa dejanja, ki so koruptivna oziroma kažejo na
               znake koruptivnosti. Menim, da je predlog zakona, ki ga danes obravnavamo, vložen
               tudi zato ali pa predvsem zato, da se Komisijo za preprečevanje korupcije
               diskreditira in se ji vzame del pristojnosti, ki se nanaša na nadzor nad premoženjem
               funkcionarjev. Naj spomnim, prizadevanja v smeri razpustitve komisije so se dogajala
               že v času, ko jo je vodil gospod Kos. Že leta 2009 in 2010 je Državni zbor obravnaval
               podobno besedilo, kot je besedilo Zakona o javnosti premoženja funkcionarjev, ki ga
               obravnavamo.</p>
               <p>Še nekaj besed o neskladju tega zakona z Ustavo. Menim, da je Zakon o javnosti
               premoženja funkcionarjev v nasprotju z Ustavo Republike Slovenije, in sicer v delu,
               ki prenaša naloge nadzora s KPK na Računsko sodišče. 150. člen Ustave Republike
               Slovenije določa: "Računsko sodišče je najvišji organ kontrole državnih računov,
               državnega proračuna in celotne javne porabe. Ureditev in pristojnosti Računskega
               sodišča določa zakon. Računsko sodišče je pri svojem delu neodvisno in vezano na
               ustavni zakon." In 151. člen pravi: "Člane Računskega sodišča imenuje Državni zbor."
               Zato je predlog, da bi revidiranje zasebnih sredstev vršilo Računsko sodišče,
               neizvedljiv.</p>
               <p>Naj zaključim. Spoštovani kolegice in kolegi, če bi želeli realizirati predlog ali
               mnenje gospoda Gorenaka, ki je menil, da bi lahko delo Komisije za preprečevanje
               korupcije prevzelo Računsko sodišče, bi morali spremeniti člen Ustave, ki govori o
               tem, kar sem prebrala. Hvala lepa.</p>
            </sp>
            <sp xml:id="SDZ6-Redna-22-2014-03-05.sp101">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Kot predlagatelj, dr. Vinko Gorenak, izvolite.</p>
            </sp>
            <sp xml:id="SDZ6-Redna-22-2014-03-05.sp102">

               <speaker>DR. VINKO GORENAK (PS SDS):</speaker>

               <p>Seveda vam moram, gospa Poropat, odgovoriti. DeSUS ni tisti, ki menjava predsednika
               SDS. DeSUS ni tisti, ki menjava predsednika Vlade. Vi ste želeli, tako kot ste rekli,
               menjavo predsednika Vlade, ampak predsednika Vlade je izglasoval parlament. Kar se
               tiče predsednika stranke, ga je izglasovalo naše članstvo, zato vi ne morete o tem
               odločati. Tako je zadeva popolnoma jasna. Moja debata je šla v tisti smeri, ko sem
               rekel, kaj pa boste naredili, če bodo določila sistemskega Zakona o preprečevanju
               korupcije padla na Ustavnem sodišču. Ker če ta določila padejo, pade tudi poročilo
               KPK. O tem sem govoril, zato je treba to vedeti.</p>
               <p>Vi govorite o večjih pristojnostih KPK. Na zemeljski obli ni države, kjer bi
               komisija za preprečevanje korupcije imela večje pristojnosti. Ne vem, kaj bi jim vi
               še dali – zlato uro z vodometom po možnosti, ali kaj, jaz ne razumem. Največje
               pristojnosti že ima. Da gre za diskreditacijo Komisije, pa seveda zavračam, ker ne
               gre za nobeno diskreditacijo. Gre za prenos pristojnosti na Računsko sodišče, za kar
               ni potrebna nobena sprememba Ustave. Ko ste združili ali pa ko smo združili carinsko
               in davčno upravo, tudi nismo nič Ustave spreminjali. Potrebna je sprememba samo
               zakona. Hvala lepa.</p>
            </sp>
            <sp xml:id="SDZ6-Redna-22-2014-03-05.sp103">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Repliko ima gospa Marjana Kotnik Poropat.</p>
            </sp>
            <sp xml:id="SDZ6-Redna-22-2014-03-05.sp104">

               <speaker>MARJANA KOTNIK POROPAT (PS DeSUS):</speaker>

               <p>Hvala za repliko.</p>
               <p>Spoštovani gospod Gorenak, mi v Desusu nismo nikoli razmišljali o tem, da bi vam, to
               se pravi SDS, menjavali predsednika. Bog ne daj. Mi smo takrat samo rekli, da ne bomo
               sodelovali v vladi, kjer bi bil predsednik, ki je dobil negativno oceno s strani
               Komisije za preprečevanje korupcije. To je to, da sva si na jasnem. O tem pa, da smo
               se mi odločili, da gremo iz te vlade, je pa naša suverena pravica in o tem ne bi
               kazalo razpravljati, ker smo se mi samo o tej naši pravici odločili. Hvala lepa.</p>
            </sp>
            <sp xml:id="SDZ6-Redna-22-2014-03-05.sp105">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želite besedo kot predlagatelj, dr. Vinko Gorenak? Izvolite.</p>
            </sp>
            <sp xml:id="SDZ6-Redna-22-2014-03-05.sp106">

               <speaker>DR. VINKO GORENAK (PS SDS):</speaker>

               <p>Hvala.</p>
               <p>Razumem vas, seveda vas razumem. Torej ste šli od predsednika stranke, ki mu je bilo
               očitano, da ne more pojasniti 200 tisoč evrov, ste šli k tistemu, ki ni mogel
               pojasniti dva in pol milijona evrov. Čestitam za odločitev.</p>
            </sp>
            <sp xml:id="SDZ6-Redna-22-2014-03-05.sp107">

               <speaker>PODPREDSEDNICA RENATA BRUNSKOLE:</speaker>

               <p>Besedo ima predstavnica Vlade, tukaj prisotna državna sekretarka, mag. Renata
               Zatler.</p>
            </sp>
            <sp xml:id="SDZ6-Redna-22-2014-03-05.sp108">

               <speaker>MAG. RENATA ZATLER:</speaker>

               <p>Hvala za besedo.</p>
               <p>Ker je bila Vlada izzvana oziroma so bila postavljena nekatera vprašanja, sem dolžna
               podati nekaj pojasnil. Vlada se močno zaveda problema korupcije, zato je tudi
               pristopila k reševanju problemov, ki so na tem področju, predvsem pa reševanju
               oziroma realizaciji predlaganih ukrepov, ki jih je predlagala že Komisija za
               preprečevanje korupcije v senat v odstopu. Teh 15 predlogov ukrepov je ravno danes na
               vladi. 15 plus dva dodatna ukrepa; en ukrep se dodatno nanaša na preprečevanje
               korupcije in krepitev integritete v javni upravi, dodaten ukrep se pa nanaša na
               področje pravosodja. Tako bi posebej želela poudariti tudi, da je eden izmed
               pomembnih ukrepov povezan s spremembo oziroma novelo Zakona o integriteti in
               preprečevanju korupcije. V vladi se zavedamo, da so potrebni določeni popravki tega
               zakona, kot je že bilo povedano, je v programu dela vlade resen namen, da se tega
               zakona lotimo. Že v uvodnem stališču sem jasno povedala, da se strinjamo z določenimi
               predlaganimi rešitvami, predvsem s tistimi, ki se nanašajo na javnost podatkov
               premoženja funkcionarjev. Tudi zdajšnji zakon predvideva – Zakon o integriteti in
               preprečevanju korupcije, da naj bi se določeni podatki o premoženju funkcionarjev
               tudi javno objavljali. Zaradi same problematike izvedbe posameznih členov veljavnega
               zakona v praksi do te javne objave še ni prišlo. Tudi na tej podlagi ocenjujemo, da
               so spremembe teh členov nujne. Moram poudariti to, da že imam pred sabo osnutek
               spremenjenega predloga v ravno delu, ki se nanaša na podatke o premoženjskem stanju
               in spremembah premoženjskega stanja poslancev Državnega zbora, članov Državnega
               sveta, predsednika republike in ostalih funkcionarjev. Tukaj bi posebej poudarila, da
               je potrebno pri javni objavi podatkov upoštevati tudi načelo sorazmernosti, do kje
               sežemo z objavo podatkov. Ali bomo posegli tudi v objavo podatkov o premoženju
               uradnikov, javnih uslužbencev. V določeni meri ocenjujemo, da je ta predlog, ki
               omenja tudi del, ki se nanaša na upravo, vprašljiv. Vprašanje je, ali bi v tem
               primeru lahko določili neko mejo, kjer bi zahtevali v prvem rangu funkcionarje z
               javno objavo; v drugem rangu, tretjem rangu v delu, ki se nanaša na javne uslužbence
               oziroma ostale funkcionarje oziroma predstojnike vlade, služb, direktorje itn.
               Normalno je, da se lahko pošiljajo podatki o premoženju, vendar predvidevamo, da ni
               najboljša rešitev oziroma ni sorazmerna v delu, ki se nanaša na obvezno javno objavo,
               se pravi spletno objavo vseh podatkov. Tudi tukaj je potrebna ena mera sorazmernosti.</p>
               <p>Kaj se je od leta 2006 do danes spremenilo? Menimo, da je bilo izredno veliko
               sprememb izvedenih v tem obdobju. Ne samo sprememba zakonodaje, mislim da je vpogled
               v to, da se zavedamo problema korupcije zelo pomemben. Morebiti je bilo korupcije v
               naši državi tudi 15 let nazaj verjetno veliko, vendar se le-te nismo zavedali. Danes
               se je zavedamo tudi s pomočjo organa, ki deluje. Komisija za preprečevanje korupcije
               je naredila napredek ravno na tem področju, da se vsi državljani zavedamo, da je
               korupcija problem in da jo tudi odkrivamo. Še enkrat poudarim v tej smeri. Vlada
               ocenjuje, da je delo Komisije za preprečevanje korupcije učinkovito, potrebne pa so
               določene spremembe Zakona o integriteti in preprečevanju korupcije. Tudi predlogi
               rešitev, ki so predlagani v tem zakonu, so v določenem delu sprejemljivi in jih bomo
               mi upoštevali. Hvala.</p>
            </sp>
            <sp xml:id="SDZ6-Redna-22-2014-03-05.sp109">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Dr. Vinko Gorenak ima besedo.</p>
            </sp>
            <sp xml:id="SDZ6-Redna-22-2014-03-05.sp110">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Še enkrat. Kaj se je zgodilo od leta 2006 do danes, da se ta rešitev ne more
               uveljaviti? Vsebina je ista, podpisnik je pa drugi. Nekoč je bil podpisnik dr.
               Virant, danes je SDS. Niste mi odgovorili. Prosim za odgovor.</p>
            </sp>
            <sp xml:id="SDZ6-Redna-22-2014-03-05.sp111">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo k naslednji razpravi. Na vrsti je gospod Robert Hrovat. Za njim gospod
               Ivan Hršak, mag. Ivan Vogrin in potem naj se pripravi še mag. Katarina Hočevar.</p>
               <p>Izvolite, gospod Hrovat.</p>
            </sp>
            <sp xml:id="SDZ6-Redna-22-2014-03-05.sp112">

               <speaker>ROBERT HROVAT (PS SDS):</speaker>

               <p>Hvala za besedo.</p>
               <p>Dr. Vinko Gorenak, mislim, da se ni nič spremenilo. Vaša ugotovitev je pa prava. Samo
               podpisnik pod zakonom je drugi; spremenilo se pa dejansko ni nič. To, da se bistveno
               bolj zavedamo korupcije kot leta 2006, ne vem, če je temu res tako. Dejstvo pa je, da
               je korupcija bila in je tudi zdaj; in je prav, da se jo preganja. Na začetku je
               povedati vsem štirim koalicijskim poslanskim skupinam, da s tem predlogom zakona ne
               ukinjamo protikorupcijske komisije. Niti z enim stavkom tega ni zapisanega v zakonu.
               To ste si enostavno izmislili – izmislili, da ustvarjate nek vtis, da Slovenska
               demokratska stranka, aha, zdaj pa želi nekaj spremeniti na področju odkrivanja
               korupcije in predlaga nek zakon, ki ukinja protikorupcijsko komisijo. To dejansko ni
               res! Niti z besedo o tem ne pišemo. Niti ne gre za nikakršno diskreditacijo
               protikorupcijske komisije, čeprav je na njen račun potrebno tudi marsikaj povedati,
               pa bom o tem kasneje govoril.</p>
               <p>Danes imamo prvo obravnavo tega zakona. Prvo obravnavo, predlagatelj je Slovenska
               demokratska stranka. Zelo podoben zakon, če ne celo enak, kot je bil predlagan v letu
               2006. V letu 2006 je bil ta zakon okej, skorajda usklajen. Pravzaprav je bil usklajen
               in malo je manjkalo in bi ga lahko sprejeli v Državnem zboru. Zdaj je mnenje vlade
               negativno, mnenje ministra, ki je bil takrat avtor tega zakona, ki ga danes vlagamo,
               Slovenska demokratska stranka. Dejstvo je, da je potrebno marsikaj spremeniti na
               področju odkrivanja in preprečevanja korupcije. Tudi člani, ki so zdaj odstopili, so
               o tem veliko govorili. Danes se pogovarjamo o ciljih in o izhodiščih tega zakona. Ta
               zakon je možno dodelati, možno ga je dodatno izboljšati v nadaljnjih postopkih. In
               kaj pravzaprav v Slovenski demokratski stranki predlagamo? Saj to je bilo že
               povedano, pa je prav, da povemo večkrat, da si mogoče kaj lažje zapomnimo. Mi
               predlagamo Zakon o javnosti premoženja funkcionarjev. To predlagamo. Kaj to pomeni?
               To pomeni, da želimo nekoliko razširiti nabor zavezancev za dolžnost prijave
               premoženjskega stanja in dodelitev pristojnosti za nadzor nad premoženjem
               funkcionarjev na Računsko sodišče. Zakaj na Računsko sodišče? Ker je to najvišji
               organ kontrole in ni vezan na nobeno vejo oblasti. Dejansko ni vezan na nobeno vejo
               oblasti, ne na izvršilno, ne na zakonodajno in ne na sodno. Njihovih odločitev,
               kakršna koli že so, ni možno izpodbijati pred sodiščem in ima samostojen ter
               neodvisen položaj v sistemu državne oblasti. Ena od možnosti za učinkovit nadzor ali
               boj zoper korupcijo je spremljanje funkcionarjevega premoženjskega stanja. Po mojem
               mnenju le povečanje premoženjskega stanja brez pojasnil, pojasnjenega razloga lahko
               predstavlja vzrok za ugotavljanje korupcije. Zelo pomemben člen v tem zakonu je tudi,
               da se podatki nadzorovanih funkcionarjev objavljajo na spletu. Prej je državna
               sekretarka govorila o načelu sorazmernosti, o meji. Zakaj, čemu, če govorimo o boju
               zoper korupcijo, zakaj postavljati neke meje. Prav zanimajo me te meje, o katerih ste
               prej govorili. To je najbolj transparentno objaviti na spletni strani. Tudi sam sem
               premoženje objavil pred nekaj leti in ker druge poslanske skupine temu niso sledile,
               zakaj bi potem bili mi tisti, ki bi to še naprej počeli. In če bo potrebno, ga zdaj
               objavimo brez vsakega problema. Ne vem pa, zakaj temu niste sledili tudi ostali.</p>
               <p>Še enkrat povem, da Slovenska demokratska stranka s tem predlogom zakona Komisije za
               preprečevanje korupcije ne ukinja. Prelagamo pooblastila za nadzor na Računsko
               sodišče. In zdaj še nekaj besed o Komisiji za preprečevanje korupcije oziroma o
               sestavi senata, ki še obratuje, čeprav je formalno že odstopil. Ali se vam zdita
               gospod Klemenčič, ki je bil še nekaj let nazaj v vladi Boruta Pahorja najtesnejši
               sodelavec Katarine Kresal; in gospod Rok Praprotnik, nekdanji novinar Dnevnika, ki je
               bil po mojem mnenju na nek način – vsaj tak občutek sem dobil – zadolžen za mazanje
               imena Janeza Janše, neodvisna. Ali se vam zdi to neodvisna, da res lahko rečemo – to
               je pa res stroka, to je neka avtoriteta, nad katero se nobeden ne more pritoževati.
               Po mojem mnenju žal temu ni tako. Računsko sodišče je zame strokovni organ, neodvisen
               organ in je najvišja nadzorstvena avtoriteta v državi. In zakaj ne bi pooblastili
               njih, da nadzorujejo premoženje vseh funkcionarjev. Zanimivo je, da se vse poslanske
               skupine pravzaprav strinjate z večino predlaganih določb. Ampak za zakon ste pa vsi
               napovedali, ne vse, govorimo o koalicijskih poslanskih skupinah, ste pa napovedali,
               da le-tega podprli ne boste. Zakaj ne? Ali je res ponovno vzrok temu, da je podpisana
               pod ta zakon Slovenska demokratska stranka. Morate nam priznati, da veliko in dobro
               delamo, da pravzaprav spodbujamo vlado, da pospešeno dela na nekaterih področjih.
               Spomnite se zadnjih interventnih zakonov po tej ujmi. Še danes sem prepričan, če mi
               ne bi pripeljali tega zakona oziroma predloga priporočil takrat v Državni zbor, bi se
               še danes pogovarjali o oceni škode in o nekih kriterijih. Ustanavljali bi skupine in
               potem na koncu bi morda prišli do nekega interventnega zakona. In tukaj je podobno.
               Po tem, kar ste povedali, jaz verjamem, da zakon ne bo dobil podpore. Ampak sem pa
               hkrati tudi prepričan, da bo pospešilo dogajanje na ministrstvu, da bo prišlo do tako
               imenovanega sistemskega zakona, o katerem tako veliko govorite. V zakonu smo zapisali
               tudi to, da je od sedaj naprej tudi Komisija za preprečevanje korupcije dolžna
               poročati Računskemu sodišču o svojem premoženju. Kakšno situacijo imamo ta trenutek?
               Ta trenutek Komisija za preprečevanje korupcije poroča Državnemu zboru. Mi
               nadzorovanci z njihove strani nadzorujemo nadzorovalce. Tukaj je res zmeda in ni
               dobra ureditev, zagotovo ne. Ta rešitev, ki jo predlagamo mi, da bi tudi Komisija za
               preprečevanje korupcije poročala Računskemu sodišču in bila odgovorna, se mi zdi
               prava rešitev, res dobra rešitev. Po stališčih, ki ste jih povedali na začetku, me je
               strah, da boste ta zakon zavrnili, da ni primeren za nadaljnjo obravnavo, da o naših
               rešitvah sicer vsi govorite, kako so dobre, ampak podpis je pa le nepravilen oziroma
               napačen in ta zakon očitno ne bo doživel podpore. Škoda. Škoda predvsem zaradi
               dejanskega boja proti korupciji in ne političnih bojev proti korupciji. Hvala.</p>
            </sp>
            <sp xml:id="SDZ6-Redna-22-2014-03-05.sp113">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Na vrsti za besedo je gospod Ivan Hršak, ki ga v tem trenutku ni v dvorani. Besedo
               ima mag. Ivan Vogrin, za njim prosim, da se pripravijo mag. Katarina Hočevar, gospod
               Franc Pukšič, gospa Marija Plevčak in potem gospod Jožef Horvat. 
                   Izvolite, mag. Ivan Vogrin. 
               
           </p>
            </sp>
            <sp xml:id="SDZ6-Redna-22-2014-03-05.sp114">

               <speaker>MAG. IVAN VOGRIN (NeP):</speaker>

               <p>Hvala lepa, predsedujoča.</p>
               <p>Spoštovani kolegice in kolegi! V odnosih so ljudje dosegli največji napredek takrat,
               ko so sprejeli za civilizacijsko normo to, da če recimo pet ljudi jé za isto mizo, so
               različne veroizpovedi, različne politične usmeritve, različnega vrednostnega sistema,
               pa vendarle ni potrebno, da se streljajo, da se psujejo, da se obmetavajo z ne vem
               čim. Takšno civilizacijsko normo bi bilo dobro, če bi sprejel tudi ta Državni zbor.
               Imam občutek, da pravzaprav vsi, ki so v poziciji, morajo govoriti enako. Kdorkoli bi
               drugače govoril, je to problem. Jaz pa mislim, da bo Državni zbor začel delati dobro,
               ko bodo ljudje, ki so na poziciji, različno govorili, in v opoziciji različno – kajti
               to je življenje. Preidimo k bistvu. Povedal sem to zaradi pogostih očitkov, zakaj
               nekdo nekaj govori. Ker je pač vsak človek različen in ker ima to pravico. Torej
               govorimo o funkcionarjih, ki bi naj poročali o svojem premoženju, dohodkih in tako
               dalje. Zakaj je to problem. Vsakdo se svobodno odloči, ali bo funkcionar ali ne. Če
               se odločijo, naj bo vse javno. To je moje stališče in to, da mi poskušamo na mnogih
               področjih stvari skrivati, kaže na to, da nismo iskreni in nič ne mislimo iskreno v
               svojih izvajanjih. Ustavnost zakona – ne moremo mi govoriti, ali je zakon ustaven ali
               ne, saj nismo Ustavno sodišče. Ko bo zakon sprejet, ga dajmo – kdor dvomi – v presojo
               Ustavnemu sodišču in bo Ustavno sodišče ugotovilo, ali je zakon ustaven ali ni.
               Komisija za preprečevanje korupcije oz. njen predsednik je nazadnje v enem svojih
               izvajanj sam povedal, da je največja past korupciji, največji generator korupcije je
               prezapletena, preobširna, nejasna zakonodaja. Tudi sam je rekel, da je namenoma
               narejena tako, da omogoča korupcijo. To se pravi, da smo mi tisti, ki bi morali
               začeti sprejemati drugačne zakone, enostavnejše. Z vsakim zakonom, ki ga sprejmemo,
               še malce pospešimo korupcijo. Zadnji takšen zakon je Energetski zakon. Zakaj nobeni
               zakoni niso sprejeti s strani opozicije? To je 20 let stara značilnost Slovenije, ki
               nas je pripeljala v bankrot. Ker se pamet v tistem trenutku, ko kdo preide iz
               pozicije v opozicijo, preseli v glave preostalih poslancev. In zdaj, ko ti poslanci
               ne bodo več v poziciji, ne bodo nič več imeli prav in bodo drugi imeli prav, in
               obratno. To se bo zdaj dogajalo še naslednjih 10 let, dokler ne bomo totalno
               bankrotirali, potem pa se bomo najbrž streznili. Nazadnje sem pisal razmišljanje,
               zakaj ljudje v Sloveniji ne marajo slovenskih politikov. Veste, zakaj ne. Bom še
               dodal. Precej točk sem nanizal, zakaj ne, dodal bom – ker lažemo in to tako lažemo,
               da na koncu tako dolgo lažemo, da sami sebi verjamemo, da to, kar govorimo, je
               resnica. To se vidi danes tukaj. Jaz ne vem, ali sem v Zavodu Hrastovec med duševno
               bolnimi ali sem v parlamentu. Predstavnica Vlade reče, "mi zakon podpiramo", in v
               naslednjem stavku pove, "vendar zakonske rešitve ne bomo podprli". To sem si jaz
               napisal, tako je bilo povedano. Vlada podpira zakon, kljub temu pa vlada predloga
               zakona ne podpira. Predsednica, 10 sekund mi morate zagotovo podaljšati, ker ste
               govorili, ko mi je že čas začel teči. Jaz mislim, dajmo malce … / izklop
               mikrofona/.</p>
            </sp>
            <sp xml:id="SDZ6-Redna-22-2014-03-05.sp115">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, mag. Vogrin.</p>
               <p>Predlagam, da pri razpravah ne dajemo osebnostnih ali kakšnih drugih ocenjevanj in
               sodb o prisotnih poslankah in poslancih ter predstavnikih Vlade. Prehajamo na
               naslednjo razpravljavko.</p>
               <p>Mag. Katarina Hočevar ima besedo.</p>
            </sp>
            <sp xml:id="SDZ6-Redna-22-2014-03-05.sp116">

               <speaker>MAG. KATARINA HOČEVAR (PS DL):</speaker>

               <p>Hvala za besedo in lep pozdrav še enkrat!</p>
               <p>Uvodoma mi dovolite, da poskušam pojasniti oziroma predstaviti svoje videnje na
               vprašanja, ki jih je izpostavil predstavnik predlagatelja. Od leta 2007 je glavna
               zadeva, ki se je na tem področju zgodila, Zakon o integriteti in preprečevanju
               korupcije v letu 2010. Ta je zelo pomembno razširil pristojnosti in naloge
               protikorupcijske komisije, ki jih prej ni imela. Če plastično dokažem samo kazenske
               določbe v prejšnjem zakonu, ki se je imenoval Zakon o preprečevanju korupcije, sta
               bili le dve kazenski določbi; v novem zakonu jih je praktično dve strani. In to je
               tista dodana vrednost, ki kaže na to, da se je to področje tudi sistemsko bolje
               uredilo. Če nadaljujem, zelo korektno ste, gospod Gorenak, navajali, da Računsko
               sodišče v letu 2007 s tem ni imelo problemov. Ampak danes jih o tem niste vprašali.
               Jaz bi rada opozorila in izpostavila to, da smo v zadnjem obdobju tej instituciji, ki
               dela dobro in ki ima ugled v slovenskem prostoru, naložili ogromno novih nalog. Dali
               smo ji zakonsko pristojnost za izvajanje nadzora v gospodarskih družbah, ki so v
               posredni državni lasti. SDH, revidirali bodo lahko TEŠ 6, slabo banko. Sprejeli smo
               Zakon o političnih strankah in Zakon o volilni in referendumski kampanji. To so vse
               nove pristojnosti in širitve oz. dodatne obremenitve za Računsko sodišče. To se je
               spremenilo od leta 2007. Jaz se sicer strinjam, ampak treba je pa mogoče na drugi
               strani tudi pogledati, če je kakšna stara pristojnost Računskega sodišča v tem
               obdobju odveč. Recimo, ali je res veliko tveganje za javne finance, da je redna
               oziroma obvezna revizija Računskega sodišča recimo revizija prvega pokojninskega
               sklada ali pa kakšna druga revizija. Dajmo zadeve delati sistematično in sistemsko;
               če nekaj nalagamo, poglejmo, kaj potem tudi na drugi strani razbremenimo. Malo ste me
               nasmejali s tem ponavljanjem, da je avtor tega vašega predloga dr. Virant, ker to
               pomeni, da ni nobene dodane vrednosti v vaši sredini od leta 2007, če trdite, da je
               leta 2007 to napisal on, in vi leta 2014 vlagate ponovno isti oziroma identičen
               predlog zakona. Jaz sem povedala, všeč so mi vaše rešitve o tem, da se vse javno
               objavi, da ste v svojem predlogu več podatkov zajeli. Ampak ali veste, vedno se potem
               oglasi kakšno varstvo osebnih podatkov in tako naprej, zato v naši poslanski skupini
               predlagamo vladi, da naj to pogledajo z vseh vidikov. Vi vlagate zakon, ki se mu reče
               Zakon o javnosti premoženja funkcionarjev. To je še en popolnoma nov zakon. Zakaj, če
               imamo vse to opredeljeno in določeno v Zakonu o integriteti in preprečevanju
               korupcije, ki je bil na novo sprejet in ustrezno dopolnjen oziroma z veliko boljšimi
               izboljšavami, lahko rečemo – dobre korake naprej – v letu 2010. Spremembe se
               dogajajo, smo v takšni družbi, v takšni dobi. In seveda je mogoče tudi zdaj čas, da
               kakšne zadeve prevetrimo, ampak popravimo. Mislim pa, da ni čas, da zadevo sistemsko
               spreminjamo tako, da kar ene pristojnosti prelagamo na drugo institucijo, če smo to
               pred par leti bolje urejali. Kot ste vi mene vprašali, kaj se je zgodilo od leta
               2007, sem povedala, zgodil se je Zakon o integriteti in preprečevanju korupcije in
               veliko novih pristojnosti smo Računskemu sodišče že naložili. Mislim, da je Računsko
               sodišče institucija, ki bedi nad potmi javnega denarja; protikorupcijska komisija pa
               mora bedeti nad potmi zasebnega denarja javnih funkcionarjev oziroma skrbeti za to,
               da se, bog ne daj, čim manj oziroma nič javnega denarja ne prelije v zasebne žepe
               javnih funkcionarjev.</p>
               <p>Zdaj pa sprašujem vas: zakaj pa vi ravno zdaj, v tem trenutku, da se vam zdi ključna
               pristojnost, da nadzor nad premoženjem predlagate na drug državni organ, če enega za
               to že imamo.</p>
               <p>To je moj vidik, moj pogled; seveda pa kot poslanka Državljanske liste spoštujem
               različne poglede, mnenja in vas vedno pozorno poslušam in prisluhnem. Vedno pa dobro
               premislim, kdaj izbiram težke besede. Hvala.</p>
            </sp>
            <sp xml:id="SDZ6-Redna-22-2014-03-05.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima kot predlagatelj dr. Vinko Gorenak.</p>
            </sp>
            <sp xml:id="SDZ6-Redna-22-2014-03-05.sp118">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Jaz nisem nobenih težkih besed izrekel, vsaj kar se vas tiče, ne danes, ne prej
               kdajkoli. Cenim tudi vaš trud, da ste se vsaj potrudili in poskušali najti neke
               rešitve ali odgovore, ki mi jih državna sekretarka še noče dati, pa je bližje
               ministru, vsak dan je tako rekoč z njim, vi pa verjetno ne. Nisem čisto tako rekel,
               da je to isti zakon, kot je bil leta 2006 – ampak osnovna ideja pa je ista. Osnovna
               ideja je ista. Tudi takrat je bilo predvideno, da se kontrola nad premoženjem
               funkcionarjev prenese od KPK na Računsko sodišče – in avtor je bil dr. Virant. Ampak
               zdaj ste vi našli sicer 2 razloga. To, da je nov zakon, to se mi zdi kar slab razlog.
               Saj smo imeli tudi Zakon o carini in smo imeli Zakon o davčni upravi, pa smo vseeno
               naredili spremembo. Kar se tiče tega, da se nismo posvetovali z Računskim sodiščem –
               predlagam, da zakon podprete, bomo imeli še časa približno mesec oz. mesec in pol, da
               taka posvetovanja opravimo. Kar se tiče sprememb. Saj tudi iz gospodarskega
               ministrstva prenašate na neko vladno službo neke naloge, se pač naredi tako, kot je
               vedno v teh primerih, da se sredstva, delavci in materialne stvari prenesejo z njimi
               na organ. Saj to delamo, vsaka vlada to dela. Se pravi, da je to možno narediti.</p>
               <p>Še vedno nisem zadovoljen, ampak ker ste se potrudili, vam vsaj ne mislim več težiti
               s temi vprašanji, zato ponavljam vprašanje za državno sekretarko. Kaj se je zgodilo?
               Skomigate z rameni, ampak jaz bom moral današnjo sejo zaključiti, da so razlog
               letalske karte. Ampak tega ne bom zaključil, ker nisem jaz tisti, ki bi odločal o
               tem. O tem odloča KPK, ampak še ni odločila. Če mi ne boste odgovorili, bom na koncu
               odšel iz te dvorane z jasnim prepričanjem, da imamo Gorana Klemenčiča, vodjo KPK, ki
               ima super kleber lepilo in zlima to vlado skupaj. Povejte mi torej, kaj se je
               spremenilo od leta 2006 do danes. Jaz od vas še nisem nič slišal na to temo. In še
               enkrat. Ne ukinjamo KPK, kot je kar naprej govora. Del njihovih pristojnosti
               prenašamo na drug organ. Kaj pa je to kaj takega? Tako kot del pristojnosti
               Ministrstva za gospodarstvo prenašate na vladno službo. Ali je s tem kaj narobe? Če
               ste se tako odločili, prav, ker ste se odločili; mislite, da boste lažje delali. Je
               meni tudi prav. S tem nimam težav. Ampak ne vidim pa nobenega razloga, da ne bi mogli
               mi predlagati tega, kar smo predlagali. In gospa Hočevar, pravite, da stvar dobro
               funkcionira. Saj to smo mi predlagali že prej, pa ni bil primeren čas. Pa leta 2011
               ni bil primeren čas, pa zdaj ni primeren čas. Saj potem ti ne ostane drugega, kot da
               čez dva meseca vložiš nove podpise in bomo še enkrat šli, še en krog tekli. Boste pa
               rekli, da imate probleme z nami.</p>
               <p>Skratka, državna sekretarka, prosim, kaj se je spremenilo od leta 2006 do danes, da
               je takrat ta rešitev bila ustrezna, danes pa ni več ustrezna? Prosim za odgovor.
               Hvala lepa.</p>
            </sp>
            <sp xml:id="SDZ6-Redna-22-2014-03-05.sp119">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa. Na vrsti je gospod Franc Pukšič. <stage>(Ga ni.)</stage></p>
               <p>Besedo ima gospod Tomaž Lisec.</p>
            </sp>
            <sp xml:id="SDZ6-Redna-22-2014-03-05.sp120">

               <speaker>TOMAŽ LISEC (PS SDS):</speaker>

               <p>Predsedujoča, hvala za besedo. Spoštovana državna sekretarka, kolegi in
               kolegice!</p>
               <p>Včeraj smo veliko govorili o korupciji v državnih podjetjih, danes govorimo o
               korupciji pri funkcionarjih, ampak glej ga zlomka – ko opozicijska stranka,
               največkrat je to sicer stranka SDS, ponudi roko sodelovanja, pa noben zakon oz. noben
               predlog ne pade na plodna tla. Iščejo se tisoč in eni izgovori, kako se nekaj ne da,
               kako se nekaj noče in kako se nekaj ne želi. To je pač v skladu paradigme te vlade.
               Vem, da se že ponavljam, ampak z vsakim novim zakonom, ki ga mi predložimo, ali pa ga
               vi predložite, se pojavlja ista zadeva. Eno so besede, drugo pa so dejanja. Toliko
               podpore o tem, kako je treba izkoreniniti korupcijo. Tudi vlada sama priznava, da je
               določen del zakona dober, ampak glasovali bomo pa proti. Pet minut govorite o tem,
               kako je dober zakon, potem pa v zadnjem stavku rečete, "in zakona ne bomo podprli".</p>
               <p>Naj začnem. Kaj smo predlagatelji zapisali v zakon? Da je zahteva po preprečevanju
               korupcije eden od elementov ustavnega načela pravne države, in sicer predvsem zato,
               ker korupcija ogroža vladavino prava, prav tako pa bistveno znižujejo stopnjo
               zaupanja državljanov v pomembne državne inštitucije. Hkrati tudi zmanjšuje politično
               stabilnost in socialni mir. In še nekaj razlogov je, zakaj mislimo, da je ta predlog
               zakona nujno potreben, da ga vložimo in ga tekom procedure tudi sprejmemo. Ampak že
               takoj v uvodu eni iščejo ideologijo, ki pa je v tem zakonu res ni niti za milimeter.
               Z zakonom želimo obstoječe stanje oziroma obstoječi nabor zavezancev razširiti,
               hkrati pa dajemo večja pooblastila organu, ki mu verjetno, vsaj zaenkrat, še vsi v
               dokaj veliki meri zaupamo – to pa je Računsko sodišče. In še enkrat, ne zadnjič in
               verjetno ne edini iz Poslanske skupine SDS – s tem zakonom ne ukinjamo
               protikorupcijske komisije, o čemer predvsem predstavniki koalicije govorite. Nikjer v
               tekstu besedila predloga zakona tega ni možno zaslediti. Predlog zakona določa, da so
               vsi podatki, ki obsegajo prijavo premoženjskega stanja funkcionarja – status
               funkcionarja širimo – ne glede na določbe zakona, ki ureja varstvo osebnih podatkov,
               ter zakonsko pravilo za davčno tajnost, javno dostopni in objavljeni na uradni strani
               Računskega sodišča. Pa je že spet problem. Ko želimo biti javni in transparentni, pa
               se najde, kot sem že prej rekel, tisoč in en razlog, kako se tega ne bi lotili. Še
               več. Predlog zakona določa tudi obliko in način sankcioniranja zavezancev v primeru,
               če ne predložijo zahtevanih podatkov, kazni in globe so veliko sorazmerne. To smo
               napisali predlagatelji. Potem pa sledi tisto, o čemer sem že govoril. Mnenja Vlade,
               ki jo skoraj kot papige ponavljajo predstavniki koalicijskih vrst. Vlada je preučila
               navedbe in utemeljitve predlagateljev zakona in v zvezi s tem ugotavlja, da je
               razloge za javnost premoženja ter samo javnost premoženja funkcionarjev možno
               podpreti. Vlada tudi soglaša, da je za učinkovit boj zoper korupcijo na strani javnih
               funkcionarjev potrebno spremljanje in odločen nadzor nad njihovim premoženjskim
               stanjem. In tako naprej. Soglaša, se strinja. In zaključek tega dela vladnega
               gradiva. Ne glede na navedeno pa vlada predloga zakona ne podpira. Potem pa približno
               pol strani nekih razlogov, zakaj se nekaj ne da, predvsem zato, ker se nekaj ne želi.
               Še več. Zapisali ste: Tudi evropske mednarodne inštitucije, kot sta OECD in GRECO,
               prav tako tudi Transparency International, ocenjujejo zakonodajni okvir ureditve
               integritete in preprečevanja korupcije v Sloveniji kot ustrezen. Kako ustrezen?
               Predlagali ste Mister Musculo, pa ste ga sami umaknili. Predlagali ste spremembe
               Zakona o referendumski kampanji. Predlagali ste spremembe Zakona o politični
               kampanji, kjer ste nonstop govorili, kako je korupcija problem v Sloveniji, med
               političnimi strankami in jo je treba izkoreniniti. Še več. Ravno včeraj smo
               sprejemali v tretji obravnavi in jutri bomo glasovali o Zakonu o dostopu do
               informacij javnega značaja, kjer se je izhajalo predvsem iz predstavnikov Vlade in
               predstavnikov koalicijskih poslancev, iz stališča, da je 99 % slovenskih menedžerjev
               v državnih podjetjih pokvarjenih, za 1 % nas pa itak ne zanima, kaj bo. In ker so vsi
               pokvarjeni, jih je treba sankcionirati. Včeraj sem vas opozoril, da je takšna
               politika oz. takšno razmišljanje napačno, da bi morali zgodbo obrniti. Danes, ko
               imamo možnost, da zasledujemo tisti vaš cilj, naj bo vse javno, transparentno in
               izkoreninimo korupcijo na državni ravni, med politiki, na lokalni ravni in med vsemi
               temi, ki jih tudi zakon opredeljuje – ne, to pa ni možno. Tega pa ne moremo, imamo
               nek drug zakon, imamo druge uradne predstavnike, imamo nekaj drugega. Vedno je nekaj
               drugega, nek razlog, da se nekaj ne naredi. Glede na včerajšnjo razpravo pri Zakonu o
               dostopu do informacij javnega značaja me zelo skrbi naslednji stavek, ki ga je vlada
               zapisala: Vlada Republike Slovenije načeloma podpira javnost podatkov o premoženjskem
               stanju funkcionarjev. Jaz si to tako predstavljam. Če so naši, se načeloma potrdi; če
               so pa vaši, je treba pa razgaliti, kakor bi nekateri rekli, do spodnjih gat. Takšna
               načelnost je zelo dvomljiva in zaskrbljujoča. Predlagamo, da to besedo "načeloma
               podpira" – včeraj smo vsi vsaj govorili o tem, da vsi podpiramo izginjanje korupcije
               med menedžerji v državnih podjetjih, danes vsi govorimo o tem, kako je treba
               korupcijo med funkcionarji izkoreniniti, vi pa zapišete "načeloma podpiramo javnost".
               V klasični praksi te vladne koalicije, tudi na predlog ministrstev, boste glasovali
               proti javnosti in transparentnosti podatkov o premoženjskem stanju funkcionarjev.
               Takšna je politika te Vlade in takšne so besede o boju proti korupciji, kjer s
               pritiskom na tipko pri glasovanju vse to v delčku sekunde podrete. Hvala lepa za
               takšno transparentno in javno delovanje predstavnikov vladne koalicije in
               predstavnikov ministrstev.</p>
               <p>Kaj želim reči? Zakon je dobra osnova. In tistim, ki so govorili o tem, kako je
               zakon sicer nekako dober, je pa nedodelan. Spoštovani, poglejte, koliko zakonov s
               strani vlade smo v zadnjem mesecu obravnavali v Državnem zboru. Sam bom rekel –
               premalo. Obravnavali smo polno neumnosti in Zakonodajno-pravna služba se je dneve in
               noči prebijala skozi zakonske predloge in smo skušali predlagati amandmaje, da bi
               zakoni "pili vodo", vendar ste jih vi z lahko vse potrdili. Zdaj, ko smo pa pri prvi
               obravnavi predloga zakona, ko imamo potem lahko še matično delovno telo, drugo
               obravnavo in tretjo obravnavo – ne, zakon je nedodelan, takoj je treba zaključiti
               razpravo o njem, kajti očitno je škoda besed, vsaj tako je bilo danes slišati od
               predstavnikov vladnih vrst. Kot da še niso slišali za mnenje Zakonodajno-pravne
               službe in za možnost, da se lahko pri posameznih zakonih vlagajo amandmaji. Skratka,
               vse se da, če je volja, če pa volje ni … Vsaj deset razlogov smo danes slišali, zakaj
               se ga ne da podpreti, in če bi vas še pet ur prepričevali, bi verjetno našli vsaj še
               100 razlogov, zakaj zakona ne bi podprli. Je pa samo en razlog, zakaj ga ne boste
               podprli – predlagatelj je Poslanska skupina SDS. In vas ne zanima niti to, ali je
               stoodstotno prepisan s strani Gregorja Viranta ali ne. Ne, tokrat so podpisani
               poslanci SDS in preden se karkoli o tem zakonu sploh prebere, je že v glavah
               koalicijskih poslancev "zaustaviti". To tudi kaže resnost namena predlagateljev, ko
               govorijo, kako všečen je zakon. Zakon je dober ali slab. Če je slab, se ga lahko
               popravi, če je pa dober, ga pa podprite. Zatorej še enkrat apeliram, ne govorite o
               nečem, s pritiskom na tipko pa delati popolnoma drugo.</p>
               <p>Za zaključek, ko govorimo o koruptivnosti funkcionarjev. Ja, je problem koruptivnost
               funkcionarjev; ne glede, ali smo to poslanci, ali so to predstavniki vladnih služb,
               ali so to ministri, državni sekretarji, župani ali kdorkoli – je problem. To pa ne
               pomeni, da so vsi oziroma da smo vsi funkcionarji koruptivni oziroma vsi isti. Na to
               tezo nikakor ne pristajam. In mislim, če bi ta zakon sprejeli in bi se v praksi tudi
               realiziral, bi lahko iz celotnega koncepta vseh funkcionarjev, ki jih ta zakon
               zajema, imeli mehanizme, da bi imelo Računsko sodišče in protikorupcijska komisija
               vzvode, da tiste, ki pri ljudeh vzbujajo tisto, da smo politiki najslabši, da so
               menedžerji v državnih podjetjih najslabši, koruptivni, lopovi in ne vem kaj, potem bi
               se lahko izluščilo tisti odstotek, morda tudi 10 % – upam, da se motim – tistih, ki
               so koruptivni in jih je treba izgnati tako iz gospodarskega življenja kot iz
               političnega življenja. Če pa mislite, da je v Sloveniji vse super fino in da
               korupcija je problem, z njo pa se očitno ne bomo spopadali, potem boste naredili to,
               kar obljubljate – zavrnili predlog zakona, namesto da bi ga ustrezno dodelali.
               Hvala.</p>
            </sp>
            <sp xml:id="SDZ6-Redna-22-2014-03-05.sp121">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Renata Zatler, državna sekretarka.</p>
            </sp>
            <sp xml:id="SDZ6-Redna-22-2014-03-05.sp122">

               <speaker>MAG. RENATA ZATLER:</speaker>

               <p>Hvala za besedo.</p>
               <p>Rada bi še enkrat ponovila stališče Vlade, ki sem ga že prej podala, in upam, da se
               bomo zdaj bolje razumeli. Vlada glede prenosa pristojnosti Komisije za preprečevanje
               korupcije za nadzor nad premoženjskim stanjem zavezancev po Zakonu o integriteti in
               preprečevanju korupcije na Računsko sodišče meni, da bi bil ta prenos sicer možen,
               vendar se je sedaj veljavna ureditev izkazala za učinkovito in primerno. Zato
               ocenjuje, da ta prenos oziroma ta predlagana rešitev v tem trenutku ni najbolj
               primerna. Gre za to, da ne rečemo, da Računsko sodišče nikoli in nikakor ne bi bilo
               pristojno za tovrstne pristojnosti oziroma imelo taka pooblastila. Leta 2006 oziroma
               2007, ko še nismo imeli novega zakona oziroma Zakona o integriteti in preprečevanju
               korupcije, je najbrž bil primeren čas, da bi se te pristojnosti lahko prenesle. V tem
               momentu deluje ta organ s temi pristojnostmi in imamo Zakon o integriteti in
               preprečevanju korupcije, zato vlada ocenjuje, da so te predlagane rešitve dobre, tudi
               glede javnosti podatkov. Podpiramo proaktivno, se pravi javnost podatkov na spletu,
               ne samo reaktivno, dostop do podatkov – in te bomo vsekakor podprli. Te rešitve so
               tiste, ki bodo šle tudi v prenovljen Zakon o integriteti in preprečevanju korupcije.
               Ta zakon, kot sami veste, je že v pripravi, prvi osnutki so že, sem vam tudi že prej
               prebrala člen, ki točno določa, na kakšen način naj bi se tudi javnost podatkov
               omogočila. Tudi sedanji zakon, da ne bomo pozabili na to, že določa, da naj bi se
               določeni podatki tudi javno objavili na spletu, 46. člen. Vendar v praksi res do tega
               še ni prišlo, ker so določene tehnološke oziroma tehnične težave. Tudi sama izvedba
               trenutno veljavnega 46. člena je malce problematična, ker se v vsebini nanaša
               predvsem samo na to, da naj bi se objavili samo podatki o tem, kje je prišlo do
               razlike v premoženju. Ne govori o tem začetnem stanju in potem o stanju o prenehanju,
               ampak samo o razliki. Vsekakor je potrebno, da se te določbe spremenijo in se bodo s
               to novelo, ki je v planu, ki se pripravlja in je v planu vlade v letošnjem letu.
               Hvala.</p>
            </sp>
            <sp xml:id="SDZ6-Redna-22-2014-03-05.sp123">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Zatlerjeva, lahko izklopite mikrofon. Hvala.</p>
               <p>Za besedo je prosil dr. Vinko Gorenak kot predlagatelj.</p>
            </sp>
            <sp xml:id="SDZ6-Redna-22-2014-03-05.sp124">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>V redu, vse lepo in prav. Ampak v delu, ki ste ga omenila, namreč tudi leta 2006,
               2007 smo poročali o premoženju, kolikor jaz vem, ampak takrat je bil tam nekdo drug,
               namesto gospoda Klemenčiča je bil gospod Kos. In kaj je torej novega prinesel nov
               zakon? Nov zakon ni prinesel nič novega, razen kazenske določbe, ničesar drugega ni
               prinesel. Ampak jaz se bojim, da sva zdaj tam, državna sekretarka, kjer se temu reče,
               da ta komisija ustrezno deluje. Ali je tako? Ta komisija ustrezno deluje. Klati po
               pravih, naše pa naj sklati. Tukaj je torej odgovor. Tukaj je torej odgovor in čisto
               nič drugega. Zdaj ste mi posredno potrdili, da je ta ureditev učinkovita. Kako je
               učinkovita, kako že? A tako, da enega predsednika stranke sploh ne povabijo na
               pogovor? Recimo tistega, ki je danes predsednik države, pa je takrat bil predsednik
               neke stranke. Ni bil niti povabljen na pogovor. Pet ostalih predsednikov strank
               ustrezno pojasni. Kaj to – ustrezno pojasni? To je spoved pri župniku, ki je pri enem
               taka, pri drugem pa drugačna odveza. Enemu pet očenašov, drugemu pa dva. To ni tako.
               Pri dveh, za katera se je nekdo odločil, da jih je treba sklatiti, jih je pač treba
               sklatiti. To je torej ustrezno delovanje komisije. In čisto nič drugega ni problem.
               Pa še nekaj drugega pravite, 46. člen se ne izvaja. Kdo je dovolil gospodu
               Klemenčiču, da ne izvaja 46. člena? Po tej logiki se jaz lahko danes peljem popoldne
               domov, pa peljem po avtocesti 150, po regionalni 90, kjer je omejitev 50; in rečem,
               jaz sem se pač odločil, da ne bom spoštoval zakona. Kdo je njemu dovolil, da 46.
               člena ne spoštuje? Ali gre to za dogovor med pristojnim ministrom in njim, za kaj
               gre, pa ne vem? Po kakšni logiki on tega ne spoštuje.</p>
               <p>To so problematične zadeve in mislim, da je to preveč enostavno povedano in ste me
               skušali preenostavno odpraviti in reči, to pa to se je spremenilo. Nič se ni
               spremenilo. Način odločanja gospoda Klemenčiča je – v stari državi bi rekli
               moralno-politično ustrezno – danes pa rečemo primerno. In to je to. Klati po ta
               pravih, to je to. Hvala.</p>
            </sp>
            <sp xml:id="SDZ6-Redna-22-2014-03-05.sp125">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jožef Horvat, za njim se naj prosim pripravijo gospod Jakob
               Presečnik, mag. Jana Jenko, gospod Rihard Braniselj, gospod Jože Tanko.</p>
               <p>Izvolite, gospod Horvat.</p>
            </sp>
            <sp xml:id="SDZ6-Redna-22-2014-03-05.sp126">

               <speaker>JOŽEF HORVAT (PS NSi):</speaker>

               <p>Hvala lepa, predsedujoča. Kolegice in kolegi, spoštovana državna sekretarka!</p>
               <p>Ob razpravi ob tem predlogu Zakona o javnosti premoženja funkcionarjev nikakor ne
               morem mimo prvega poročila o boju proti korupciji, ki ga je 3. februarja predstavila
               Evropska komisija in v katerem se tudi znajde med osemindvajseterico država
               Slovenija. Kot za Slovenijo je tudi korupcija za Evropo še vedno velik izziv. Kar
               zadeva celotno Evropsko unijo korupcija vpliva na vse državljane držav članic
               Evropske unije, evropskemu gospodarstvu pa vsako leto povzroči za približno 120
               milijard evrov škode. 120 milijard evrov na letni ravni. Države članice so v zadnjih
               letih na tem področju sprejele veliko pobud, vendar so rezultati različni. Treba je
               storiti več za preprečevanje in kaznovanje korupcije. To priporoča Evropska komisija.
               In to so samo nekatere ugotovitve tega prvega in dolgo pričakovanega poročila o boju
               proti korupciji v Evropski uniji. Kaj v tem poročilu najdemo pomembnega za Slovenijo?
               Pomembno je to, da Evropska komisija v tem poročilu ugotavlja, da je v Sloveniji
               upadla politična volja za boj proti korupciji. Zato sem v stališču Poslanske skupine
               Nove Slovenije povedal, da si mi želimo, da bi zakone o preprečevanju korupcije, tudi
               o razkritju premoženja funkcionarjev sprejemali soglasno, s konsenzom. Morda podobno
               kot Zakon o poslancih. Najbrž je nam, kolegice in kolegi, v interesu, da razkrijemo
               svoje premoženje na spletu, na naslovnicah dnevnikov, mesečnikov in tako naprej. Ker
               dokler ne bomo nekako osvojili tega zavedanja, vse do takrat bo neko splošno
               prepričanje, da so vsi isti, vsi so koruptivni. Zelo hitro se znajdeš v nekem
               časopisu ali bolje rečeno polčasopisu, da si koruptiven zato, ker si postavil
               poslansko vprašanje v zvezi s pomurskim vodovodom in da se za poslansko vprašanje
               dobi od 5 do 10 tisoč evrov. Če bi to bilo res, potem je takega poslanca potrebno
               takoj zapreti. Če pa to ni res in se je časopis zlagal, potem je potrebno ta časopis
               zapreti. Ampak v Sloveniji se ne zgodi nič, prav nič, da bi kaznovali tudi laži. In
               zato komisija v omenjenem poročilu Sloveniji predlaga uvedbo odvračalnih kazni za
               izvoljene in imenovane funkcionarje, če kršijo zahteve o prijavi premoženjskega
               stanja in nasprotju interesov, ter sprejetje dodatnih ukrepov za okrepitev standardov
               odgovornosti izvoljenih funkcionarjev. Priznajmo – to predlagani zakon uvaja kazni.
               Komisija Sloveniji tudi predlaga, naj zaščiti operativno neodvisnost in vire
               protikorupcijskih organov ter posebne tožilske službe za boj proti finančnemu
               kriminalu. Naj okrepi protikorupcijske mehanizme v povezavi s podjetji v državni
               lasti ali pod državnim nadzorom ter v postopkih za oddajo javnih naročil in
               privatizacijskih postopkih ter naj stori več za učinkovit nadzor financiranja
               političnih strank. Kar zadeva financiranje političnih strank, smo naredili po našem
               prepričanju korak naprej. Ponavljam citat, ki sem ga že prej ponovil, ki sem ga že
               prej prebral v stališču Poslanske skupine Nove Slovenije. "Korupcija spodkopava
               zaupanje državljanov v demokratične institucije in pravno državo, škodi evropskemu
               gospodarstvu in državam odžira prepotrebne davčne prihodke." To je ob predstavitvi
               evropskega poročila povedala evropska komisarka za notranje zadeve, gospa Cecilija
               Malmström, in nadaljuje, da v Evropi ni kotička brez korupcije. Seveda pa ni želela
               izpostaviti posameznih in najbolj problematičnih držav članic Evropske unije, najbolj
               problematičnih glede korupcije. Hvala bogu, vemo kje bi bila Slovenija. Resnično
               moramo na tem področju nekaj narediti. Izjemno slabe volje in razočaran sem, ker kot
               član parlamentarne preiskovalne komisije, ki preiskuje barabije v bankah, v bančnem
               sistemu – zaradi teh barabij je nastala tako velika bančna luknja, ki izgleda, da še
               vedno ni pokazala svojih končnih dimenzij – enostavno ne dobimo nobenih informacij v
               imenu bančne tajnosti. Kolegice in kolegi, kaj pa če zaradi tega, zaradi te situacije
               v slovenskih bankah v državni lasti, da se razumemo, ni smela Trojka priti v
               Republiko Slovenijo. Če pogledamo rezultate javnega mnenja, ki jih je objavil
               Evrobarometer v začetku februarja, o odnosu Evropejcev do korupcije. Raziskava kaže,
               da kar tri četrtine ali bolj točno 76 % Evropejcev meni, da je korupcija splošno
               razširjena. Več kot polovica ali bolj točno 56 % pa jih je prepričanih, da se je v
               zadnjih treh letih stopnja korupcije v njihovi državi povečala. Vsak dvanajsti
               Evropejec, torej 8 %, pravi, da je v zadnjih 12 mesecih izkusil korupcijo ali pa ji
               bil priča. Torej resnično velika rakrana v Evropski uniji. Ampak posvetimo se domači
               državi, naši državi, posvetimo se Sloveniji. Kaj lahko naredimo, da iztrebimo pojav
               korupcije. Imeli smo nekaj primerov, odstopil je minister, interpelacija ministra;
               vse se je nekako pokrilo in prekrilo, vse je okej, vse je čisto, nič se ni zgodilo,
               omadeževani pa smo na nek način vsi: izvoljeni poslanci, imenovani ministri, vsi ste
               koruptivni, to je sporočilo z ulic. Treba je sprazniti to hišo in pripeljati nove,
               ker ste vsi koruptivni. To je boleče in zaradi tega bi morali, kot sem že povedal, s
               konsenzom in soglasno sprejeti ukrepe, morda dodam še radikalne ukrepe, ki bodo
               razkrili premoženja funkcionarjev. Objavimo jih na spletu, ker smo pač izvoljeni
               funkcionarji, še posebej poslanci odgovorni, smo javne osebe 24 ur na dan in 7 dni v
               tednu. Kdo se boji razkritja premoženja? Ta predlog zakona zasluži v nadaljnji
               obravnavi vso pozornost, izraze dobre volje in morda kakšno adaptacijo v drugi
               obravnavi ter potem tudi sprejem. Hvala lepa.</p>
            </sp>
            <sp xml:id="SDZ6-Redna-22-2014-03-05.sp127">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jakob Presečnik.</p>
            </sp>
            <sp xml:id="SDZ6-Redna-22-2014-03-05.sp128">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, podpredsednica. Državna sekretarka, kolegice in kolegi!</p>
               <p>Se bom malo navezal na mojega predhodnika gospoda Horvata. Ja, v Sloveniji je žal
               upadla marsikatera politična in siceršnja volja, žal tudi volja do gospodarskega
               razvoja ali po domače – volja do dela. Ostaja zagotovo največja želja vseh, predvsem
               tistih, ki že prihajajo v poznejša leta, kako čim hitreje priti v penzijo, po domače.
               Noben nima več volje ne do dela, ne do napredka, do česarkoli, kar bi vzdignilo naš
               gospodarski potencial. Ampak če grem nazaj na ta predlog. Jaz že večkrat opozarjam
               pri različnih zakonih, da se gremo enostavno na vseh področjih neko obliko
               prenormiranosti. Vse stvari želimo prenormirati, vsaka stvar je normirana na desetih
               možnih koncih in potem se išče samo luknje oziroma obhode te normiranosti. In se
               najde nek način, da se ta določila zaobidejo. Se pa sprašujem, tudi v zvezi s tem
               zakonom, kaj pa moralno-etične vrednote. Žal je teh čedalje manj. Če bi bile
               moralno-etične vrednote, potem ne bi imeli primera ministra Stepišnika, ki ni dober
               za vlado, baje pa da je dober za Državni zbor in ni problem. To pomeni, da v Državnem
               zboru lahko poslanec pokasira tak in tak denar od države, in veselo naprej. Ne bi
               bilo Luke Koper z vsemi transakcijami in bedarijami, s katerimi se je očitno nekdanje
               vodstvo ukvarjalo, ne bi bilo tolikokrat opevanih letalskih kart. Ne bi bilo takšnih
               in drugačnih mnenj protikorupcijske komisije in še bi lahko naštevali.</p>
               <p>Na drugi strani pa imamo izredno velike nesmisle. Dobesedno bom vzel primer, ki mi je
               bil pojasnjen pred tedni. Primer malega podjetnika – soboslikarja, ki v svoji mali
               občini, kjer je tudi občinski svetnik, na nekem občinskem premoženju po izlitju vode
               ni mogel opraviti storitve prepleskanja par prostorov; pač pa je bil na razpisu
               izbran nekdo iz drugega konca Slovenije, ki je najel nekoga iz tiste občine, da je
               delo za eno popoldne opravil na fuš. Ali je to pravi način. Tak način aktivnega
               vključevanja ljudi na terenu onemogočamo in karkoli bi se na takšnem področju
               dogajalo, bi bila takoj korupcija in kaj jaz vem kaj še. Večkrat je bila danes že
               omenjena objava lastništva, objava premoženja funkcionarjev, javna objava premoženja.
               Spoštovani kolegice in kolegi, jaz s tem, sem že takrat rekel, ko je ena od
               poslanskih skupin to naredila, jaz nimam nobenega problema, če KPK dejansko objavi
               relevantne podatke o tem premoženju. Morem pa reči, da je tista objava premoženja pri
               marsikaterem zbudila posmeh, ker malo pa se po terenu tudi poznamo, in so bili
               objavljeni podatki včasih za lase privlečeni. Imamo primer, ki je bil pred dnevi v
               medijih, da direktor enega od javnih podjetij z bistveno višjo plačo od vseh nas,
               vključno s predsednikom Državnega zbora, stanuje v stanovanju z neprofitno najemnino.
               A je to v redu? A na to ni treba reagirati, a na to v tej lokalni skupnosti ni treba
               nič reagirati? Ali na to komurkoli ni treba nič reagirati. Mi smo rekli prej v mnenju
               poslanske skupine, da načelno podpiramo nekatere spremembe v tem zakonu. Osebno
               stališče – prenos iz KPK na Računsko sodišče je pa vprašljiv. Saj ni pomembno, kdo
               kaj izvaja. Važno je, da izvaja korektno, da izvaja delo v skladu z zakonodajo,
               predvsem pa, da se tudi tam držijo moralno-etičnih vrednost. Hvala lepa.</p>
            </sp>
            <sp xml:id="SDZ6-Redna-22-2014-03-05.sp129">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Jana Jenko, za njo se pripravi gospod Rihard Braniselj, gospod Jože
               Tanko, gospod Roberto Battelli in gospod Franc Jurša.</p>
               <p>Izvolite, mag. Jenko.</p>
            </sp>
            <sp xml:id="SDZ6-Redna-22-2014-03-05.sp130">

               <speaker>MAG. JANA JENKO (PS DeSUS):</speaker>

               <p>Hvala lepa za besedo. Vsem skupaj prav lep pozdrav!</p>
               <p>Z zanimanjem zadnje čase opažam oziroma spremljam dogajanje opozicije, predvsem
               Slovenske demokratske stranke. Namesto da bi se v teh časih ukvarjali z aktualnimi
               zadevami, to je gospodarstvom, šolstvom, nezaposlenostjo, se zelo veliko ukvarjajo
               sami s sabo in s svojimi težavami, predvsem s preteklostjo. Če samo danes pogledam,
               kakšne točke so na sporedu. Pod prvo točko so zahtevali retroaktivnost. Druga točka,
               ki je zdaj na sporedu, poseg v Ustavo, tretja točka je pa spet ideološko razdvajanje.
               Grb in zastava in tako naprej, nekaj jim tam ni všeč, mogoče rdeča barva na tretjini
               zastave. Sama menim, da je ta predlagani zakon povsem brez potrebe predlagan, saj
               premoženje funkcionarjev ureja že več zakonov; predvsem pa se mi zdi, da je to delo
               Komisije za preprečevanje korupcije, ki svoje delo dobro opravlja. Če se nekateri ne
               udeležujejo oziroma ne znajo pojasniti izvora svojega premoženja, je to pač njegova
               težava oziroma tudi mogoče težava celotne stranke, jaz ne vem, ali pa 2 strank v
               parlamentu. Je pa res, da je to zelo všečen predlog zakona, ljudje imajo vsega vrh
               glave, vse te korupcije, ki se dogaja v Sloveniji, tako med podjetniki oziroma
               nekaterimi, klientelizem, pa tudi med najvišjimi v najvišjih vrhovih države. Se
               strinjam, da bo to treba čim bolj omejevati oziroma odpraviti in kaznovati kršitelje.
               V Sloveniji so moralne vrednote povsem na dnu, zgleda, in se dnevno ukvarjamo s
               težavami, ki ljudi samo jezijo. Vseeno pa menim, da to početje opozicije nikamor ne
               pelje. Tudi navadni ljudje imajo počasi dovolj, da vsakodnevno poslušajo te razprave,
               reši se pa nič. Imamo dober Zakon o integriteti in preprečevanju korupcije, ki se
               izvaja. Je pa tudi tukaj vloga sodišča, da naprej ustrezno odreagira in kaznuje.
               Mislim, da je tukaj napaka oziroma pomanjkljivost našega sistema, da sodišča premalo
               hitro odreagirajo na to stanje v državi na tem področju. Zato apeliram spet na
               sodišča, tako kot smo jih že večkrat spodbujali, da čim bolj in čim hitreje ukrepajo
               na teh področjih.</p>
               <p>Tega zakona pa ne bom podprla, čeprav bi bilo zelo lepo in bi stranki, mogoče tudi
               DeSUS, prinesel kakšno točko. Hvala lepa.</p>
            </sp>
            <sp xml:id="SDZ6-Redna-22-2014-03-05.sp131">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu predlagatelja, dr. Vinko Gorenak, izvolite.</p>
            </sp>
            <sp xml:id="SDZ6-Redna-22-2014-03-05.sp132">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Gospa Jenko, jaz moram ostro zavrniti to, kar vi počnete. Vi pravite, da se
               ukvarjamo sami s seboj in s preteklostjo. Zdaj vas bom pa vprašal, ali ste podprli
               amandma za gasilce? Ne, bili ste proti. Polna usta so vas bila, kako so heroji, kako
               so pomagali in tako naprej; ko je bilo pa potrebno pritisniti, ste bili pa proti.</p>
               <p>Naprej, ali ste podprli tiste zakone, ki smo jih iz področja gospodarstva
               predlagali, ki se tičejo današnjega dne, danes in tukaj, in se ne tičejo preteklosti?
               Ne, bila ste proti. Bova ven potegnila in bova javnosti pokazala. Če bo potrebno, bom
               to objavil tudi na lastni spletni strani, zato da vam povem, da se sprenevedate.
               Danes ne gre za ukvarjanje s preteklostjo; noben zakon, ki ga danes obravnavamo, ne
               govori o preteklosti. Prejšnji zakon je urejal zastaranje umora za naprej, kako pa
               drugače, verjetno ne do 15. stoletja nazaj. Torej se je ukvarjal z bodočnostjo, vi
               ste to razumela za preteklost. Preberite stvari. Sedanji zakon se ukvarja z
               bodočnostjo, ne s preteklostjo. Ukvarja se s tem, kako bi Računsko sodišče učinkovito
               nadzorovalo vas, mene in vse ostale funkcionarje. To ni preteklost, to je bodočnost,
               sedanjost in bodočnost.</p>
               <p>Ko govoriva pa o naslednjem zakonu, vas pa naj spomnim preprosto na naslednjo
               zadevo; v Sloveniji sta se zgodila dva pojava. Prvi je bil nekje na Primorskem,
               avtorja ne vem več, ki je enkrat zamašil zvonove, da niso zvonili za veliko noč.
               Enkrat je pa nekdo oblepil križ, ga polil z bencinom in je to zažgal. Veste, tisto je
               bilo domoljubno dejanje, bilo je menda umetniško dejanje, tako so poročali mediji, ki
               hvalijo tudi vas, mene in nas pa kritizirajo. Nekaj dni nazaj smo pa imeli virtualni
               zažig zastave z rdečo zvezdo. Župnik gospod Turinek je to virtualno, računalniško
               zmontiral in je izgledalo, kot da tista zastava z rdečo zvezdo gori. Vidite, to je
               bilo pa kaznivo dejanje po 297. členu, tako so poročali naši mediji.</p>
               <p>Ko pa govorimo o naslednjem zakonu, tam vam bodo še kolegi lahko več povedali, v
               vsakem primeru boste za to imeli priložnost, ni države ali redke so države, ki imajo
               na temu področju tako ureditev, kot jo imamo mi. Mi imamo Zakon o grbu in zastavi, ki
               ščiti obstoječi grb in zastavo, ki ga ne morete preurejati, ga ne morete spreminjati,
               ponarejati, kakor koli, nič pa ne reče o ostalih simbolih. Pojdite v Nemčijo, pojdite
               v Berlin, vzemite zastavo s kakšnim krajcem, pa boste videla, da bo boste prišli do
               prvega ovinka, ko vas bodo peljali v zapor. Pri nas imamo pa kaj? Maškarade s temi
               starimi simboli, kjer se zberejo vsi tisti, ki častijo stare simbole in danes vodijo
               to državo, pojejo Bandiera rossa in tako dalje v Stožicah.</p>
               <p>Da se to v bodoče ne dogaja in da gledamo v bodočnost in da ne bi gledali v
               zgodovino in preteklost, moramo gledati v bodočnost, zato je potrebno te zakone
               sprejeti. Jaz ne maram tovrstnim ideoloških razprav, kakršno ste vi imela, in jih
               zavračam in odklanjam. Mi nimamo nobenih težav s temi stvarmi, težave imate vi, ki
               očitno častite te simbole. Očitno je to za vas kot, saj je težko najti kakšno
               primerjavo. Očitno so ti simboli za vas tisti, ki jih želite še naprej imeti, ki jih
               želite še naprej gledati, ki jih še naprej častite. Za mene niso, jaz sem jih
               odkljukal v letu 1991, v vojni za Slovenijo.</p>
            </sp>
            <sp xml:id="SDZ6-Redna-22-2014-03-05.sp133">

               <speaker>PODPREDSEDNICA POLONCA KOMAR:</speaker>

               <p>Jaz se opravičujem, gospod Gorenak, ampak dajmo o funkcionarjih …</p>
            </sp>
            <sp xml:id="SDZ6-Redna-22-2014-03-05.sp134">

               <speaker>DR. VINKO GORENAK (PS SDS):</speaker>

               <p>Saj to je.</p>
            </sp>
            <sp xml:id="SDZ6-Redna-22-2014-03-05.sp135">

               <speaker>PODPREDSEDNICA POLONCA KOMAR:</speaker>

               <p>Razumem, ampak vseeno.</p>
            </sp>
            <sp xml:id="SDZ6-Redna-22-2014-03-05.sp136">

               <speaker>DR. VINKO GORENAK (PS SDS):</speaker>

               <p>Saj zato pa odgovarjam, samo odgovarjam ji, da je to to. Torej, glejmo v bodočnost,
               sprejmimo ta zakon, ki bo učinkovito nadzoroval vas, mene in vse tukaj prisotne, pa
               vse tiste, ki so funkcionarji in jih ni v tej dvorani. Glejmo v bodočnost in ne v
               preteklost. In tudi kar se tiče prejšnjega zakona, poglejmo v bodočnost, da v bodoče
               ne bo več možno, da se morilci sprehajajo med nami. To je pogled naprej in ne nazaj.
               In tudi zakon, ki sledi, je pogled naprej, ne nazaj. Hvala lepa.</p>
            </sp>
            <sp xml:id="SDZ6-Redna-22-2014-03-05.sp137">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Mag. Jana Jenko, imate repliko.</p>
            </sp>
            <sp xml:id="SDZ6-Redna-22-2014-03-05.sp138">

               <speaker>MAG. JANA JENKO (PS DeSUS):</speaker>

               <p>Hvala lepa.</p>
               <p>Ja, točno, glejmo naprej. Ampak kakorkoli poslušam tukaj te razprave, vedno se
               vračamo nekam nazaj, žal, in to meni res ni všeč. Res se malokdaj oglašam, ampak se
               zdržim nekako takrat, ko je veliko govora za nazaj. Ko je govor za naprej, sem pa
               zelo vesela, kadar je tako.</p>
               <p>Kar se tiče Zakona o funkcionarjih. Moram reči, da ste nekaj vseeno spregledali –
               spremembo Ustave. Točno v 150. členu piše, kakšne so pristojnosti Računskega sodišča,
               kaj Računsko sodišče gleda – porabo javnih sredstev. Tukaj pa gre za premoženje
               funkcionarjev. Vsak funkcionar – ob začetku mandata sem jaz morala, pa verjetno vi
               tudi in vsi, poročati o svojem premoženjskem stanju. Vsako leto dobim na novo zahtevo
               o poročanju, če so se mi podatki medtem spremenili. To je dolžnost vsakega
               funkcionarja. Kako pa s tem delajo, je pa od posameznika odvisno, ali vse navede ali
               ne. Vsi pa vemo, da so primeri, kjer vsega ne navedejo, tako na vseh strankah
               verjetno so primeri. To je odvisno od posameznika.</p>
               <p>Res je, glejmo naprej in ne nazaj. Bila bi zelo vesela, če bi recimo v vseh točkah,
               ki bodo še naprej, na vseh sejah gledali naprej, ne nazaj, kaj se je takrat dogajalo.
               To je zgodovina, ki se je pač zgodila, in moramo s tem živeti naprej. Žal je tukaj
               precej takih, ki gledajo res nazaj. Hvala lepa.</p>
            </sp>
            <sp xml:id="SDZ6-Redna-22-2014-03-05.sp139">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, dr. Gorenak.</p>
            </sp>
            <sp xml:id="SDZ6-Redna-22-2014-03-05.sp140">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Še enkrat ponavljam. Od kdaj ste ustavna sodnica, da trdite, da je treba zakon
               spremeniti. Jaz ne vem, ali ste pravnica, ali ste ustavna sodnica, ali kaj ste.
               Kandidirajte, pa boste potem lažje o tem govorili.</p>
               <p>Če leta 2007 to ni bilo problematično, ko je urejal dr. Virant, potem tudi danes ni
               problematično. Prenos pristojnosti ne glede na to določilo, da se kontrolirajo javna
               sredstva, za moje pojme ni problematičen. Če pa bi bil problematičen, bo pa to tako
               ugotovilo Ustavno sodišče. Zakaj ste pa potem podprli Zakon o nepremičninskem davku.
               Ste ga tudi podprli. Ustavno sodišče, vsaj kolikor jaz vem z javne obravnave,
               praktično ni sodnika, ki bi rekel, da je ta zakon ustaven. To bodo še odločili. Naj
               oni odločajo, ne vi in jaz. Hvala lepa.</p>
            </sp>
            <sp xml:id="SDZ6-Redna-22-2014-03-05.sp141">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Besedo ima gospa Jenko, replika.</p>
            </sp>
            <sp xml:id="SDZ6-Redna-22-2014-03-05.sp142">

               <speaker>MAG. JANA JENKO (PS DeSUS):</speaker>

               <p>Hvala lepa.</p>
               <p>Vam je že moja soposlanka, gospa Marjana Kotnik Poropat, prebrala 150. člen Ustave.
               Računsko sodišče je najvišji organ kontrole državnih računov, državnega proračuna in
               celotne javne porabe, ne pa premoženja funkcionarjev. Hvala.</p>
            </sp>
            <sp xml:id="SDZ6-Redna-22-2014-03-05.sp143">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednji bo imel besedo gospod Jože Tanko, za njim gospod Roberto Battelli in potem
               Franc Jurša.</p>
               <p>Izvolite, gospod Jože Tanko.</p>
            </sp>
            <sp xml:id="SDZ6-Redna-22-2014-03-05.sp144">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Ne vem, zakaj se kar naprej ponavljajo te koalicijske mantre o tem, o čem bi radi
               govorili v Državnem zboru. Niti en predlog, ki ga vloži v zakonodajni postopek
               Slovenska demokratska stranka, ni po okusu koalicijskih poslancev, niti po okusu
               vlade. Niti en predlog. V letu dni, odkar imate vlado, koalicijski poslanci,
               poglejte, kaj ste govorili o vseh predlogih, ki smo jih vložili v zakonodajni
               postopek. Vi bi radi počeli nekaj drugega.</p>
               <p>Zdaj vas vprašam, ali je vlada vložila in predlagala tisto, o čemer bi vi radi
               govorili. Imamo danes kakšno stvar na mizi o tem, kar bi vi radi govorili? Je ni. Še
               druga stvar. Ko je eden izmed poslancev spraševal predsednico Vlade v ponedeljek pri
               poslanskih vprašanjih, če zna našteti kakršen koli ukrep, ki je prispeval k
               gospodarski rasti, ga predsednica Vlade ni znala našteti, pa je imela tri dni za
               pripravo odgovora na poslansko vprašanje. Ni znala našteti enega ukrepa, ki bi
               prispeval k gospodarski rasti. In zdaj vi, kolegi v Državnem zboru obtožujete
               koalicijske poslance, da predlagamo nekaj, kar ni povezano z aktualnimi dogodki. S
               kakšno pravico? Če predsednica Vlade ne zna povedati niti enega ukrepa, s katerim se
               je zgodila gospodarska rast v zadnjem četrtletju. Ga niste predlagali, zato ga ni
               mogla našteti.</p>
               <p>Vaša druga mantra, ki jo poslušamo danes cel dan in tudi druge dni na drugih sejah,
               je pa to, da se kar naprej vračamo v preteklost. Spoštovani kolegi, če želimo gledati
               samo v prihodnost, potem moramo ukiniti tožilstvo, sodstvo, Nacionalni preiskovalni
               urad, Durs, Curs in tako naprej. Vse inštitucije, ki se ukvarjajo s tistim, kar se je
               zgodilo včeraj. Čisto vse inštitucije, brez izjeme. Sicer obstoja teh institucij ne
               moremo podkrepiti z nobeno zadevo; s tem, kar vi razpravljate danes tukaj ali kar
               govori vlada. Pomembni so tudi dogodki, ki so se zgodili, ker pomembno vplivajo na
               tisto, kar je danes, in tisto, kar bo jutri. In zato imamo državno tožilstvo, zato
               imamo Davčno upravo, Carinsko upravo smo imeli nedavno, zato imamo sodstvo. Vsi ti
               sodijo za dogodke za nazaj, tudi KPK ocenjuje zadeve za nazaj. In če želite vi s
               takimi izjavami, ki jih tukaj poslušamo, amputirati državo – in verbalno jo tudi
               amputirate –, potem naredite to še dejansko. Ukinite te inštitucije. Drugega vam ne
               preostane, glede na to, o čem govorite.</p>
               <p>Mnogi ste govorili, da imamo izredno kvaliteten Zakon o integriteti in preprečevanju
               korupcije. Poslanci, ki so ta zakon sprejemali v času Pahorjeve vlade, imajo velike
               težave pri izvedbi tega zakona. Ko želimo preveriti premoženjsko stanje treh
               funkcionarjev senata KPK, ni in ne znajo te zadeve izpeljati in zaključiti v več kot
               letu in še nekaj. Januarja lani smo vložili zahtevo za nadzor nad premoženjskim
               stanjem enega izmed članov senata KPK, nad predsednikom – postopek do danes še ni
               zaključen. Leto in tri mesece. Kakšen je ta zakon in kako ga izvaja Državni zbor na
               tem področju, če ne moremo priti do nadzora nad premoženjskim stanjem senata Komisije
               za preprečevanje korupcije. Ostalih dveh članov se niti še začelo ni preiskovati.
               Področje nadzora nad KPK, to je edini del, ki ga izvaja nad njimi Državni zbor; vse
               ostalo, ves nadzor nad ostalimi funkcionarji izvaja KPK, se ne izvaja. Oseba v
               Državnem zboru, ki vodi postopek, to je predsednica Mandatno-volilne komisije, je
               sedaj imenovana oz. ste jo imenovali v komisijo za izbor novega senata Komisije za
               preprečevanje korupcije. Kakšen signal je to? Postopka ne zaključi, postopka ne
               nadaljuje, zadeve se preprečujejo, se ne sklicujejo seje, istočasno pa je predsednica
               Mandatno-volilne komisije imenovana v komisijo za izbor novega senata. Mimogrede,
               tisti kandidati, ki so bili prijavljeni na Uradu predsednika Republike, mislim, da še
               danes ni objavljeno, kdo je bil vse prijavljen, kdo je izpolnjeval pogoje; tudi ni
               nikjer napisano, zakaj Komisija ni nobenega predlagala predsedniku Republike za
               predsednika senata KPK – kljub izpolnjevanju pogojev.</p>
               <p>Politika usmerjanja nadzora nad delovanjem funkcionarjev gre v točno določeno
               politično smer. Če ni primernega kandidata po okusu politike, potem ni šanse, da se
               kdorkoli imenuje za člana senata Komisije za preprečevanje korupcije. Politična
               imenovanja – mimogrede senate komisije sestavlja pet oseb, od tega tri imenuje
               vladajoča koalicija, enega vlada, enega koalicija v Državnem zboru in enega Uradniški
               svet, ki ga imenuje Vlada. Zelo neodvisna sestava je to po zakonu, ki ga je sprejela
               koalicija Boruta Pahorja. In zdaj mi povejte, kako bo prišlo tukaj do neodvisnega
               senata za preprečevanje korupcije, ki bo obravnavala enakovredno, po enakih
               kriterijih vse, ki bodo prišli v ciklus revizije na tej Komisiji. Kako? Tako kot se
               je to zgodilo pri preverbi premoženjskega stanja predsednikov parlamentarnih strank,
               ko so nekatere olupili, nekaterih se niso niti dotaknili. In naredili poročilo o
               forenzični preiskavi premoženjskega stanja predsednikov parlamentarnih strank. To
               imamo priložnost videti, je objavilo Delo na spletni strani. Kar zadeva kvaliteto
               Zakona o integriteti – ta zakon je v presoji na Ustavnem sodišču. V mnogih določbah
               je po mnenju podpisnikov zahteve za ustavno presojo neskladen z ustavno ureditvijo,
               neskladen. Ustavno sodišče sicer ni odločalo, je zakon še v postopku, ampak mislim,
               da se bo na tem področju nekaj zgodilo. Nekaj, kar bo pomembne določbe tega zakona
               suspendiralo ali pa odpravilo. In s tem bo legitimiteta dela, kar zadeva Komisijo za
               preprečevanje korupcije v pomembnem delu, po moji presoji padla. Kaj se bo dejansko
               zgodilo, je drugo vprašanje. Ampak glede na to, da so kršene pomembne določbe Ustave,
               predvsem tiste, ki omogočajo stranki v postopku pritožbo na odločitev, se bo tudi v
               tem primeru najbrž nekaj dogodilo, se bo.</p>
               <p>Kakšna je bila uporaba Zakona o integriteti v primeru nadzora predsednikov
               parlamentarnih strank, si lahko preberete tudi iz poročila Draga Kosa – prejšnjega
               predsednika te Komisije, ki je analiziral v skladu z zakonskimi določbami Zakon o
               integriteti, postopek nadzora nad predsedniki parlamentarnih strank. Lahko si
               preberete ugotovitve, ker so javne. Vsi tisti, ki govorite o tem, kako dober Zakon o
               integriteti imamo, pač očitno govorite na pamet in teh zadev niste pogledali. Tudi
               pomembni ustavni pravniki ali člani Ustavnega sodišča prejšnjih sklicev so se
               opredelili in so povedali pomanjkljivosti tega zakona. Njihovo mnenje zagotovo
               rešpektiram, ampak počakajmo. Mislim, da se bo na tem področju tudi nekaj dogodilo.
               Rad bi se dotaknil še načela transparentnosti. Ko razpravljamo o posameznih določbah
               zakonov, recimo ko smo razpravljali o Zakonu o bančništvu, o Zakonu o Slovenskem
               državnem holdingu in tako naprej, tu vedno slišimo ta princip, da je treba biti pri
               poslu transparenten. Nekaj podobnega se sedaj dogaja tudi z določbami Zakona o
               dostopu do informacij javnega značaja. Polna usta besed o transparentnosti, po domače
               preglednosti ali sledljivosti, vidnosti ali kakorkoli že to prevajate in razlagate.
               Ali so rešitve, ki jih predlagate, potem v zakonih res take? Mi smo kar zadeva recimo
               ureditev področja bančništva – tam gre tudi za funkcionarja, da se razumemo –
               predlagali, da se vse sporne mape, ki se prenašajo, ki so povzročile bančno luknjo,
               odprejo, da pridemo do politične odgovornosti, do funkcionarske odgovornosti, da
               pridemo do tistih oseb, ki so iz funkcije politične moči vplivale na dodelitve
               posameznih kreditov. Ste podprli rešitev o tem? Mi smo predlagali dvakrat novelo
               Zakona o bančništvu, od septembra pa do decembra smo imeli petkrat na dnevnem redu
               Državnega zbora to področje, bodisi skozi izredno sejo Državnega zbora, bodisi pri
               obravnavi zakona. Spoštovani poslanci koalicije, naj dvigne roko tisti, ki je podprli
               transparentnost v temu primeru – nihče. Je podprla vlada to rešitev za šest milijard
               ali tri milijarde prenesenih pa še šest milijard neprenesenih dosjejev, ki
               sestavljajo to bančno luknjo, je podprla vlada to rešitev? Ste podprli tisti poslanci
               v tej koaliciji, ki bi se prelomili, če bi kdo karkoli storil proti transparentnosti?
               Niste. Cela koalicija, od A do Ž, ni podprla niti enkrat rešitve, ki smo jo
               predlagali, da bi prišli do akterjev bančne luknje.</p>
               <p>KPK – Komisija za preprečevanje korupcije v dosedanji sestavi je po lastnih
               raziskavah naredila forenzično preiskavo bančnega sistema. Pripravila je neko
               poročilo, za katerega ne vem, če je dostopno javnosti, najbrž ne. Ampak ta komisija
               ni sposobna celo preiskovalni komisiji Državnega zbora, ki ugotavlja politično
               odgovornost za bančno luknjo, omeniti enega samega imena. Komisija, ki ugotavlja
               korupcijo vsepovsod, pri vsakem funkcionarju opozicijske stranke, ni sposobna, ko gre
               za bančno luknjo, ki je največji problem te države, omeniti enega samega samcatega
               imena. Pa je naredila forenzično preiskavo. Velika tiskovna konferenca, polno lepih
               besed in ne izda imena. Je to transparentno? Vsi dosjeji na bankah so podpisani na
               levi in na desni strani pri tistemu, ki je kredit dodelil, in pri tistemu, ki je
               kredit prejel, ki je sestavni del tega posla. Za vsak posel se lahko predvidi, kakšni
               so bili politični pritiski na dodelitev posameznih zadev, to se pravi kateri
               funkcionarji so vplivali na funkcionarje v bančnem sistemu, da se je to zgodilo. Kdo
               je oblikoval recimo konzorcij za Stožice? Tam je vse napisano, vse predvideno, vse
               jasno. Sem in tja se je kakšen izmed tistih nekdanjih članov vlade pohvalil celo v
               Državnem zboru, da je pomagal pri oblikovanju teh rešitev; ali pa kakšen župan. Pa ni
               enega imena sporočila komisija. Celo to, predsednik komisije ni vedel, na kateri člen
               bi se skliceval, da tega ne bi povedal, ko je bil na preiskovalni komisiji. Niti
               člena ni znal citirati, ko je rekel, da ne more poročati, da mu to zakon preprečuje.
               Kaj se je dogodilo na tej transparentnosti? Kakšen je ta Zakon o integriteti, ki
               predsedniku Komisije za preprečevanje korupcije preprečuje transparentnost, da bi
               naštel člane ali tiste, ki jih je ugotovil v postopkih nadzora ali pregleda pri
               bančni luknji, da s tem ne bi seznanil javnosti. Kdo so te osebe, ki si zaslužijo
               takšno milost? Kdo so? Kdo so osebe, ki so sodelovale pri desetih milijardah
               izginulega denarja in se ji ne sme obelodaniti? To je zapiranje bančnih arhivov, to
               je zaprtje bančnih arhivov, to je pokrivanje korupcije iz funkcije avtoritete
               Komisije za preprečevanje korupcije. Tista komisija, ki bi morala to raziskati, ki bi
               morala ugotoviti, ki bi morala pokazati s prstom na tiste funkcionarje, ki so to
               naredili, se zaščiti; pravi, da ji to zakon preprečuje. Imamo pa specialni Zakon o
               integriteti in preprečevanju korupcije, na osnovi katerega je ustanovljena ta
               Komisija. Nihče od koalicijskih poslancev ne zahteva nič od KPK na temu področju.
               Nihče od vlade ne zahteva nič. Samo, ko se pride z zahtevo za pokritje bančne luknje
               in obremenitvijo državljanov, takrat pa polno velikih besed. 235. ali 238. člen
               Zakona o bančništvu pa preprečuje razkritje. Kateri funkcionarji so tisti, ki so
               sodelovali pri izčrpavanju Probanke in Factor banke? Kateri so? Kdo je tisti, ki je
               odločil, da se bo dva meseca pred stečajem Factor banke naložilo na žiro račun te
               banke državni depozit? Po nalogu katerega funkcionarja se je to zgodilo? Vas to ne
               zanima. Ne zanima vlade, najbrž je to vlada naložila, ker razpolaga s proračunom in
               depoziti. Ne zanima nobenega od koalicijskih poslancev. Zanimivo. Gospoda Viranta ne
               zanima. Tam preganja neke drobižke, govori o tem, da si poslanec, ki je naredil neko
               napako nedavno v preteklosti, ne zasluži mandata. V teh primerih, ko gre za odločitev
               njegove vlade, da se bo naložilo 100 ali 200 milijonov na žiro račune teh 2 bank, iz
               katerih so se potem poplačali nadzorniki, izplačale nagrade, najbrž tudi dividende v
               precejšnjem delu, pa vsi modro tiho in se umikajo in ne vedo nič. To je problem. In
               podobna zgodba je tudi pri tem funkcionarskem zakonu, podobna zgodba. Vsi polno
               besed, tudi vlada, če boste prebrali mnenje, na drugi strani v tretjem odstavku lepo
               piše, "načeloma podpiramo preglednost premoženja funkcionarjev". Podpirajo. Ko je
               čas, da bi rekli na koncu, v sklepnem delu, da podpirajo tudi nadaljevanje postopka,
               kar zadeva ta zakon, pravijo pa ne. Vejica ni prav postavljena. Ali pa rešitev, ki je
               za decimalno vejico, ni pravilna. Na tak način, spoštovani kolegi, ne moremo urediti
               in ne moremo reševati popolnoma nobenih stvari. Jaz in tudi moji kolegi poslanci, ko
               smo vlagali kakšno stvar, tudi kot poslanska skupina, vložil nekaj zahtev na Komisijo
               za preprečevanje korupcije, pri kateri bi razkrili tudi člane Komisije za
               preprečevanje korupcije – poslovanje njihovih družinskih članov z javnim sektorjem.
               Se pravi transparentnost, po domače povedano pri poslovanju njihovih s. p. ali d. o.
               o. ali karkoli že imajo z javnim sektorjem. Korespondenca je javno objavljena. A
               mislite, da je Komisija za preprečevanje korupcije hotela odgovoriti na to vprašanje.
               Komisija za preprečevanje korupcije v svojih letnih poročilih govori o sistemski
               korupciji, o korupciji najvišjega ranga in ni sposobna odgovoriti na vprašanje, ali
               njihovi družinski člani preko podjetij, ki jih imajo ustanovljene, poslujejo z
               državnimi podjetji ali javnimi institucijami. Ni odgovorila. Istočasno pa je ta
               Komisija sposobna oglobiti družinskega člana občinskega svetnika, ker je pač direktor
               neke firme in je pogledal neko javno cesto in je občina to plačala. Imamo te primere,
               so dostopni. Kako oceniti kvaliteto dela Komisije za preprečevanje korupcije, kot to,
               da je nedosledna. Pravi to bivši predsednik za preprečevanje korupcije, ki ga tudi mi
               nismo podpirali, niti nismo naročili njegove analize. Imamo mnenja nekdanjih ustavnih
               sodnikov, tudi mnenja številnih pravnikov. Imamo primere, ki se dokazano obravnavajo
               zelo različno. Imam primer recimo enega izmed predsednikov parlamentarnih strank,
               gospoda Viranta, ki je koristil veliko število letalskih prevozov. In to s strahotnim
               diskontom, velikim diskontom. Poceni. Pa tega v reviziji, ko je Komisija za
               preprečevanje korupcije revidirala poslovanje predsednikov parlamentarnih strank, ni
               niti zaznala. Od Janše je zahtevala vozovnice, jih je tudi sama iskala, letalske
               vozovnice od Viranta ni iskala. Ko damo na mizo pristop do istega problema, vidimo,
               da tudi to poročilo, ki ga je izdala Komisija za preprečevanje korupcije, ni narejeno
               na istem levelu, na isti ravni, na isti način. Niso vsi bili v istem postopku
               pregleda obravnavani na enak način, z enako intenziteto, z enako širino in z enako
               globino. Lahko še vedno govorimo o tem, da je to neodvisna institucija, če je že iz
               magnetogramov, ki so po neki odločitvi informacijske pooblaščenke javno dostopni, to
               razvidno. Je to možno, da še vedno lahko govorimo o neodvisni instituciji, če je
               prihajalo v postopku, ki je potekal istočasno proti osebam istega ranga, do tako
               različnega pristopa. Pri enih jih je zanimalo vse in še več in še to za nazaj, pri
               nekaterih popolnoma nič. Kako se opredeliti do nadzora premoženjskega stanja v
               primeru KPK, ko eno leto približno še ni odločitve KPK o tem, ali je šlo za morda sum
               korupcije pri teh avionskih kartah. Leto dni. Marginalen primer, leto dni. Nadzor nad
               tem ali pa ugotavljanje oz. sporočanje ugotovitve glede tega traja več kot pri bančni
               luknji. To se pravi, da je tistih 25 ali koliko anionskih kart zahtevnejši problem
               kot ugotavljanje oz. priprava poročila glede bančne luknje. V kakšni povezavi je to z
               obstoječo koalicijo, da se ta ugotovitev ne razkrije. Kakšen pomen ima to za
               koalicijo in za KPK? Mislim, da gre v teh stvareh za zelo veliko dvolično ravnanje.
               Kar zadeva ravnanje koalicije pri interpelacijah, mi smo nedavno imeli nekaj
               interpelacij, ena se je nanašala na ravnanje ministra Čuferja, ko je pokril bančno
               luknjo Factor banke in Probanke, in se je potem sprožil proces izčrpavanja bogatih
               nagrad in programirane likvidacije, se pravi nadzorovane likvidacije. In se ni
               zgodilo nič. Šlo je za 100, 200 milijonov evrov, ki so bili na tak način izgubljeni
               od meseca maja do uvedbe likvidacije v septembru. In koalicijski poslanci ste mrtvo
               hladno zavrnili to zahtevo za interpelacijo. Imeli smo primer ministra Omerzela, kjer
               se je ugotovilo enako na osnovi listinskih dokazov, celo sedanji senat Komisije za
               preprečevanje korupcije je protestiral proti izjavi ministra, da trditev ni točna,
               ker komisija je prepovedala poslovanje, ne dovolila. Ampak se je sam odločil tako.
               Izglasovali ste, da je gospod Omerzel lahko minister še naprej. Ni zaupanja,
               spoštovani, v vaša ravnanja, ker govorite eno, to se pravi, ko govorite o
               transparentnosti, se napihujete; ko odločamo o transparentnosti, pa glasujete
               popolnoma drugače. Povsem drugače. Če se ne strinjate s tem, bomo zagotovili tudi
               izpiske glasovanj pri zakonih, ki kažejo na to, da ravnate drugače. Kako bo šele pri
               TEŠ 6, ko bo prišel enkrat na mizo in ko bo treba odločiti. Tam bo šlo najbrž tudi za
               določene politične vplive na odločitve izvajalcev oziroma tistih, ki vodijo to
               investicijo. Tisti so imeli najbrž tudi dobro pokritje, da so lahko skočili iz 600
               milijonov na milijardo 400. Brez botrov, brez mrež tega ni možno narediti. Ni možno
               narediti. Ni osebe v tej državi, ki bi lahko storila to, da nima zadaj nekoga, ki je
               dal neko soglasje in podporo, ga ni. Pa tudi če je to bivši velenjski župan. No,
               nekdo je bil, pa ni dovolj, da je bil samo morda bivši velenjski župan, še kdo je
               moral biti. Moram reči, da se strinjam s tem, da se stvari prenesejo na neko
               institucijo, kar zadeva nadzor nad premoženjskim stanjem, ki vliva bistveno večje
               zaupanje kot Komisija za preprečevanje korupcije v sestavi, kot je bila.</p>
               <p>Pa še eno vprašanje se mi zdi zelo diskutabilno oziroma zelo pomembno. Sprašujem
               kolege poslance, od kdaj ima mnenje KPK, Komisije za preprečevanje korupcije, ki je
               neobvezna, večjo težo kot prvostopenjska sodna odločba? Mi lahko kdo razloži? Tu vas
               je nekaj pravnikov, govorili ste vse mogoče o tem mnenju KPK, ki je neobvezen
               dokument, tako kot vsa druga mnenja, in ima za vas nekajkrat višjo težo kot sodna
               odločba na prvi stopnji, ki sicer ni pravnomočna. Z vidika procesa ima pa zagotovo
               večjo težo kot mnenje Komisije za preprečevanje korupcije. / oglašanje iz dvorane/
               Glede na splošno, gospod Meh. Tudi glede TEŠ. Zdi se mi, da je pri teh vprašanjih kar
               veliko težav. Marsikaj bi lahko še ob tem opozoril na probleme, ki so povezani s temi
               stvarmi. Če omenimo samo izjave gospoda Popoviča v povezavi z eno firmo, povezano s
               članom KPK, z družinskim članom KPK, potem marsikaj v tej državi postane jasno. Ne
               vem, kakšno osnovo ima tista izjava, ali drži ali ne drži, bila je objavljena. Ne
               vem, ali teče tam kakšen postopek oz. kaj se bo na koncu zgodilo.</p>
               <p>Zdi se mi, da je ta predlog, ki smo ga dali, racionalen. Jaz mislim, da je lahko
               država učinkovita le v primeru, če je učinkovito in racionalno organizirana. Množica
               nekih tako imenovanih neodvisnih institucij, ki so politično imenovane, tudi
               politično odločajo in tudi diskrecijsko odločajo o tem, katerega od politikov bodo
               namočili in katerega ne, takih institucij v tej državi ne potrebujemo. To so pač
               relikti neke zgodovine in najbrž tako tudi delujejo. Še posebej, če vemo, da je kot
               odziv na afero s prodajo Sistemske tehnike in tiste zgodbe s poslom z gospodom
               Pavčkom o izdelavi osemkolesnikov in pismo o nameri samo zato, da se potlači ta javni
               gnev, Ropova vlada ustanovila komisijo oziroma sprejela Zakon o preprečevanju
               korupcije, to je stari zakon, in ustanovila to komisijo.</p>
               <p>Nadgradnja tega je bila v mandatu Pahorjeve vlade. Tu je mnogo poslancev sodelovalo
               pri sprejemu tega zakona, ki danes ne vedo, kako funkcionira in zakaj tako slabo
               funkcionira in zakaj se take anomalije dopuščajo. In so take anomalije tudi mogoče,
               je pa pač to, kar je. In ta komisija ni ugotovila nič, ne glede dokapitalizacije Nove
               kreditne banke Maribor, da je šlo za kakšne vplive, niti za kakšne druge primere. Če
               želimo, da bomo na tem področju imeli karkoli resnega, potem je treba tudi del
               pristojnosti te komisije prenesti nekam drugam.</p>
               <p>Kar pa zadeva manipulacije s premoženjem funkcionarjev, to jih je tam ca 3 tisoč, pa
               menim, da je najbolje, da tisti, ki želijo biti funkcionarji ali ki so funkcionarji,
               da svoje premoženje objavijo v celoti, da se vidi, kako na premoženjski lestvici
               napredujejo s funkcionarskimi plačami. Mnogi med njimi napredujejo po tej lestvici
               mnogo hitreje, kot so njihovi prirastki, kar zadeva Državni zbor, z nekaj velikimi
               funkcionarskimi plačami. To bi morali narediti in omogočiti, da se to zgodi. In v
               primeru, da bo ta zakon zavrnjen, potem vemo, kje smo – vračamo se v obdobje
               manipulacij, političnih arbitrarnih odločanj, medijskih manipulacij. In očitno ta
               koalicija nima druge ambicije, nima druge želje, kot da področje premoženja
               funkcionarjev pušča medijskim, v velikih primerih celo naročenim medijskim
               obravnavam, pristopom in tudi torturam posameznih funkcionarjev, ki prihajajo iz
               političnih sredin, ki tej koaliciji niso povsem pri srcu.</p>
               <p>Jaz sem za to, da se premoženje obelodani, sem za to, da ljudje vidijo, kaj imamo, s
               čim smo začeli, kaj imamo. Nimam nobene težave s tem in najbrž tudi drugi poslanci
               teh težav ne bi smeli imeti. Če so za to, da je zadeva transparentna, da je zadeva
               pregledna in da imamo tisto, kar zmoremo povedati verbalno, to se pravi kar povemo,
               da smo sposobni tudi dejansko udejanjiti. Hvala lepa.</p>
            </sp>
            <sp xml:id="SDZ6-Redna-22-2014-03-05.sp145">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Zdaj imam k besedi prijavljenega gospoda Battellija. <stage>(Ga ni.)</stage></p>
               <p>Kot naslednja je kot razpravljavka prijavljena gospa Sonja Ramšak.</p>
               <p>Izvolite.</p>
            </sp>
            <sp xml:id="SDZ6-Redna-22-2014-03-05.sp146">

               <speaker>SONJA RAMŠAK (PS SDS):</speaker>

               <p>Hvala lepa, spoštovana podpredsednica, spoštovani kolegice in kolegi, tisti, ki smo
               še ostali v tej dvorani!</p>
               <p>Danes razpravljamo o zakonu, o razkrivanju oziroma o javni objavi premoženja
               funkcionarjev in o prenosu nadzora nad premoženjskim stanjem na Računsko sodišče.
               Zakaj v Slovenski demokratski stranki podpiramo ta zakon, je bilo pojasnjeno že v
               stališču, ki sem ga imela v uvodu te seje. Zakaj govorite danes v tej dvorani, da
               Slovenska demokratska stranka predlaga takšno rešitev, ker se želi maščevati Komisiji
               za preprečevanje korupcije. Jaz ne vem, jaz nimam nobenega razloga, da se Komisiji
               maščujem ali da bi na kakršni koli način želela diskreditirati člane senata. Vendar
               se moramo poslanke in poslanci zavedati, da smo v skladu z Zakonom o integriteti in
               preprečevanju korupcije mi tisti, ki nadziramo delo tega neodvisnega organa. Organ je
               pri svojem delu neodvisen, tako kot marsikateri drug, vendar ima tako kot marsikateri
               drugi neodvisen organ v tej državi tudi svojega nadzornika – in to, spoštovani
               poslanke in poslanci, smo mi, Državni zbor, konkretneje z odlokom Državnega zbora;
               Mandatno-volilna komisija.</p>
               <p>Ko govorite o tem, da Slovenska demokratska stranka ruši integriteto članom senata
               Komisije za preprečevanje korupcije, bi želela izpostaviti, da to ne drži in se s tem
               ne morem strinjati. Zakaj? Ker Komisija za preprečevanje korupcije oziroma njen senat
               si dejansko ruši svojo integriteto sam. S čim? S tem, ker ne spoštuje svojega
               sistemskega zakona – to je Zakon o integriteti in preprečevanju korupcije.</p>
               <p>Kaj je integriteta? Integriteta je kompleksen pojem, ki ga največkrat povezujemo s
               področjem etike in morale, tako da lahko govorimo o integriteti posameznika, družbe
               ali organizacije. In ko govorimo o integriteti, pomeni ta izraz tudi moralni značaj,
               značaj neokrnjenih vrlin, zlasti v odnosu do resnice in poštenja, pokončnost,
               poštenost in iskrenost. Integriteta se povezuje tudi z brezkompromisno privrženostjo,
               kodeksom morale ali drugimi vrednotami, z izjemno iskrenostjo, poštenostjo in
               neomadeževanostjo; z izogibanjem prevarantstvu, priložništvu, izumetničenosti ali
               vsem vrstam plehkosti oziroma površinskosti. Zakaj to govorim? V katerem delu
               Komisija za preprečevanje korupcije ne deluje v skladu s temi načeli? Prvič, že s
               tem, ko ne opravlja svoje funkcije, ki je naložena v skladu s prej navedenim zakonom
               oziroma z njenim sistemskim zakonom, ki je osnova njihovega delovanja. Govorimo o
               tem, da je nadzornik Državni zbor in da je Komisija za preprečevanje korupcije dolžna
               poročati Državnemu zboru o svojem delu za preteklo leto in da mora to poročilo
               posredovati Državnemu zboru najkasneje do 31. maja tekočega leta za preteklo leto.
               Ali Komisija za preprečevanje korupcije to počne? Ne, spoštovani kolegice in kolegi.
               Iz leta v leto smo se srečevali z zamujanjem posredovanja komisije o svojem delu
               svojemu nadzorniku Državnemu zboru. Tudi na večkratna opozorila se Komisija za
               preprečevanje korupcije ni odzivala. Komisija za preprečevanje korupcije je v skladu
               z Zakonom o integriteti in preprečevanju korupcije dolžna na vsaka tri leta opraviti
               tudi notranjo revizijo poslovanja na področju porabe materialno-finančnih sredstev in
               kadrovskih zadev s strani zunanjega revizijskega organa. In to revizijsko poročilo
               mora KPK poslati predsedniku republike in Državnemu zboru. Ali je to komisija
               naredila? Ni, spoštovani kolegice in kolegi. Moram reči, da nimam čisto nobene
               zavore, da se nadzor nad premoženjem funkcionarjev prenese na Računsko sodišče, za
               katerega mislim, da bo svoje delo opravljal strokovno in ne pa politično, kot je v
               veliki primerih to počela Komisija za preprečevanje korupcije. In vsi tisti, ki smo
               opozarjali na to, da Komisija sama ne spoštuje svojega sistemskega zakona, smo
               predmet kazenskih ovadb s strani predsednika oziroma senata Komisije. Spoštovani
               kolegice in kolegi, ko govorimo o enakih merilih, za vse bi to moralo veljati, tudi
               za člane senata, predsednika in obeh podpredsednikov oziroma namestnikov predsednika.
               Sedaj mi dovolite, da na kratko opozorim še na druge kršitve, ki mečejo slabo luč na
               senat. In ne to, da je senat odstopil iz nekega protesta. Jaz mislim, da bi
               predsednik države moral že zdavnaj pozvati senat, da bi odstopil zato, ker ni
               spoštoval svojega Zakona o integriteti in preprečevanju korupcije. Kaj je še počela
               Komisija v svojem mandatu? Spet se bomo spomnili primera, ki sta ga kolegici in
               kolegi v tej dvorani že večkrat omenili. Gre za nadzor predsednikov parlamentarnih
               strank, ki ga je izvedla KPK. Pa se spomnimo: KPK je tako – kot predsedniku Pozitivne
               Slovenije Zoranu Jankoviću oziroma Pozitivni Sloveniji ni uspelo sestaviti vlade 18.
               januarja 2012 – sprejela sklep o izvedbi nazora nad premoženjskim stanjem
               predsednikov parlamentarnih komisij, seveda z težnjo, da je poudarek na določenih
               predsednikih. Tudi na predsedniku Slovenske demokratske stranke, gospodu Janezu
               Janši. V sklepu o izvedbi nadzora pa je zapisano, da se nadzor – zdaj pa pozor – da
               se nadzor izvaja največ do 30. aprila 2012, ko mora senat KPK tudi obravnavati
               zaključno poročilo. KPK je že v osnovi kršila svoj lastni sklep. Zaključno poročilo
               pa so izdali šele januarja 2013, to je 8–9 mesecev po zastavljenem roku. Učinek
               poročila – pa vsi zelo dobro vemo, kaj je pomenil – je pomenil, da je morala
               odstopiti vlada Janeza Janše oziroma ste izglasovali nezaupnico in postavili svojo
               sedanjo vlado in vlado predsednice Alenke Bratušek. In kaj to pomeni, da je kršila
               zakon s tem, ko je kršila svoj lasten sklep. Opravila je nadzor nad predsedniki,
               predvsem pa nad predsednikom Janezom Janšo po tistem, ko ni imela več pokritosti v
               sklepu. Kaj je še počela Komisija oziroma njen predsednik in oba člana senata. KPK je
               na vso moč Janši onemogoča dostop do dokumentacije. Ko je predsednik Janša zahteval
               dostop do dokumentacije, ki je bila osnova za izdelavo poročila te Komisije, so na
               KPK to vztrajno zavračali. In kaj so s tem povzročali? Da ni imel možnosti do
               uveljavljanja sodnega varstva. Uspel je šele po odločbi Vrhovnega sodišča Republike
               Slovenije z decembra 2013. Po tej odločbi je bila KPK primorana Janši pokazati
               dokumentacijo. In kaj se ugotavlja v tem spisu? Da vsebuje neverjetnih 364 aktov
               oziroma listin. Mislim, da desetkrat več kot o tistem dosjeju, ko je KPK raziskovala
               bančno luknjo in korupcijo v bančnem sistemu. Iz posredovane dokumentacije so
               razvidne številne nepravilnosti, nezakonitosti in to si lahko danes v medijih vsi
               pogledate, če se boste želeli seznaniti tudi z objektivno sliko te zadeve. Iz
               pregleda je lažje razumljivo, zakaj je KPK Janši vse do decembra 2013 nezakonito
               preprečevala dostop do spisa in tako kršila temeljno ustavno pravico do obrambe –
               temeljno ustavno pravico, spoštovani kolegice in kolegi. Toliko o integriteti KPK.
               Nekatere navedbe so v KPK pred oddajo dokumentacije prikrili kar z lakom. Nerazumno
               je, da je odgovorna osebna na KPK – in očitno v naglici – kar z lakom Korex prekrila
               več deset naslovov aktov, ki so sicer v popisu navedeni z zaporednimi številkami in
               nekateri celo s prilogami. V KPK so te podatke enostavno izbrisali, prekrili in
               očitno tudi uničili. Ali ne spominja to na neko drugo uničevanje? Na metode, ki jih
               je uporabljala Udba. Žal, kolegice in kolegi, moram opozoriti na to. Iz teh listin je
               razvidno tudi to, da je KPK nezakonito preverjala premoženjsko stanje tudi po 30.
               aprilu, kar sem že omenila, čeprav za to obdobje ni izdala nobenega sklepa. Lahko
               potegnemo vzporednice, ko je ista KPK govorila, da je Mandatno-volilna komisija
               Državnega zbora nezakonito in brez sklepa pridobivala dokumentacijo, ko je šlo za
               premoženjsko stanje predsednika Komisije. Naj nadaljujem. Še več, KPK je nezakonito
               celo nadaljevala s preverjanjem premoženjskega stanja predsednika Janeza Janše po 7.
               januarju 2013 oziroma je to počela najmanj do 2. januarja 2014, čeprav tudi za to ni
               imela nobenega sklepa. Toliko o integriteti in nekoruptivnosti same Komisije za
               preprečevanj korupcije. Jaz si ne želim, da moje premoženjsko stanje in mene kot
               funkcionarja preiskuje in degradira v javnosti komisija, ki sama nima integritete.
               Jaz nimam ničesar skrivati. Nimam premoženja, imam minuse na banki in se ne bojim
               njenega nadzora. Bojim pa se načina delovanja, ki gre v tisto smer, da v javnosti
               povzroči to, da so vsi funkcionarji pokvarjeni, da so koruptivni; in lahko ima takšno
               moč, da lahko odstavi predsednika Vlade oziroma vlado, ki je hotela uspešno sanirati
               stanje v tej državi.</p>
               <p>Podpiram ta zakon, ki smo ga dali v zakonodajni postopek – Zakon o javnosti
               premoženja funkcionarjev. Ne vidim nič spornega, nič protiustavnega v tem; če pa je
               kaj protiustavnega, da se prenašajo pristojnosti na Računsko sodišče, pa naj o tem
               odloča Ustavno sodišče. Hvala.</p>
            </sp>
            <sp xml:id="SDZ6-Redna-22-2014-03-05.sp147">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sedaj dajem besedo še dr. Vinku Gorenaku v imenu predlagatelja.</p>
            </sp>
            <sp xml:id="SDZ6-Redna-22-2014-03-05.sp148">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Mislim, da je bilo veliko povedanega. Včasih imamo občutek, da nas nihče ne gleda,
               pa temu ni tako. Nekdo me je pravkar vprašal in je rekel takole: dajte razložiti,
               zakaj bi bilo bolje, da prenesete nadzor nad premoženjem funkcionarjev iz KPK na
               Računsko sodišče. Jaz sem sicer o tem govoril v uvodu, pa vidim, da mi je ta oseba
               ponudila enak odgovor. Na Komisiji za preprečevanje korupcije, od koder po tem
               predlogu zakona odvzamemo nadzor nad premoženjem funkcionarjem in ga prenesemo na
               Računsko sodišče, je zaposlen kdo. Če dobro pregledate ljudi, kako izobrazbo imajo
               ljudje, ki so tam zaposleni, boste videli, da gre v glavnem za družboslovje, tu in
               tam pravo. Zelo malo je ljudi ali skoraj nič, ki se ukvarjajo in ki imajo ekonomsko
               oz. finančno izobrazbo. Ti ljudje torej preverjajo premoženje funkcionarjev, hkrati
               pa imamo na Računskem sodišču več ali manj popolnoma obraten kader. Kader, ki se
               spozna na finance, kader, ki se spozna na revizije, in bi očitno te naloge veliko
               bolje opravljal kot Komisija za preprečevanje korupcije.</p>
               <p>Sicer ni dobro, da se ta razprava na tak način zaključuje. Meni je zelo žal, da tudi
               po tolikem času, pa še imamo nekaj časa, nisem dobil odgovora na temeljno vprašanje,
               ki sem ga postavil državni sekretarki. Kaj se je torej spremenilo – še enkrat
               ponavljam. Jaz zelo rad ponavljam, a veste. Na tem istem stolu je sedela leta 2010
               gospa Kresalova in sem takrat govoril tri številke, 136 minus 125 je enajst, za v žep
               dati. Mislim, za v žep dati gospoda Pogačarja, pa takrat ni nihče tega hotel
               poslušati, danes pa tečejo sodni postopki. Ta situacija danes sicer ni primerljiva.
               Vendarle ne vem kolkič že sprašujem, kaj se je od leta 2006 do danes, da predlagatelj
               zakona, ki je takrat vsebinsko podpiral isti zakon, danes tega ne podpira več.
               Govorim o vašem ministru. Če je bila takrat taka rešitev dobra rešitev, potem ni
               nobenih razlogov, da ta rešitev danes ne bi bila dobra rešitev. Nobenih razlogov za
               to ni. In lahko v zaključku te razprave potegnem en zaključek za mojo dušo ali pa
               zase, za koalicijo ga zelo težko, ker skoraj nikogar ni v dvorani, to pa je
               naslednje. Komisija za preprečevanje korupcije tej vladi ustreza, tej politični
               garnituri, ki je na oblasti, pravzaprav je Komisija za preprečevanje korupcije tej
               Vladi na nek način boter, bi rekli po cerkveno. Ta Komisija je namreč to vlado
               ustvarila s svojimi izdelki in ta Komisija s svojimi neizdelki, beri letalske karte,
               to vlado drži skupaj. Po domače povedano, kot za prispodobo, gospod Klemenčič je s
               svojim super klebler lepilom garant preživetja te vlade do leta 2015, ker s svojim
               delom, ki ga ne opravlja, to garantira. Hvala lepa.</p>
            </sp>
            <sp xml:id="SDZ6-Redna-22-2014-03-05.sp149">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Ker vidim, da nam je še ostalo nekaj časa, čeprav smo vsi prijavljeni razpravljavci
               končali z razpravami, sprašujem, ali bi morda še kdo želel razpravljati? Ja, bom še
               odprla možnost za razpravo v skladu s prvim odstavkom 71. člena. Prosim za prijavo.
               Imamo še tri prijavljene razpravljavce.</p>
               <p>Kot prvi gospod Tomaž Lisec. Izvolite.</p>
            </sp>
            <sp xml:id="SDZ6-Redna-22-2014-03-05.sp150">

               <speaker>TOMAŽ LISEC (PS SDS):</speaker>

               <p>Zakaj sem se še enkrat oglasil. Gledam socialna omrežja in piše: Vlada sprejela
               program ukrepov za preprečevanje, odkrivanje in pregon korupcije. Vlada sprejela
               program – fino. V Državnem zboru danes na tej seji pa s strani koalicijskih poslancev
               poslušamo, da je ta tema je brezzvezna, ta tema je ideološka in o tem govorimo zato,
               ker nimamo bolj pametnega dela in ne govorimo o bolj pomembnih stvareh. Glede tega,
               da je tema brezzvezna. Za vlado je to očitno top tema in verjetno bo v roku ene ure
               to top novica na vseh slovenskih etabliranih medijih. Ampak ko pa o korupciji začne
               govoriti SDS, je pa to brezzvezna tema in o brezzvezni temi govorijo tisti, ki
               pravijo, da je ta tema brezzvezna. Zakaj govorijo o temi, za katero mislijo, da je
               brezzvezna. Resnično, takšnih razprav v Državnem zboru ne potrebujemo!</p>
               <p>Kot drugo me zanima, ali se vladni predstavniki in koalicijski poslanci sploh
               poslušate kdaj med seboj? Tukaj govorite, da je tema brezzvezna, a minister za
               notranje zadeve sprejema program ukrepov za preprečevanje, odkrivanje in pregon
               korupcije. Norca se delate iz vseh nas, ne samo iz nas opozicije – iz celotne
               slovenske javnosti. In eno govorite, drugo pa delate. In zanimivo, pod drugo, kako je
               ta tema ideološka. Če zakon na področju korupcije oziroma javnosti premoženja
               funkcionarjev predlaga SDS, je ideološka tema; ko pa gospod Virant govori o korupciji
               in javnem premoženju funkcionarjev, je pa top tema in za katero se vsi borimo in tako
               po njegovem verjetno korupcije ne bo več, kajti dovolj je, da sprejemamo program
               ukrepov za preprečevanje, odkrivanje in pregon korupcije, in vsi bomo veseli
               ploskali. Kakšna dvoličnost, spoštovane in spoštovani. To je ideologija? Kadar reče
               kaj SDS, je ideologija, kadar pa reče kaj eden in očitno edini zveličavni
               nekoruptivni minister v tej državi, pa vsi ploskamo? Bodimo resni.</p>
               <p>In tretje, zakaj ne govorimo o čem bolj pomembnem? Spoštovani, gledal sem spletne
               strani vlade, na prejšnji seji vlade in na tej seji vlade, veste, koliko zakonov ste
               sprejeli? Oziroma so jih vladni predstavniki sprejeli? Nula. In potem o nas, SDS, ki
               predlagamo zakone, interventne zaradi žledoloma, zakone na področju gospodarstva in
               tudi takšne zakone, kot so preprečevanje korupcije, govorite, da delamo brezzveze in
               da delamo neke neumnosti. Spoštovani, zakaj poslanci koalicije ne pripravite kakšen
               predlog zakona? Verjamem, da verjetno poslanci DeSUS tega niti – z vsem spoštovanjem
               – ne znajo, kajti so vedno v koaliciji in jim vlada pripravlja zakone, oni pa samo
               pritiskajo tisto, kar jim vladni predstavniki rečejo.</p>
               <p>Lepo vas prosim, korektni zakon je to, kar je pred nami. Morda res ne 100 % dodelan,
               ampak veliko bolj dodelan kot pa tri četrt zakonov, ki jih pripravi, pa da ne bo
               pomote, katerakoli vlada. Lahko si opozicijski ali koalicijski poslanec, ko pridejo
               predlogi vlade, je polno napak. Zakonodajno-pravne službe se ubijajo skozi proceduro,
               da skupaj z njimi na koncu preko amandmajev pripravimo kolikor toliko življenjske
               zakone. Zanimiva pri tem zakonu je še ena stvar, velika večina tistih institucij, ki
               se takoj oglasijo, ko je tema o korupciji, danes molči. Pred seboj imamo le en dopis
               slovenske institucije, in to je Sodni svet, kjer pravijo: "V zvezi z vašim zaprosilom
               za podajo mnenja vam sporočamo, da Sodni svet na Predlog zakona o javnosti premoženja
               funkcionarjev nima pripomb." Etabilirani in posvečeni funkcionarji skozi različne
               organe pa so lepo tiho. Zakaj? Ker zakona ne morejo zavrniti, ker bi bilo to
               protievropsko; če pa ga podprejo, je pa to seveda v nasprotju z njihovimi normami, ki
               pravijo, karkoli predlaga SDS – je neumno, je brez zveze, je ideološko itn. Lepo vas
               prosim, toliko je govora, kako moramo delati, delovati in sodelovati, potem se pa
               norca delate ne samo iz opozicije, ampak iz celotne slovenske javnosti, ko s tipko na
               gumb pritisnete ravno nasprotno o tistega, kar govorite. Malo se poslušajte, malo
               delujte tudi med vlado pa med vašimi poslanci, pa bo delo tudi za nas opozicijske
               poslance lažje in bomo podprli vsake vaše dobre predloge, ko jih boste oziroma če jih
               boste prenesli v Državni zbor. Prinesite jih, ampak jih ni. Hvala.</p>
            </sp>
            <sp xml:id="SDZ6-Redna-22-2014-03-05.sp151">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednji ima besedo gospod Ljubo Žnidar.</p>
            </sp>
            <sp xml:id="SDZ6-Redna-22-2014-03-05.sp152">

               <speaker>LJUBO ŽNIDAR (PS SDS):</speaker>

               <p>Spoštovana podpredsednica, spoštovana državna sekretarka, kolegice in kolegi!</p>
               <p>Jaz bi rekel, da je vlada fenomenalen in odličen čistilni servis. Zelo dobro, zelo
               spretno, zelo učinkovito pometa vse svoje nepravilnosti in tudi nepravilnosti iz
               preteklosti na osnovi zakonske podlage pod preprogo. Za vse tiste, da ne rečem
               gelipterske posle, dejanja, ki so se zgodili v preteklosti in v sedanjosti. Če grem
               po vrsti, sedanja vlada je zaprla arhive, da se prikrijejo in da ne pridejo na dan
               vse tiste odgovornosti, nepravilnosti in ravnanja, ki so se zgodila v preteklosti.
               Včeraj smo bili priče zakrivanju transparentnosti, prevzemanju odgovornosti v bančnem
               sistemu pri dodeljevanju takšnih in drugačnih sumljivih kreditov. Ja, vlada se
               zavzema za to, da ta zadeva ni transparentna oziroma da se zakrije in pomete pod
               preprogo. Danes smo priče, da se vlada absolutno ne strinja, da se prikaže
               transparentnost premoženja funkcionarjev. Govorimo o državnih funkcionarjih, državnih
               uslužbencih in prav je, da se njihovo premoženje prikaže. Po mojem mnenju, ne samo da
               se prikaže, tudi za nazaj je treba za funkcionarja, ki nima dobre podlage oziroma ima
               sumljivo pridobitev premoženja, ugotoviti izvor premoženja. Tudi to še manjka v tem
               zakonu, po mojem mnenju. Tako je tu vlada odlična snažilka, preproga je čedalje
               debelejša, vse več stvari je treba pomesti pod preprogo, seveda, ljudem pa reči, aha,
               saj v državi je vse v redu, ni nepravilnosti. Prej je bilo rečeno, da vlada govori
               eno, dela pa drugo. Jaz bi rekel, da vlada ne dela ne enega ne drugega, ne dela in ne
               govori. Moje merilo, ki ga jaz vidim, uspešnost vlade je v dejanjih, je v
               realizaciji, je tisto, kar se v praksi zgodi, tisto, kar pride do ljudi in kar ljudje
               doživijo. To je zaključek nekega dela, poslanstva vlade. In to poslanstvo do ljudi
               pač žal ne pride. Veliko je besed, ki se izgubijo med temi stoli, med stenami v
               Državnem zboru; do ljudi, naših državljanov pa ti ukrepi ne pridejo ali pa delujejo
               ravno v obratni smeri, kot je naše poslanstvo. Ne da se živeti od besede. Hvala.</p>
            </sp>
            <sp xml:id="SDZ6-Redna-22-2014-03-05.sp153">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Tako smo prišli do konca razprave in jo zaključujem.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali v četrtek, 6. marca 2014, v okviru
               glasovanj. S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O GRBU, ZASTAVI IN HIMNI REPUBLIKE SLOVENIJE TER O SLOVENSKI
                  NARODNI ZASTAVI V PRVI OBRAVNAVI.</title>
               </p>
               <p>Predlog zakona je v obravnavo Državnemu zboru predložila skupina 26 poslank in
               poslancev s prvopodpisanim Jožetom Tankom. V zvezi s tem predlogom zakona je skupina
               26 poslank in poslancev s prvopodpisanim Jožetom Tankom zahtevala, da Državni zbor
               opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagateljev
               predloga zakona, mag. Branku Grimsu.</p>
            </sp>
            <sp xml:id="SDZ6-Redna-22-2014-03-05.sp154">

               <speaker>MAG. BRANKO GRIMS (PS SDS):</speaker>

               <p>Spoštovani, vsem prav lep pozdrav tudi v imenu Slovenske demokratske stranke!</p>
               <p>Gospod Boris Pahor je ob 100-letnici svojega rojstva prejel visoko nagrado Državljan
               Evrope. Bil je aktiven antifašist, vse življenje borec za človekove pravice in se
               deklariral kot levičar. On opozarja, kot zapuščino svojega velikega dela za Slovence,
               za slovenstvo in za Slovenijo, da je v himni države Slovenije pomanjkljivost, saj
               imamo sedaj veljaven zakon, ki kot himno določa samo sedmo kitico, ki pa je izrazito
               internacionalistično obarvana, in da taka himna ni skladna z evropskimi načeli in
               taka himna močno odstopa od norm in od tistega, kar Slovenija potrebuje v združeni
               Evropi. Opozarja tudi, da je sedanja uporaba himne v nasprotju s tistim, kar je želel
               naš véliki France Prešeren, ki je avtor Zdravljice, ki je postavil svoj narod pred
               tisto, kar sedaj opredeljuje sedma kitica. In zato gospod Boris Pahor že dolgo časa
               kot državljan Evrope, kot borec za človekove pravice, kot antifašist predlaga, da bi
               opredelili kot Zdravljico v skrajšani obliki drugo in sedmo kitico, v tem zaporedju
               in skupaj. To je tudi predlog, ki je zajet v našem zakonu. Ob tem posebej opozarjamo,
               da je sedaj veljavni zakon v očitnem nasprotju z Ustavo Republike Slovenije. Ustava
               Republike Slovenije namreč v svojem 6. členu nedvoumno določa, da je himna Slovenije
               Zdravljica, se pravi Zdravljica kot celota. Enkrat smo že predlagali to rešitev in
               takrat smo poslušali veliko pripomb, češ da bi bila Zdravljica kot celota, če bi jo
               zaigrali, predolga. Vsi, ki ste si, upam, ogledali športne prireditve v času zadnje
               olimpijade, ki je bila pravkar končana, ste opazili tisto, kar se je tam zgodilo.
               Slovensko Zdravljico so morali ob dvigu zastave zaigrati dvakrat, ker je preprosto
               prekratka v sedanji obliki, da bi lahko na ustrezen način na visok drog dvignili
               zastavo ob igranju slovenske himne v enem delu, in so jo morali dvakrat ponoviti. Jaz
               upam, da potem, ko se je to že zgodilo in ste si to vsi in ves svet z vami lahko
               ogledali na televiziji, ne bo nihče več trdil, da bi bila Zdravljica kot celota
               predolga. To je zelo daleč od resnice, zlasti če to primerjamo z rešitvami v drugih
               državah. Recimo z italijansko himno, ki obsega kar pet kitic, vsaka ima potem še
               refrene, ki imajo tudi po deset vrstic. Pazite, vsakega se zapoje dvakrat, pa se
               uporablja v celoti.</p>
               <p>Zato predlagamo, da se kot načelo opredeli to, kar je določeno v Ustavi, da bo torej
               zakon skladen z Ustavo in da postane tudi po zakonu tako, kot je po Ustavi – himna
               Slovenije Zdravljica v celoti. Zakon pa dopušča tudi skrajšano obliko, in sicer v
               obliki, kot jo predlaga pisatelj Boris Pahor, in sicer v drugi in sedmi kitici,
               zaigrani skupaj. Poleg tega v zakonu predlagamo še nekaj, kar je za Slovenijo
               bistveno – da se enkrat za vselej prepove javno poveličevanje vseh simbolov vseh
               totalitarnih režimov, tako fašizma, nacionalsocializma oziroma skrajšano nacizma, kot
               komunizma. Kajti samo tak princip je evropski. To je tudi edino skladno z evropsko
               Resolucijo o evropski zavesti in totalitarizmu, ki je bila soglasno potrjena s strani
               vseh poslancev iz Republike Slovenije v Evropskem parlamentu. Žal v slovenskem
               parlamentu takrat ni bilo moči, da bi jo tudi tukaj sprejeli, vendar so vsi po vrsti,
               z vseh političnih strank ob tem zatrjevali, da jih ta resolucija zavezuje. Zdaj gre
               za to, da jo prenesemo v zakon in prepovemo javno poveličevanje vseh totalitarnih
               simbolov, vseh totalitarnih režimov in vseh nosilcev totalitarne oblasti … / znak za
               konec razprave/… za Slovenijo.</p>
            </sp>
            <sp xml:id="SDZ6-Redna-22-2014-03-05.sp155">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Za uvodno obrazložitev mnenja pa dajem besedo predstavnici Vlade, mag. Renati
               Zatler, državni sekretarki na Ministrstvu za notranje zadeve. Izvolite.</p>
            </sp>
            <sp xml:id="SDZ6-Redna-22-2014-03-05.sp156">

               <speaker>MAG. RENATA ZATLER:</speaker>

               <p>Hvala za besedo. Spoštovane poslanke, spoštovani poslanci!</p>
               <p>Predlagatelji v Predlogu zakona o spremembah in dopolnitvah Zakona o grbu, zastavi
               in himni Republike Slovenije ter o slovenski narodni zastavi navajajo, da je veljavni
               zakon v očitnem neskladju z Ustavo Republike Slovenije. Navajajo, da Ustava v tretjem
               odstavku 6. člena kot himno nedvomno določa celotno Zdravljico. Predlog zakona v 1.
               členu določa, da je himna Republike Slovenije pesem Franceta Prešerna Zdravljica, na
               melodijo iz zborovske istoimenske skladbe skladatelja Stanka Premrla. Nadalje predlog
               zakona določa, da se himna na državnih slovesnostih, ob državnih praznikih Republike
               Slovenije izvaja v celoti, ob drugih priložnostih pa se lahko uporablja tudi v
               skrajšani obliki, ki obsega drugo in sedmo kitico pesmi. Predlog zakona na novo
               opredeljuje, da je vsako javno izražanje idej preko ali s pomočjo totalitarnih
               simbolov povedano, za kršitev določbe pa je predpisana tudi globa. Predlog zakona
               tudi bistveno zvišuje denarne kazni za vse predpisane prekrške.</p>
               <p>Vlada ne podpira Predloga zakona o spremembah in dopolnitvah Zakona o grbu, zastavi
               in himni Republike Slovenije ter o slovenski narodni zastavi in pri tem pojasnjuje:
               Zakon o grbu, zastavi in himni Republike Slovenije ter o slovenski narodni zastavi je
               v skladu z Ustavo. Himno Republike Slovenije določa Ustava v 6. členu. Ustavo pa je
               potrebno razlagati tudi z ustavnimi običaji, ki se v praksi oblikujejo skozi določen
               čas in ob določenem družbenem soglasju. Z večkratnim ponavljanjem določenega ravnanja
               namreč lahko ustavni običaji pridejo v vir ustavne ureditve. Pri tem velja zlasti
               omeniti, da je bila na slovesnosti ob osamosvojitvi Slovenije izvedena tudi menjava
               zastav ter da je bila pri tem kot himna uporabljena sedma kitica Prešernove
               Zdravljice. To pa se je nato dokončno utrdilo tudi v več kot dvajsetletni zgodovini
               države, ko se takšna himna izvaja na vseh uradnih, javnih prireditvah in
               slovesnostih. Veljaven ustavni običaj v slovenski ustavni ureditvi je, da je
               slovenska državna himna sedma kitica Prešernove Zdravljice. Ker predlog zakona
               določa, da se himna izvaja v celoti, predlog določa, da je to nujno na državnih
               slovesnostih in ob državnih praznikih Republike Slovenije, je potrebno tudi urediti,
               kako ravnati, ko se himna izvaja samo z glasbili. Po mnenju vlade se v tem primeru
               himna gotovo ne bi mogla izvesti osemkrat, to je tolikokrat, kolikor kitic ima. Če bi
               bila v tem primeru sprejeta izjema, da se v primeru izvajanja z glasbili melodija ne
               ponavlja osemkrat, je moč pričakovati, da bi se himna odtlej izvajala predvsem z
               glasbili, iz preprostega razloga, ker je vseh 8 kitic izvedbeno občutno predolgih, s
               tem pa gotovo ne bi dosegli namena, ki ga ima predlagatelj. Vlada meni, da so
               sankcije, ki jih predlagatelj predlaga, več kot preostre, nerazumne in nesorazmerne.
               Nekatere spodnje meje kazni se zvišujejo tudi na osemnajstkratnik veljavne kazni. V
               primerih, ko uporaba državnih simbolov ni obvezna, bi preveč odvračilne sankcije
               lahko povzročile zmanjšano uporabo državnih simbolov, kar pa je v nasprotju s
               krepitvijo vrednote domoljubja, ki jo kot pozitivno posledico predloga zakona navaja
               predlagatelj. Hvala.</p>
            </sp>
            <sp xml:id="SDZ6-Redna-22-2014-03-05.sp157">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Prehajamo na predstavitev stališč poslanskih skupin.</p>
               <p>Kot prvi bo stališče Poslanske skupine Demokratične stranke upokojencev Slovenije
               predstavil gospod Ivan Hršak, izvolite.</p>
            </sp>
            <sp xml:id="SDZ6-Redna-22-2014-03-05.sp158">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovana podpredsednica, spoštovana državna sekretarka, spoštovani
               kolegice in kolegi!</p>
               <p>O noveli Zakona o grbu, zastavi in himni Republike Slovenije ter o slovenski narodni
               zastavi je Državni zbor razpravljal in odločal že leta 2011. Takrat spremembe
               omenjenega zakona niso bile sprejete, predlagatelji novele pa so bili tako kot danes
               poslanci Poslanske skupine SDS. Če oba predloga primerjamo, ugotovimo, da med njima
               ni bistvene razlike, razen v tem, da so v današnjem predlogu dodali še odločbe o
               prepovedi totalitarnih simbolov. V Poslanski skupini DeSUS se sprašujemo zakaj
               predlagatelji menite, če zakon s praktično enakimi določbami ni bil sprejet pred
               tremi leti, da bo sprejet danes? Poslanska skupina SDS se v obrazložitvi novele
               zakona opira pobudo Borisa Pahorja, enega najuglednejših slovenskih akademikov,
               pesnikov in pisateljev. Gospod Pahor za himno ni predlagal celotne Zdravljice, kot to
               napačno navajajo predlagatelji, ampak je predlagal, da bi bilo novo besedilo
               slovenske himne sestavljeno iz tretjega in četrtega stiha druge kitice in iz prvih
               štirih stihov sedme kitice Prešernove Zdravljice. Se pravi: "Bog našo nam deželo, Bog
               živi ves slovenski svet. Žive naj vsi narodi, ki hrepene dočakat dan, da koder sonce
               hodi, prepir iz sveta bo pregnan." V tem primeru bi nastale težave z melodijo, čemur
               bi se lahko izognili tako, da bi za himno določili drugo in sedmo kitico Zdravljice.
               V Poslanski skupini Demokratične stranke upokojencev Slovenije se sprašujemo, čemu
               spreminjati več kot dvajsetletno tradicijo. Predlagatelji odgovarjajo, ker trenutno
               slovenska himna ne odraža vrednote domoljubja, ki je izjemno pomembna vrednota, za
               kar obstaja konsenz tudi v slovenski politiki. Bomo s spremembo besedila himne
               dejansko pripomogli k večjemu domoljubju med mladimi. Je res potrebno samo to, da se
               bo dvignila nacionalna zavest slovenskega naroda. Bojim se, da ne. Mladi zaradi osmih
               kitic namesto ene ne bodo čutili večje zvestobe slovenski kulturi, slovenskemu jeziku
               oziroma slovenskemu narodu. Vse do letošnjih zimskih olimpijskih iger v naši državi
               že dolgo ni bilo moč čutiti slovenske nacionalne zavesti. Izjemni dosežki naših
               športnikov so nas povezali in marsikdo je bil ponovno ponosen na to, da je Slovenec.
               A dejstvo je, da je slovenska država svoj lasten narod razočarala. Starejšim
               generacijam je vzela varnost, mlajšim pa možnost in upanje v boljši jutri. Slovenska
               politika je tista, ki je s ščitenjem lastnih interesov, koruptivnost in nezmožnosti
               sodelovanja v državljankah in državljanih Republike Slovenije izbrisala občutek
               nacionalne zavesti. Dejstvo je, da sprememba besedila slovenske himne ne bo
               doprinesla k dvigu domoljubja med Slovenci, zato je v Poslanski skupini Demokratične
               stranke upokojencev ne podpiramo. Predlog zakona na novo opredeljuje še, da je vsako
               javno izražanje idej preko ali s pomočjo totalitarnih simbolov strogo prepovedano in
               mora biti strogo sankcionirano. V Poslanski skupini DeSUS se s tem ne strinjamo, saj
               kot je nekje zapisal Jože Vogrinc, citiram: "Simboli sami ne pomenijo ničesar, šele
               dejanja tistih, ki jih nosijo, jim dajejo pomen. Tisti, ki so ukazali povojne poboje,
               so rdečo zvezdo, srp in kladivo omadeževali. Nobenega razloga pa ni, da ne bi bili na
               oba simbola ponosni tisti, ki so se bojevali za svobodo in pravičnejšo družbo.
               Simboli niso totalitarni, totalitarni so tisti, ki v imenu svoje resnice odrekajo
               drugim pravicam do njihove resnice." Konec citata. Ob tem naj dodam še naslednje.
               Evropsko sodišče za človekove pravice v Strasbourgu je marca lani razsodilo, da
               nošenje rdeče zvezde ni kaznivo dejanje, temveč je temeljna človekova svoboščina.
               Odločitev je sodišče sprejelo na podlagi pritožbe madžarskega državljana, ki je bil v
               svoji domovini preganjan, ker je nosil komunistični simbol. V Poslanski skupini
               Demokratične stranke upokojencev Slovenije na podlagi navedenega menimo, da bi s
               prepovedjo totalitarnih simbolov omejili človekovo temeljno pravico do svobode
               izražanja. Ne smemo namreč pozabiti, da se svoboda posameznika konča tam, kjer se
               prične svoboda sočloveka.</p>
               <p>Kot gre verjetno razbrati iz našega stališča, v Poslanski skupini Demokratične
               stranke upokojencev Slovenije predloga zakona ne bomo podprli. Hvala.</p>
            </sp>
            <sp xml:id="SDZ6-Redna-22-2014-03-05.sp159">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Nove Slovenije, gospod Jožef Horvat, izvolite.</p>
            </sp>
            <sp xml:id="SDZ6-Redna-22-2014-03-05.sp160">

               <speaker>JOŽEF HORVAT (PS NSi):</speaker>

               <p>Hvala lepa, spoštovana podpredsednica. Spoštovani kolegice in kolegi, spoštovana
               državna sekretarka!</p>
               <p>Imam zadrego, težko je danes in v tem trenutku govoriti o državni himni, o grbu, o
               zastavi, ko sem pod vplivom vnovičnega opozorila Evropske komisije, ki me tišči k
               tlom. Vlada ne ukrepa, drugič. Edino Slovenija je država izmed članic Evropske unije,
               ki je drugič dobila opozorilo, nič se ne dogaja. Makroekonomska neravnovesja se ne
               odpravljajo in tako naprej. Ja, med državne simbole sodijo zastava, grb in himna. Ti
               državni simboli posredujejo prepoznavnost neke države, izbrani so na osnovi
               zgodovinskih dejstev ali pa so porojeni iz ljudskega izročila in tradicije ter kažejo
               na pripadnost narodu. S svojo sporočilno vrednostjo vzbujajo v narodu samozavestno
               pripadnost državi. Svetu pa predstavljajo posebnost in enkratnost države, naroda in
               ljudi. Prav iz teh razlogov je določitev državnih simbolov povzdignjena v najvišji
               pravni akt posamične države. Tako je tudi v Republiki Sloveniji. Šesti člen Ustave
               Republike Slovenije definira grb, definira zastavo in himno Republike Slovenije.
               Himna Republike Slovenije je Zdravljica. Z Zakonom o grbu, zastavi in himni in o
               slovenski narodni zastavi je določena uporaba državnih simbolov. Tako je glede himne
               določeno, da predstavlja besedilo sedma kitica Prešernove Zdravljice na besedilo in
               napev Stanka Premrla. Kot sem že uvodoma poudaril, mora himna s svojo sporočilno
               vrednostjo vzbujati narodno pripadnost državi. Besedilo celotne Zdravljice je naš
               največji pesnik Prešeren spisal kot hvalnico domovini in njenim prebivalcem. Zgolj
               sedma kitica Zdravljice pa tudi po prepričanju Krščanskih demokratov premalo poudarja
               pripadnost slovenskemu narodu. Zato je razmišljanje o noveliranju Zakona o grbu,
               zastavi in himni Republike Slovenije in o slovenski narodni zastavi na mestu. Na ta
               problem je večkrat opozoril slavni slovenski pisatelj iz zamejstva, ki smo ga
               Slovenci zares začeli ceniti žal šele v zadnjih letih – gospod Boris Pahor. Poudaril
               je, "v slovenski himni ni omenjenih Slovencev". To je navedel kot dokaz, da Slovenci
               sebe ne cenimo. Poudaril je, da gre pri himni za pomembno vprašanje slovenske narodne
               zavesti, za naraven in pozitiven občutek pripadnosti nekemu narodu, ki mora biti v
               himni posebej poudarjen. Borisu Pahorju gre torej pritrditi. Sedma kitica Prešernove
               Zdravljice res ne omenja slovenskega naroda ali slovenstva, zato je predlog, da se za
               slovensko himno razglasita druga in sedma kitica Prešernove Zdravljice, povsem na
               mestu. Slovenska himna vsekakor mora omenjati slovenski narod in slovenstvo. In druga
               kitica prav to sporoča. "Komu narpred veselo zdravljico bratje! č'mo zapet, Bog našo
               nam deželo, Bog živi ves slovenski svet. Brate vse, kar nas je, sinov sloveče
               matere." Krščanski demokrati zato predlog sprememb in dopolnitev Zakona o grbu,
               zastavi in himni Republiki Slovenije in slovenski narodni zastavi podpiramo v delu,
               ki določa, da je slovenska himna druga in sedma kitica Prešernove Zdravljice. Glede
               predloga, da bi se ob državnih slovesnostih in praznikih Zdravljica izvajala v
               celoti, torej vseh osem kitic, pa bi predlagali še določen razmislek. Vendar ne iz
               ideoloških, pač pa iz praktičnih razlogov. Izvajanje vseh osem kitic je predolgo in
               pogosto težko izvedljivo. Državne slovesnosti se opravljajo pogosto na prostem, v
               različnih vremenskih razmerah in v različnih izvedbah. Novela zakona prinaša tudi
               prepoved poveličevanja vseh totalitarizmov – nacizma, fašizma, nacionalsocializma in
               komunizma – ter prepoved uporabe državnih simbolov v povezavi s temi totalitarizmi.
               Te predlagane rešitve Krščanski demokrati Nove Slovenije pozdravljamo, saj se nam zdi
               prav, da jasno opredelimo in izrazimo naš odnos do vseh totalitarizmov. To domačo
               nalogo so evropski narodi že davno opravili.</p>
               <p>Poslanci Poslanske skupine Nove Slovenije bomo iz vseh naštetih razlogov Predlog
               zakona o spremembah in dopolnitvah Zakona o grbu, zastavi in himni Republike
               Slovenije in slovenski narodni zastavi podprli.</p>
            </sp>
            <sp xml:id="SDZ6-Redna-22-2014-03-05.sp161">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Stališče Poslanske skupine Pozitivne Slovenije bo predstavil gospod Jerko Čehovin.
           </p>
            </sp>
            <sp xml:id="SDZ6-Redna-22-2014-03-05.sp162">

               <speaker>JERKO ČEHOVIN (PS PS):</speaker>

               <p>Spoštovani!</p>
               <p>Predlagatelji novele zakona, Poslanska skupina SDS, delno sledijo že pred časom
               izrečenemu predlogu pisatelja Borisa Pahorja k dopolnitvi himne z drugo kitico. Sami
               predlagajo, da naj se z zakonom določi za himno celotno Zdravljico in le kot himna v
               skrajšani obliki bi se izvajali druga in sedma kitica. V obrazložitvah predlaganih
               sprememb poudarjajo in izpostavljajo pomen spoštovanja domoljubnih vrednot, ki se
               najbolj odraža v drugi kitici Zdravljice, medtem ko naj bi bila po njihovem mnenju
               sedma kitica preveč internacionalistično obarvana in s tem z vidika vrednot,
               domoljubja ni primerljiva z ostalimi himnami. Ob tem ne moremo spregledati mnenja
               strokovnjakov pa tudi prešernoslovcev, ki razlagajo, da se pesnik v drugi kitici
               obrača k vsem slovanskim narodom in poudarja slovanski internacionalizem, zato nam
               očitek SDS k sedmi kitici ni povsem razumljiv. Sedmo kitico himne, ki je danes za
               stranko SDS sporna, so v veljavnem zakonu določili tudi poslanci SDS. Takrat so imeli
               v svoji kratici še en S, saj je leta 1994 notranjepolitični odbor, ki je tedaj
               pripravljal zakon, vodil poslanec tedanje SDSS – Vitodrag Pukl. Težko sprejemamo
               argument predsednika SDS, Janeza Ivana Janše, da je nekdo to pretihotapil v besedilo,
               razen če tihotapljenja ne obtožuje kar cel tedanji odbor in njegovega
               predsednika.</p>
               <p>Vprašljiva se nam zdi tudi izvedba celotne Zdravljice z vidika trajanja. Verjetno bi
               prihajalo tudi do zagat ob njenem instrumentalnem izvajanju. Najbrž se predlagatelji
               niso posvetovali z Muzikološkem inštitutom Znanstvenoraziskovalnega centra SAZU, ki
               je že ob sprejemanju zakona zagotovil notni zapis Zdravljice. Veljavni zakon naj bi
               bil protiustaven, kar so predlagatelji ugotavljali že leta 2011, ko so prvič vložili
               spremembo zakona, čeprav Ustavno sodišče o tem ni odločalo; SDS pa niti ni podala
               pobude za oceno ustavnosti. V Poslanski skupini Pozitivna Slovenija smo prepričani,
               da simbolov ne spreminjamo vsak dan, posebej pa ne zaradi dnevnopolitičnih potreb.
               Nacionalni simboli se ponavadi menjujejo ob velikih prelomnih spremembah, zamenjavah
               družbenih ureditev, kar pa se nam dandanes verjetno ne dogaja. In kot zadnje, na kar
               opozori tudi Vlada Republike Slovenije v svojem mnenju, pri želji po takšnih
               spremembah bi bilo za pričakovati, da bodo predlagatelji pred vlaganjem zakona
               opravili široko javno razpravo, pridobili mnenja državljanov, strokovnjakov, in se še
               le na podlagi tega odločali o potrebnosti kakršnihkoli sprememb.</p>
               <p>In ravno to ignoranco do mnenja sodržavljanov in stroke lahko očitamo tudi ob
               predlogu SDS, da se prepove javna uporaba simbolov tako imenovanih totalitarnih
               režimov, pri čemer gre za prepoved simbola zvezde. Seveda je s tem mišljena rdeča
               zvezda. Po mnenju predlagateljev gre za simbol JLA in komunističnega terorja, s čimer
               je treba pač na hitro opraviti. Na ta način bi se SDS enostavno z zakonom znebila
               praporščakov na državnih proslavah, ker nosijo po njihovem mnenju simbol okupatorske
               vojske. In kdo je v resnici udeležen na proslavah? Prisotni so prapori Zveze združenj
               borcev NOB, ne pa prapori ali znaki JLA. Prapori Zveze združenj borcev imajo znak, ki
               v skladu z njihovim statutom izraža simbole narodnoosvobodilnega boja, slovensko
               nacionalno zastavo, Triglav, Jadran, osvobodilno fronto, zvezdo, lipove liste in
               letnico 1941–1945. Za predlagatelja je prepoved v skladu z evropskimi
               civilizacijskimi vrednotami, vrednostnimi in kulturnimi normami. Ob tem pa popolnoma
               pozabijo ali pa zavestno ignorirajo, da je Evropsko sodišče za človekove pravice že
               leta 2008 pritrdilo politikom Madžarske delavske stranke, da rdeča zvezda ne
               simbolizira totalitarnega režima. Na podlagi te sodbe je svojo odločbo spremenilo
               tudi madžarsko ustavno sodišče. Rdeča zvezda je simbol osvoboditve izpod fašizma, je
               simbol partizanstva. Za večino slovenskega naroda pomeni simbol svobode in upora
               proti nacifašističnim okupatorjem in njihovim sodelavcem v letih 1941–1945. Še več,
               velika večina Primorcev, od koder sam izhajam, se z rdečo zvezdo identificira. Ta
               simbol je povezan tudi s koreninami slovenske državnosti, pa ne mislite, da govorim
               na pamet. Glede na rezultate slovenskega javnega mnenja večina anketiranih od
               osamosvojitve do danes ves čas vidi OF glavno silo, ki je s partizanskim bojem
               zagotovila preživetje narodne skupnosti. Vsa leta, kar se postavlja vprašanje, se je
               krepil tudi pozitiven odnos do besede slovenski partizani, okrepilo pa se je tudi
               prepričanje, da je bila slovenska partizanska vojska avtentična. 65,5 % leta 1995 in
               69 % leta 2012 – se je tako izreklo v anketah. Na vprašanje, ki je bilo v
               raziskovanju slovenskega javnega mnenja postavljeno leta 2005 in 2007, ali smo
               Slovenci lahko ponosni na svojo vlogo pri tej zmagi ali ne, absolutno prevladuje
               ocena, da je ta zmaga temelj za ponos. Spomnimo se, kaj so prisegali takrat borci po
               partizanskem zakonu. Da bodo dali vse svoje moči in sposobnosti osvobodilni stvari
               slovenskega naroda, delovnega ljudstva ter vsega naprednega in svobodoljubnega
               človeštva v sveti vojni proti fašističnim tlačiteljem. Da ne bodo odložili orožja do
               popolne zmage nad fašističnim okupatorjem in do popolnega uresničenja velikega
               osvobodilnega cilja slovenskega naroda. Če bo potrebno, bodo žrtvovali za svoj narod
               tudi svoje življenje. Sprašujem se, ali ni ravno ta prisega najvišji možni odraz
               vrednot domoljubja. Da je vrednota domoljubja izjemno pomembna vrednota, obstaja
               konsenz v slovenski politiki, so zapisali tudi sami predlagatelji.</p>
               <p>V Poslanski skupini Pozitivna Slovenija predloga novele zakona ne bomo podprli in
               bomo glasovali proti sklepu, da je zakon primeren za nadaljnjo obravnavo. Hvala.</p>
            </sp>
            <sp xml:id="SDZ6-Redna-22-2014-03-05.sp163">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske demokratske stranke bo stališče predstavil
               gospod Tomaž Lisec. Izvolite.</p>
            </sp>
            <sp xml:id="SDZ6-Redna-22-2014-03-05.sp164">

               <speaker>TOMAŽ LISEC (PS SDS):</speaker>

               <p>Podpredsednica, hvala za besedo. Spoštovana državna sekretarka, prisotni kolegi in
               kolegice!</p>
               <p>V dneh pred 8. februarjem, ko proslavljamo slovenski kulturni praznik v čast in
               spomin našega velikega slovenskega pesnika in avtorja slovenske himne, Franceta
               Prešerna, smo v SDS vložili predlog oziroma novelo Zakona o grbu, zastavi in himni.
               Torej smo zakon vložili v času, ko naj bi se himna prepevala ali igrala še bolj
               slovesno, ko so nas polna usta o slovenskih simbolih, o naši zgodovini, o naši
               državi, o domoljubju, našem narodu in tako naprej. A ko smo v SDS v zakonodajni
               postopek vložili novelo zakona, je začelo padati, da spet zganjamo ideologijo. Da čas
               zaradi naravne nesreče, ki je zajela velik del države, in na sploh zaradi slabega
               finančnega, gospodarskega, socialnega in ne vem katerega razloga oziroma stanja ni
               pravi. Pa morda za uvod nekaj pojasnil. Prvič. SDS ni kriv za naravno nesrečo. Za
               marsikaj smo obdolženi, verjetno bomo tudi za to naravno nesrečo. A ob tej naravni
               nesreči smo med prvimi izrazili podporo ljudem na prizadetih območjih in vsem tistim,
               ki posledice ujm odpravljalo. Mimogrede, SDS smo v času, ko so se ministri slikali na
               terenu, pripravili predlog interventnih ukrepov. Šestindvajset poslancev in desetina
               strokovnih sodelavcev je prej pripravila predloge interventnih zakonov oziroma
               ukrepov, ki so bili, kot se je kasneje izkazalo, bolj domišljeni, celoviti. Po našem
               mnenju bi bili bolj učinkoviti kot bodo ukrepi, ki jih je kasneje slabše pripravila
               ta vlada z vso ekipo državnih in obdržavnih služb. Drugič. SDS je do sedaj podprla
               vse pametne ukrepe na vseh področjih, ki bi šli po poti iskanja odgovorov, ki jih
               postavlja pred nas finančna, gospodarska in socialna slika v državi. A na žalost je
               teh ukrepov bore malo. SDS je pripravil tudi svoje ukrepe, ki pa so bili brez
               obrazložitve vedno zavrnjeni samo zato, ker je bil predlagatelj SDS. Samo poglejmo to
               sejo Državnega zbora. Od 12 zakonov so v obravnavi trije kot predlogi SDS. Sedem je
               res vladnih, pa še to gre ponekod le za redakcijske spremembe, in le štiri lahko
               štejemo kot vsebinske zakone. Dva predloga zakonov pa sta iz vrst civilne družbe. Pa
               še ta dva bi po mnenju SDS imela ob sprejetju več pozitivnega vpliva na slovensko
               gospodarstvo in na zdravstvo – torej na akutni temi v naši državi – kot vsi vladni
               predlogi skupaj. Zanimivo. Na prejšnji seji vlade in na sedanji seji vlade ni bilo
               sprejetega nobenega zakona. Nobenega zakona! Toliko o tem, kdo skrbi za kaj v naši
               državi, pa najsi gre za gospodarstvo, mlade, korupcijo ali pa slovensko zavest in
               slovenske simbole. In tretjič, za uvod. Če predlagane novele Zakona o grbu, zastavi,
               himni v času kulturnega praznika in ob dejstvu, da zasledujemo rešitve, ki jih je
               skušal uveljaviti že sam avtor Zdravljice oziroma Zdravic, pa več o tem v
               nadaljevanju, da zasledujemo rešitve, ki jih odpira in podpira velik Slovenec in
               domoljub Boris Pahor, vsi vemo – ugleden akademik, slovenski pesnik in pisatelj, leta
               2013 ob 100-letnici svojega rojstva celo prejemnik nagrade Državljan Evrope – ter da
               zasledujemo rešitve, ki se dotikajo Ustave Republike Slovenije, če je to ideologija,
               spoštovani, potem pa naj bo. In po tej ideologiji bo verjetno danes zlito ogromno
               gnojnice. Populistična retorika, ki bo danes skušala zavrniti predlog zakona in ki ne
               bo pristajala, da lahko preko nadaljnje obravnave naredimo zakon še bolj življenjski,
               je zavrnjena.</p>
               <p>Pa pojdimo po vrsti – od himne preko grba do zastave, vsebinsko. Himna, prvi izmed
               ciljev je uveljavitev himne Republike Slovenije v skladu z Ustavo. Ne odpravljamo
               neustavnosti, ampak samo želimo, da je zakon v skladu z Ustavo. Ta del sprememb smo v
               SDS predlagali že pred dobrima dvema letoma. Gre za določbe, da zakon skladno z
               Ustavo kot himno naše države določa Zdravljico. Himna naj bi se v svoji ustavno
               določeni obliki, torej celotna, izvajala ob vseh slovenskih slavnostnih priložnostih,
               obvezno pa na državnih slovesnostih ob državnih praznikih Republike Slovenije. Torej
               obvezna izvedba celotne himne na državnih slovesnostih ob državnih praznikih
               Republike Slovenije. Cca 4–5 minut, nekajkrat na leto. Koliko stojimo in sedimo brez
               zveze, sedaj pa je problem štiri minute poslušanja himne Republike Slovenije, četudi
               gre samo za godalno izvedbo. "So what?!" Pri cca dve uri ali še več trajajočih
               državnih proslavah je problem dodatne tri in štiri minute? Spoštovani, če ni
               problema, ga ta vlada in ta vladna koalicija vedno najdeta.</p>
               <p>Mnenje vlade pri tem zakonu je v bistvu kar nekaj. V smislu, nekaj se je uvedlo,
               postalo je že praksa in tega ni možno spremeniti. Spoštovani, da se, le malo volje je
               potrebno. Ustava Republike Slovenije je jasna. Himna Republike Slovenije je
               Zdravljica. Ne prva, ne druga, ne tretja in ne zadnja kitica. Himna Republike
               Slovenije je Zdravljica. Natančneje pa to določa zakon, ki je pred nami. V SDS se
               zavedamo, da bi v nekaterih primerih izvedba celotne Zdravljice lahko povzročila
               težave, kot na primer pri izvedbi športnih prireditev, predvsem tistih v tujini, zato
               je tudi določena možnost uporabe v skrajšani obliki, ki pa obsega drugo in sedmo
               kitico te pesmi. V skrajšani obliki je himna dopustna le, če se izvede v naslednjem
               zaporedju. Najprej celotna druga kitica, ki ji sledi celotna sedma kitica. S tem
               sledimo idejam Franceta Prešerna, Borisa Pahorja in ustavnemu redu Republike
               Slovenije. Boris Pahor predlaga, da bi se kot himna Republike Slovenije, kadar
               izvedba celotne Zdravljice ni mogoča, izvajala skupaj druga in sedma kitica, saj le
               taka izvedba v resnici sledi vrednotam Prešerna, ki v Zdravljici po retoričnem
               vprašanju, komu najprej zapeti pesem, na prvem mestu postavi našo deželo Slovenijo.
               Vse narode, ki jih himna zaradi sedanje zakonske ureditve edino poudarja, je pesnik v
               svojem vrstnem redu postavil precej nižje in se pojavljajo šele v sedmi kitici pesmi.
               Sedanja internacionalistično obarvana izvedba po opozorilih tega velikega človeka in
               borca za pravice Slovencev in temeljne človekove pravice niti slučajno ni tisto, kar
               si vsi želimo. Spoštovani kolegi, kolegice, kdo od Slovencev ni vsaj enkrat v
               neposrednem prenosu ali v ničkolikokrat ponovljenem posnetku videl eno od dveh
               priložnosti, ki nam jih je ponudila naša šampionka Tina Maze, da poslušamo Zdravljico
               na olimpijskih igrah v Sočiju. Prepričan sem, da se je ob igranju himne marsikomu
               utrnila solza sreče in ponosa. Ta himna se je zavrtela dvakrat. Ena kitica dvakrat.
               Ker je ena kitica prekratka oziroma prehitra, da bi bila v skladu s slovesnim
               ceremonialom dviga zastave. In zakaj dvakrat zapeti sedmo kitico, če bi lahko s
               ponosom in skladu z idejo Franceta Prešerna in Borisa Pahorja najprej zapeli drugo
               kitico Komu narpred veselo zdravljico bratje! č'mo zapetꞌ. Bog živi ves slovenski
               svet … in tako naprej. In šele nato sedmo kitico, ki ne slavi le nas in naše dežele,
               ampak vse narode. Sprašujemo se, kaj je tu bogokletnega. Morda je preveč domoljubno?
               Morda bi v čast naši šampionki Tini lahko zapeli tudi peto kitico, ki pravi, Bog živi
               vas Slovenke. A že pri tem slovesnem trenutku, kot je zapeta himna in dvignjena
               slovenska zastava na olimpijskih igrah, so nekateri našli problem. Slovenci smo našli
               problem, so našli problem. In celo je prišlo do uradne pritožbe, kaj se organizatorji
               gredo. Takšno dejanje lahko pričakujemo le iz vrst tistih, ki želijo, znajo in hočejo
               delati škodo in jim nič v zvezi s Slovenijo ne paše, ker je njihova ideologija ostala
               južno v nekem drugem času, a si je več kot očitno želijo nazaj. Če kdo ne ve, o čem
               oziroma o kom govorim – govorim o tistih, ki se v Stožicah posmehujejo vsem
               slovenskim vrednotam in simbolom. In hkrati poveličujejo simbole totalitarnih
               režimov. Grozljiva scena sredi Evrope, kjer se Evropa zmerja s tatovi. In se temu
               stoječe ploska in to v letu 2013. In tu tudi tiči odgovor, kdo in zakaj tega zakona
               ne bo podprl. Tisti, ki želijo nazaj pripeljati preživete čase. In delajo na vseh
               področjih, da se vrnemo v čas parnih in neparnih dni, pomanjkanja, strahovlade in
               verjetno še marsičesa, kar mi mlajši – smo imeli srečo, da nismo izkusili v polni
               meri. Ja, glasovanje o tem zakonu bo pokazalo, kdo si na eni strani želi Slovenijo z
               vsemi svojimi vrednotami in simboli, kdo pa temu nasprotuje. Oziroma kdo gre naprej,
               kdo pa hoče nazaj. Po vložitvi novele zakona smo bili s strani civilne iniciative
               opozorjeni še na 2 dejstvi, ki jih verjetno marsikdo niti ne pozna. Prvič, da se
               napačno uporablja naslov pesmi oziroma himne, da ni Zdravljica, ampak Zdravica; in da
               obstaja še ena kitica, ki pa prejšnjim režimom ni bila všeč, čeprav je bil tudi del
               te kitice spremenjen bolj v smislu socialističnega in komunističnega sistema. Očitno
               je bila preveč napredna, preveč slovenska, domoljubna. Glasi pa se – Ljubezni sladke
               spone naj vežejo vas na naš rod, v njim sklepajte zakone, de nikdar več naprej od tod
               hčer, sinov zarod nov ne bo pajdaš sovražnikov. Bog naj vse, kar nas je, živi
               tovariše združene. Vrhunska kitica, ampak očitno je tudi ta, tako kot druga kitica,
               preveč slovenska in domoljubna. In se je preprosto črtala oziroma izgubila. Bili so
               tudi drugi predlogi o drugih pesmih kot himni Republike Slovenije. Predlogi od
               Avsenikove, pa že skoraj ponarodele Slovenija, od kod lepote tvoje, do že stare
               Naprej zastave slave. Glede grba se z zakonom ne ukvarjamo, čeprav smo bili
               seznanjeni s problematiko grba s tako imenovanim kodiranim sistemom, kjer smo zopet
               unikum v Sloveniji. Zastava. Danes ne bo debata in tudi namen tega zakona ni, ali
               zamenjati rdečo z zeleno barvo, kot je poziv v zadnjih dneh preplavil socialna
               omrežja. Čeprav razmislek morda niti ni napačen. A nekdo je že v začetku nastajanja
               Slovenije naredil napako. To so bili tisti, ki so forsirali grb v obliki, kot ga
               imamo, ki so predlagali himno v obliki, kot jo imamo, in zastavo v obliki in barvah,
               kot jo imamo.</p>
               <p>Bo pa verjetno danes debata o drugi vsebinski pomembni temi in to je bilo že
               predstavljeno, ki bo verjetno pri sovražnikih evropsko usmerjene politike naletela na
               buren odziv in se dotika tudi zastave. Ne, ne gre za lustracijo, gre le za zadevo,
               kjer je vprašanje soglasja pri vseh domoljubih. Govorimo o domoljubih in ne
               skrajnežih, kot to želi slovensko javnost prepričati trenutna vladna politika preko
               etabliranih medijev. To soglasje ne bi smelo biti vprašljivo, saj prvič postavljamo
               jasne okvirje, da je prepovedano javno poveličevanje vseh totalitarnih režimov, vseh!
               Oziroma uporaba njihovih predstavnikov in simbolov, torej ne simbolov levih ali
               desnih skrajnežev, ampak vseh totalitarnih simbolov. To bi morali podpreti vsi.
               Verjetno bodo proti le tisti, ki vihranje slovenske zastave označujejo z desnim
               ekstremizmom. Z novelo zakona tudi dodatno prepovedujemo uporabo slovenske himne,
               grba ali zastave v povezavi s prej omenjenimi totalitarnimi simboli ali njihovimi
               predstavniki. Dodajamo pa izjemo, da ti dve prepovedi ne veljata le za namene
               izobraževanja, v skladu z izobraževalnim programom, informiranjem, kulturnih
               prireditev in muzejskih zbirk.</p>
               <p>Ker ima sedaj veljavni zakon, ki je še iz leta 1994, tudi to pomanjkljivost, da
               kazenske določbe opredeljujejo kazni še v tolarjih, torej v valuti, ki ni več v
               obtoku, kazni spremenimo v evre ter dodajamo kazenske določbe glede prepovedi javnega
               poveličevanja vseh totalitarnih režimov in njihovih predstavnikov in simbolov. In
               samo medklic vladi: globe so manj radikalne kot globe v vseh zakonih, ki jih ta vlada
               prinaša in kjer straši Slovenca in Slovenko z ogromnimi globami. In tega dela se
               vlada niti s stavkom ni dotaknila, kar je logično. Če želi vlada slediti svoji
               dnevnopolitični agendi, bi ta del zakona v svojem mnenju sesula. A jo je verjetno
               strah, da bi to opazili zunaj meja naše države, saj je to odstop od evropskih norm,
               in bi s tem pokazala svoje ideološke korenine. Če bi se strinjala, bi nam dala prav,
               kar pa verjetno nikoli ne bomo dočakali. Zato je vlada pametno tiho na tem področju
               in želi čim prej zakon pospraviti z dnevnega reda. Le posamezni prvoborci bodo danes
               za zadostitev, obvestitev svojih volivcev zlivali gnojnico po tem zakonu.</p>
               <p>Torej zakon ni noben ideološki bavbav, le zakon, ki sledi idejam Franceta Prešerna,
               Borisa Pahorja in Ustave Republike Slovenije. Ideološka tema je po mnenju SDS
               zapiranje arhivov, ki se jo gre velik del slovenske politike. SDS in še določeni pa
               na to ideološko politiko odgovarjamo z zadnjim možnim sredstvom, z zahtevo za
               referendum in ustavitvi še ene ideološke norosti, predvsem levega dela političnega
               pola, ki preko takšne ideologije še vedno išče notranjega sovražnika.</p>
               <p>Za to vlado je očitno ideološko še marsikaj drugega, če le ne zraste na njihovem
               zelniku. Zanimivo, tudi Zakon o konoplji in Zakon o samozdravljenju so nekateri iz
               vrst koalicije pripisovali nek ideološki in kulturni boj, vse v smislu, kdor ni z
               nami, je proti nam. Da pa ne bo pomote in upamo, da se bomo temu tudi danes izognili.
               Ko je danes govora o Sloveniji, o Slovencih, v SDS želimo govoriti o vseh državljanih
               Republike Slovenije, ne glede na narodnost. Želimo pa jasno povedati: Če komu v
               Sloveniji ne paše, ne glede na njegovo narodnost, da smo del Evrope, mu nihče ne
               prepričuje iti stran. Verjetno bom zmerjan s skrajnežem, če bom rekel, da sem dobil
               na elektronski naslov pošto, kjer mi je nekdo rekel: "Opozorite, da letalske,
               železniške in cestne povezave peljejo tako na sever, kot na jug, na zahod in na
               vzhod." Domoljubje je del vsakega naroda, vsake države, le pri nas v Sloveniji, samo
               dva milijona nas je, pa se očitno tega nekateri želijo sramovati. Tudi tu smo
               evropski posebneži. Do kdaj še bomo ujetniki preteklega režima in se bomo morali
               sramovati lastne države, lastne himne, lastnega grba in lastne zastave. Morda niso
               najlepši in najboljši; za enkrat so pa še vedno naši. V SDS menimo, da je predlog
               odlična osnova za strokovno razpravo v nadaljevanju sprejemanja zakonodaje. Vemo pa,
               da bo pri nasprotnikih naletela na ideološki odziv.</p>
               <p>Za zaključek se zahvaljujemo vsem tistim, ki so nas zasuli s podporo, ter vsem
               tistim, ki so odprli vprašanja, ki jih ta predlog zakona ne zajema – barva zastave,
               oblika grba, ki sta po našem mnenju preveč strokovni vprašanji in jih je potrebno
               najprej dati v javno razpravo ter se šele potem do njih opredeliti. Vsem zagovornikom
               totalitarnih simbolov in njihovih nosilcev in vsem, ki zaničujejo slovenske simbole
               ter vrednote, pa pravimo – dovolj je. Hvala.</p>
            </sp>
            <sp xml:id="SDZ6-Redna-22-2014-03-05.sp165">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednje stališče ima Poslanska skupina Socialnih demokratov; in sicer mag. Majda
               Potrata.</p>
            </sp>
            <sp xml:id="SDZ6-Redna-22-2014-03-05.sp166">

               <speaker>MAG. MAJDA POTRATA (PS SD):</speaker>

               <p>Hvala za besedo, spoštovana podpredsednica!</p>
               <p>Zavedam se, da se s stališči poslanskih skupin ne polemizira. To, kar bom zdaj
               povedala, ni polemika, ampak samo moje ogorčenje in moje nasprotovanje temu, da me
               kdo podi iz te države. To je bilo nekoč že povedano, v nekem drugem kraju, pa smo to
               prerasli, se temu izognili in tudi preprečili, da bi nas kdo iz svoje zemlje
               preganjal. Nespodobno, nesramno in nesprejemljivo. Bolj spolitiziranega in
               ideologiziranega stališča, kot mu je bilo mogoče prisluhniti, …</p>
            </sp>
            <sp xml:id="SDZ6-Redna-22-2014-03-05.sp167">

               <speaker>PODPREDSEDNICA POLONCA KOMAR:</speaker>

               <p>Prosim za tišino v dvorani.</p>
            </sp>
            <sp xml:id="SDZ6-Redna-22-2014-03-05.sp168">

               <speaker>MAG. MAJDA POTRATA (PS SD):</speaker>

               <p>… ni mogoče ugotoviti. Ne glede na to – nič ni presenetljivega in novega. Zakon, ki
               posega v enega od državnih simbolov in zahteva njegovo spremembo, ni vložen prvič.
               Bili pa smo v bližnji preteklosti tudi priča temu, da smo brez zakonske podlage in
               brez kakršnegakoli širšega konsenza doživeli preganjanje praporov s proslav. Da smo
               doživeli 4 kitice himne in še kakšne druge značilnosti. Moja zadnja izkušnja s
               proslave, ki sem jo organizirala kot predsednica Odbora za kulturo, je bila tudi ta,
               da je iz Državnega zbora šlo napotilo osnovni šoli, naj zapojejo drugo in sedmo
               kitico kot himno. Iz Državnega zbora, prosim, iz državne institucije. Ampak tako to
               je. In tisti dan je bil tudi vložen zakon. Ta zakon pravzaprav ponavlja tisto, kar je
               Slovenska demokratska stranka že vložila kot predlog za spremembo in dopolnitev
               Zakona o grbu, zastavi in himni Republike Slovenije ter o slovenski narodni zastavi.
               Nanaša se res predvsem na himno, ampak tudi druga določba o uporabi totalitarističnih
               simbolov je povezana s himno. Bom potem povedala, kako. Zakaj tega predloga ni mogoče
               podpreti? Najprej se bom osredinila na vprašanje, povezano s himno. Moje mnenje se
               predloga zakona dotika na treh ravneh, in sicer, prvič, himne na ravni simbola,
               drugič, himne na pravni ravni, in tretjič, razmerja med himno in Prešernovo
               Zdravljico. V Ustavi Republike Slovenije je himna omenjena v uvodnem poglavju splošne
               določbe in skupaj z zastavo in grbom predstavlja simbol slovenske države. Osnovna
               značilnost vsakega simbola je njegova trajnost. Kajti ravno s svojo
               nespremenljivostjo se lahko zakorenini kot simbol skupnosti, ki je splošno
               sprejemljiv, in zato njegovo pojavnost sprejemamo kot samoumevno. Himna sproža
               posameznikovo identifikacijo z državo, utrjuje posameznikovo državljansko zavest in
               spodbuja čustveno razmerje posameznika do skupnosti, ki ji pripada. Prav zato mora
               biti sleherni poseg v spreminjanje himne kot simbola premišljen in splošno
               sprejemljiv. Upoštevati bi morali tudi posebne zahteve, povezane z izvajanjem himne.
               Naj posebej poudarim, da je bilo mogoče zaznati že večkrat ponujeno ponudbo ali
               zahtevo po spremembi bodisi zastave, bodisi grba, ali tudi himne, pa je vedno
               večinsko javno mnenje takim spremembam nasprotovalo. Da pa je v nekem krogu taka
               zahteva utrjena tudi zaradi tega, ker je gojena, se pa razume samo po sebi.
               Predlagatelj spremembe in dopolnitve zakona se sicer sklicuje na pobudo uglednega
               slovenskega pisatelja, vendar ta ni preverjena v slovenski strokovni in
               zainteresirani javnosti. Bi pa po našem mnenju morala biti še zlasti zaradi dejstva,
               ker imata himna in njena izvedba ustrezno veljavno zakonsko podlago. Temelji tudi na
               posegu v avtentično Prešernovo besedilo. Predlagani zakon upošteva pravzaprav samo
               eno, to je besedilno razsežnost himne. Zato se ne dotika razmerja med instrumentalno
               in vokalno izvedbo himne in ne upošteva časa, potrebnega za izvedbo celotne, to je
               osemkitične himne. S tem himna izgublja svoj prvotni pomen in se rahlja njena
               simbolna vrednost. Če boste šli preračunati, koliko časa bi izvedba himne, vseh 8
               kitic, trajala – bo ca sedem minut do sedem minut in pol, odvisno tudi od tempa, s
               katerim je himna izvajana. Kar pa zadeva instrumentalno izvedbo himne, kdo pa ve,
               kateri tekst je mišljen, če je himna samo v instrumentalni izvedbi. Predlagatelj
               sprememb in dopolnitev zakona trdi, da je veljavni zakon v neskladju z Ustavo
               Republike Slovenije, in svojo trditev opira na tretji odstavek 6. člena Ustave
               Republike Slovenije, "himna Slovenije je Zdravljica". Trditev je oprta samo na ta
               odstavek. Ne upošteva pa 4. odstavka, ki uporabo grba, zastave in himne prepušča
               zakonu. Ta zakon je bil tudi poslan v ustavno presojo in je bila pobuda zavrnjena.
               Prvi zakon, ki je določil himno Republike Slovenije, je bil soglasno sprejet 29.
               marca 1990, zakon pa je prevzel odločitev za Zdravljico kot himno, zapisano v 12.a
               amandmaju k ustavi iz leta 1974, sprejetem 27. septembra 1989. Pred sprejetjem zakona
               je bila opravljena razprava, pridobljena so bila mnenja strokovne javnosti o besedilu
               in melodiji in na podlagi večinskega mnenja je bila sprejeta zakonska odločitev.
               Ustava je torej samo povzela, kar je bilo že uzakonjeno, upoštevajoč zakon, v katerem
               je v 4. členu zapisano, navajam: "Besedilo himne Republike Slovenije je sedma kitica
               pesmi Franceta Prešerna Zdravljica, melodija pa iz zborovske istoimenske skladbe
               skladatelja Stanka Premrla." Besedilo in melodija sta naslednja in temu sledi
               napotilo, se razume, da je iz uradnega lista, v katerem je bil zakon objavljen. Naj
               povem še neko novost, ki je do zdaj nisem poznala. Zborovodja osnovnošolskega
               zborčka, ki je zapel himno v Državnem zboru, mi je povedal, da je moral sam prirediti
               aranžma za dvoglasje za mladinski zbor, ker tega v glasbeni literaturi ni bilo. Ampak
               to samo kaže, kako so ljudje naklonjeni himni. Izbira sedme kitice iz Prešernove
               Zdravljice za himno je izhajala torej iz večinskega mnenja, da naj bo himna čim
               krajša, da sedma kitica zgoščeno zajema vse bistvene elemente in vsebuje v
               prisotnosti svojega širokega svetovljanstva tudi intimno človeško ter skupnostno,
               narodnostno komponento. Poleg tega pa se tudi sicer veličina himne ne izraža z
               dolžino oziroma z obsegom pesmi ali skladbe. Akademija za glasbo je v strokovnem
               mnenju zapisala, navajam: "Glasbeni tekst Premrlove Zdravljice kot himne v
               instrumentalni priredbi se izvaja samo enkrat". Prekinjam navedek in nadaljujem
               navedek. "Himno namreč v največji meri okarakterizira glasba in je po njej tudi
               najbolj razpoznavna, poleg tega pa se instrumentalno največ izvaja." Veljavni zakon
               je torej samo preciziral določila prvega zakona in prav tako dobil izjemno podporo ob
               sprejemu.</p>
               <p>In zdaj še tretja raven, ki zadeva razmerje med himno in Prešernovo Zdravljico. Že
               ob sprejemu Zakona o himni je bilo poudarjeno, da zakonodajalec ni hotel z izbiro
               besedila himne iz Prešernove Zdravljice okrniti drugih rab te pesmi. Zato navedek iz
               obrazložitve: "Če bi se s prvo kitico začenjali tako slovenska napitnica kot
               slovenska himna, bi to povzročalo težave organom kazenskega pregona, ko bi se v
               primerih žaljivega načina petja te pesmi ne moglo zanesljivo ugotoviti, ali je nekdo
               prepeval slovensko himno ali slovensko napitnico. Po drugi strani pa bi ljudje na
               prireditvah prihajali v zadrego, ko bi se slovenska zborovska in koncertna pesem z
               osmimi kiticami začenjala tako kot slovenska himna in se ne bi dalo takoj ugotoviti,
               v kakšen namen se igra." Ker predlog razširja himno na celotno besedilo Prešernove
               Zdravljice, je zato treba znova opozoriti na že zaznane probleme, posebej še na
               obseg. Si predstavljamo, kako bi navzoči stoje izkazali potrebno spoštovanje himne,
               ki bi trajal med šestimi in sedmimi minutami in pol, seveda v instrumentalno-vokalni
               izvedbi. Odpreti bi bilo treba tudi 4. člen veljavnega zakona, ker sta besedilo in
               notni zapis melodije himne sestavni del zakona. Zastavlja se vprašanje, ali se je
               predlagatelju tako mudilo, da je to spregledal, ali pa je predlog treba šteti za še
               en manever največje opozicijske stranke. Ker pa nekateri problematizirajo tudi
               sporočilo slovenske himne, naj iz devete knjige Enciklopedije Slovenije iz leta 1995
               navedem nekaj misli avtorja gesla France Prešeren, akademika profesorja dr. Borisa
               Paternuja. To so samo odlomki. "Vrh Prešernove politične poezije je Zdravljica. Njena
               vodilna misel – radikalna zahteva po svobodi slovenskega naroda – izhaja iz
               humanistične vizije enakopravnosti in prijateljskega sožitja vseh narodov ter pravice
               vsakega do samostojnosti. V ozadju so ideje francoske revolucije o enakosti, svobodi
               in bratstvu, prilagojene temeljnim političnim potrebam Slovencev ob Pomladi narodov
               in v zvezi z njihovo osamosvojitvijo."</p>
               <p>Če strnem vse tri ravni in iz njih izpeljem mnenje Poslanske skupine Socialnih
               demokratov. Predloga Slovenske demokratske stranke, ki posega v obseg in način
               izvedbe himne Republike Slovenije, Poslanska skupina Socialnih demokratov ne bo
               podprla.</p>
               <p>Zdaj pa še k obljubljenemu. Ne bom govorila o simbolih, ker je bilo v zvezi z rdečo
               zvezdo in odločbo Evropskega sodišča za človekove pravice v zvezi s tem že povedano
               vse, kar je treba povedati. Opozorila bi pa na to, kar govori drugi člen predlaganega
               zakona. Namreč, v dodanem 24.a členu, kjer je govora o prepovedi uporabe simbolov in
               javnem poveličevanju njihovih predstavnikov, je v drugem odstavku tudi zapisano:
               "Prepovedana je uporaba slovenske himne, grba ali zastave v povezavi s simboli ali
               predstavniki iz prejšnjega odstavka." Mar to pomeni, da na partizanskih proslavah ne
               bo več dovoljeno zaigrati himne? Ne bo več dovoljeno uporabiti slovenske zastave
               sedanje slovenske države? Ne bo dovoljeno uporabiti grba zaradi tega, ker bo na
               partizanskih praporih zvezda, rdeča zvezda? Ali bo to veljalo kot komentar tega, da
               partizansko gibanje ni bilo patriotsko gibanje, ni bil enkraten dogodek v zgodovini
               in v zgodovini evropskih narodov? Rezistenca slovenskega partizanskega gibanja je
               nekaj, kar bi nas moralo navdajati s ponosom in spoštovanjem, ne pa da bomo zaradi
               tega, ker bo tam uporabljena zvezda – bom zastavila drugo vprašanje. Ali bo ob nekih
               drugih proslavah, neke druge vojaške formacije, ki ni uporabljala zvezde, ker ni bila
               partizanska, pa dovoljeno uporabljati državne simbole? To so vprašanja, o katerih je
               treba razpravljati v zvezi s tem zakonom, in tudi s te perspektive razmišljati o
               razsežnostih domoljubja. Mimogrede, Prešeren je v drugi kitici govoril o deželi.
               Danes nismo več dežela, danes smo država. Hvala.</p>
            </sp>
            <sp xml:id="SDZ6-Redna-22-2014-03-05.sp169">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Branko Kurnjek bo predstavil stališče Poslanske skupine Državljanske liste.
           </p>
            </sp>
            <sp xml:id="SDZ6-Redna-22-2014-03-05.sp170">

               <speaker>BRANKO KURNJEK (PS DL):</speaker>

               <p>Hvala za besedo, predsednik. Spoštovana sekretarka s sodelavko, poslanke in
               poslanci!</p>
               <p>Naj mi bo tokrat oproščeno, ker ne bom govoril o državljankah in državljanih,
               prebivalkah in prebivalcih Republike Slovenije, temveč bom govoril o Slovenkah in
               Slovencih. V Državljanski listi smo prepričani, da smo Slovenke in Slovenci
               ponotranjili sedmo kitico Zdravljice, ki se začne z Žive naj vsi narodi. Nikakor ne
               more vzdržati trditev predlagatelja novele zakona, da bi s celotno himno izražali
               večjo stopnjo domoljubja. Pravzaprav predlagatelj Slovenke in Slovence s takšno
               trditvijo lahko tudi žali, saj nam na prikrit način sporoča, da z dosedanjo uporabo
               samo sedme kitice nismo izkazali potrebne stopnje domoljubja. S tem zanika tudi naše
               običaje in navade, ki so se z Zdravljico razvijali že izpred časa naše samostojne
               države. Ne glede na to, ali bi uradna himna vsebovala eno, dve ali vseh osem kitic,
               je dejstvo, da to odnosa Slovenk in Slovencev do Zdravljice ne bi in ne bo
               spremenilo. Zdravljica je ena, njeno vsebino smo ponotranjili in jo nosimo v srcu.
               Predlagatelj pravi, da je sedma kitica izrazito internacionalistično obarvana in v
               nasprotju z vrednotami domoljubja. Morda, a lahko gledamo tudi iz drugega zornega
               kota – besedilo sedme kitice izrazito in skorajda dramatično poziva k miru na celem
               svetu in sožitju med vsemi narodi. Je zagotovo edina himna na svetu, ki presega
               nacionalnost in podira meje med ljudmi, ki si jih je človek postavil sam. Takšno
               besedilo ima tisto sporočilo, ki bi mu morali Slovenke in Slovenci slediti in biti
               nanj ponosni. Presega ozke okvire in je presenetljivo v skladu z današnjim časom.
               Lahko rečemo, da je Prešeren napisal to kitico s preroškim pogledom in željo, kakšen
               naj bi bil svet in kakšni naj bi bili Slovenke in Slovenci v njem. Vprašajmo se, ali
               je to res nedomoljubno, če v svoji himni celemu svetu sporočamo, da želimo miru in da
               podajamo roko prijateljstva. Ne pozabimo, da "koder sonce hodi" – torej po celem
               svetu. Stranka predlagateljica postavlja domoljubje med temeljne vrednote svojega
               programa. Upajmo, da med te vrednote postavlja tudi spoštovanje do slehernega
               sočloveka in tudi poštenost, kot jih recimo postavlja Državljanska lista. Graditi
               svoj program na domoljubju in razpihovanju nacionalnih čustev zna biti tudi nevarno,
               kar se je v svetovni zgodovini večkrat pokazalo in se še, tudi pri majhnih narodih.</p>
               <p>In glede na žal neizpodbitno dejstvo, da živimo v obdobju, ko smo Slovenke in
               Slovenci tako ideološko kot politično in svetovno nazorsko neenotni, v Državljanski
               listi menimo, da trenutno ni niti pravi čas, kakor tudi ni nobene potrebe za
               spreminjanje državnih simbolov. V času, v katerem živimo, bi nas morali simboli
               poenotiti. Bojim pa se, da bi se s tem predlogom zakona zgodilo ravno obratno. In ker
               v Državljanski listi tega ne želimo, zakona ne bomo podprli. Hkrati pa opozarjamo
               tiste, ki bi si morda drznili našo zavrnitev predloga zakona izkoriščati za očitke o
               nedomoljubnosti, da takšne morebitne besede že v naprej označujemo kot nedopustne.
               Nihče nima pravice, da bi dvomil v našo domoljubje. Kajti tisti, ki bi to storil, bi
               po našem mnenju prestopil mejo dopustnega. Sicer pa v Državljanski listi menimo, da
               se pravi namen novele zakone skriva v drugem členu predloga zakona, ki govori o
               prepovedi rabe simbolov totalitarističnih sistemov v javnosti. Prepričani smo, da bi
               bilo to v praksi vsaj za nekatere simbole neizvedljivo, saj so lahko v preteklosti
               določen simbol uporabljale različne skupine, narodne ali verske skupnosti; in to za
               različne namene. Prav tako smo prepričani, da se želi ponovno na političnem parketu
               namesto paketov zgodovinarjev odpirati ideološke teme in s tem deliti Slovenke in
               Slovence. V Državljanski listi ideološkim temam v politiki ostro nasprotujemo,
               verjamemo in zaupamo, da so Slovenke in Slovenci sposobni kritičnega pogleda v
               zgodovino. In zato ne potrebujejo in tudi ne želijo politike in politikov, ki bi jih
               prepričevali v njihov prav. Morda predlagateljem zakona v zvezi s tem še svetujemo,
               da preverijo razsodbo Evropskega sodišča za človekove pravice v primeru
               /nerazumljivo/ proti Madžarski.</p>
               <p>Morda še eno načelno razmišljanje glede sprememb nacionalnih simbolov, o katerih je v
               javnosti govora že tako dolgo, kolikor je stara naša država. Kakršen koli predlog za
               uvedbo ali spremembo državnih simbolov bi zmeraj neizogibno pripeljal do različnih
               mnenj in občutkov. Nekateri ne bi spreminjali ničesar, ker so s simboli zadovoljni.
               Nekateri ne bi spreminjali ničesar, ker so se na simbol že navadili. Nekateri bi
               želeli le delno spremembo, nekateri bi želeli spremembe, a drugačne od predlaganih.
               Nekateri ne bi spreminjali ničesar, predvsem iz praktičnih in morda tudi s stroški
               povezanih razlogov. Nekateri bi spremenili vse, kakor bi bilo predlagano, nekateri pa
               bi spremenili vse, a popolnoma drugače od predlaganih. Na tem svetu in tudi v naši
               državi najverjetneje ne obstaja rešitev, s katero bi bili zadovoljni vsi. In tako je
               tudi prav in je nekaj povsem normalnega. Ljudje smo namreč senzorična in čustvena
               bitja.</p>
               <p>Spoštovani, v Državljanski listi dobro v srcu mislimo, zato predloga spremembe
               zakona ne bomo podprli. Hvala.</p>
            </sp>
            <sp xml:id="SDZ6-Redna-22-2014-03-05.sp171">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Franc Pukšič bo predstavil stališče Poslanske skupine Slovenske ljudske
               stranke. Izvolite.</p>
            </sp>
            <sp xml:id="SDZ6-Redna-22-2014-03-05.sp172">

               <speaker>FRANC PUKŠIČ (PS SLS):</speaker>

               <p>Hvala lepa. Kolegice, kolegi, predstavnici Vlade, lep pozdrav!</p>
               <p>V Poslanski skupini Slovenske ljudske stranke menimo, da bi se morali danes na tem
               mestu pogovarjati o mnogih pomembnih temah, o konkretnih ukrepih, ki bi jih slovenska
               vlada pripravila za spodbujanje gospodarske rasti, pa tega nimamo. Teh ukrepov žal
               ni. Žal smo dobili danes od Evropske komisije iz Bruslja že drugič opozorilo. Smo
               edina evropska država, ki je dobila drugič opozorilo o presežnih neravnovesjih. Danes
               bi se morali tukaj pogovarjati, kaj bo vlada zapisala v poročilu proračunskega in
               reformnega načrta do aprila, torej naslednji mesec, ko mora poročati Evropski
               komisiji v zvezi s prezadolženostjo podjetij, v zvezi z rastjo javnega dolga. Še
               nekaj dni nazaj smo govorili, kako smo uspeli zmanjšati oziroma preprečiti upadanje
               javne porabe in izvajanja strategije za bančni sektor. Denar je vložen, nič se ne
               dogaja na drugih segmentih.</p>
               <p>Pa kljub temu ne moremo zamahniti z roko in reči, da je slovenska himna nepomembna
               tema. Pomembna – in ponos vsakega Slovenca in Slovenke. S himno se praznujejo
               slovenski prazniki, s himno se budi domoljubje, s himno se država predstavlja
               navzven, s himno smo se predstavljali tudi na olimpijskih igrah. In prav je, da se
               konkretni zakon uskladi z Ustavo Republike Slovenije, v kateri piše, da je himna
               Slovenije Zdravljica. Zato, da se ne sprašujemo več, ali je naša himna samo ena
               kitica, ali dve, ali vse kitice. Takšno rešitev vidimo kot primerno za nadaljnjo
               obravnavo in ne vidimo razlogov, zakaj ne bi bila sprejeta. Vsekakor pa se strinjamo
               tudi, da je skrajno neprimerno vsako javno poveličevanje totalitarnih režimov,
               njihovih nosilcev in njihovih simbolov. Danes se bo tukaj najverjetneje vnela
               razprava o tem, kaj je javno izražanje in kaj je javno poveličevanje. V Slovenski
               ljudski stranki se strinjamo, da je javno poveličevanje kateregakoli totalitarnega
               režima neprimerno, je strah vzbujajoče in primerno tudi za kaznovanje. Totalitarni
               režimi, ki so prizadeli mnoge, so vredni obsojanja. Vredno obsojanja pa je tudi, če
               nekdo s poveličevanjem simbolov totalitarnih režimov prizadene mnoge tiste, ki so
               bili žrtve totalitarnega režima. Danes se nekateri sprašujejo oz. govorijo o tem, da
               je nekoč bila dežela, danes smo država. Res je, smo država! Vendar je vprašanje, ali
               samo še na papirju ali tudi dejansko. S finančno odvisnostjo, kakršno smo speljali v
               zadnjem letu, se postavlja to upravičeno vprašanje.</p>
               <p>In kot sem na začetku omenil, morali bi se ukvarjati s pripravo odgovora Bruslju
               glede prevelike zadolženosti podjetij in rasti javnega dolga, pa tudi o
               katastrofalnem Zakonu o nepremičninah, o ujmi in naši pravi slovenski armadi, ki nam
               pomaga takrat, ko smo v stiski – o gasilcih. Vendar nič od tega tudi na tej seji
               Državnega zbora vlada ni pripravila.</p>
               <p>V Poslanski skupini Slovenske ljudske stranke zato menimo, da je predlog zakona
               primeren za nadaljnjo obravnavo, v kateri pa lahko tudi z amandmaji bolj izpilimo
               določene dikcije. V Slovenski ljudski stranki bomo predlog spremembe zakona
               podprli.</p>
            </sp>
            <sp xml:id="SDZ6-Redna-22-2014-03-05.sp173">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Končali smo s predstavitvijo stališč poslanskih skupin in prehajamo na splošno
               razpravo poslank in poslancev.</p>
               <p>Kot predlagatelj želi najprej besedo mag. Branko Grims.</p>
               <p>Izvolite.</p>
            </sp>
            <sp xml:id="SDZ6-Redna-22-2014-03-05.sp174">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Vedno znova se na koncu izkaže tisto, kar nekateri povemo na glas, drugi pa zelo
               dobro veste, ampak o tem molčite kot grob. Razprava o vrednotah v slovenskem
               parlamentu in slovenski javnosti je vedno znova razprava o temeljnih razvojnih
               vprašanjih. Preprosto povedano. Kdor si je ogledal posnetek tiste orgije celotnega
               državnega vodstva pod enim od najbolj zloglasnih totalitarnih simbolov, brez da bi
               bila na celi prireditvi ena sama slovenska državna zastava, ena sama evropska skupna
               zastava, vsak investitor. Vsak poslovnež, ki je želel poslovati s Slovenijo, je samo
               obrnil svoj pogled drugam in odšel. Taki Vladi ne preostane drugega, kot da se
               zadolžuje še bolj in še bolj in zadolžuje naslednje generacije, prejema za to
               opozorila z Bruslja – kar se je zgodilo danes, da je tako ravnanje je skrajno
               neodgovorno, neprimerno in razvojno uničujoče –, hkrati pa preko svojih medijev
               razlaga Slovenkam in Slovencem, da naj bi Slovenija bila – to je, prosim, naslov na
               eni od naslovnic, kar pojdite ga pogledat – v tem trenutku država z eno najhitrejših
               rasti v Evropski uniji. Ljudje božji, a je kdo še normalen v tej državi?! Tako
               globoko, kot je padla Slovenija, ni padla nobena evropska država. Vse druge so že
               beležile razvoj v minulem obdobju. Zdaj ob pošastnem zadolževanju, ki mu ni para,
               preračunano na glavo prebivalca v kateremkoli obdobju katerekoli države v Evropski
               uniji.</p>
            </sp>
            <sp xml:id="SDZ6-Redna-22-2014-03-05.sp175">

               <speaker>PREDSEDNIK JANKO VEBER:</speaker>

               <p>Mag. Grims, kot predlagatelja vas želim spomniti, da v obrazložitvi zakona ne
               navajate teh dejstev, ki jih želite predstaviti. Predlagam, da ostanete pri vsebini
               zakona.</p>
            </sp>
            <sp xml:id="SDZ6-Redna-22-2014-03-05.sp176">

               <speaker>MAG. BRANKO GRIMS (PS SDS):</speaker>

               <p>Saj to je ravno bistvo, gospod predsednik. Bistvo je razvoj te države in danes
               govorimo o razvojnem vprašanju, o tem, zakaj ta država pod to oblastjo ne pride
               nikamor. Prej je eden od poslank in poslancev, ki ga niste opozoril, zatrdil, da je
               Slovenija kot država razočarala. Jaz pa trdim, da Slovenija kot država ni razočarala,
               Slovenija kot država je čudovita država. Razočarala in skrajno uničujoča se je pa
               pokazala dolgoletna prevlada tranzicijske levice, ki je gospodarsko in razvojno
               nesposobna in se potem zateka vedno znova k obujanju nekih totalitarnih simbolov in
               jih kaže kot alternativno in razvojni up za naprej. Tam je problem. In zaradi tega
               dobivamo opomine, kot danes iz Bruslja, ker taka država je nek rdeči eksot, od
               katerega vsi, ki želijo vlagati, ki želijo iskati poslovne partnerje znotraj Evropske
               unije, bežijo stran. Taki državi ne preostane drugo, kot da se zadolžuje tudi za
               najdražje možne vsote. Ampak s tem samo prelaga razvojno uničujočo politiko še na
               naslednje generacije. To je problem in o tem v resnici danes govorimo, le da govorimo
               na simbolni ravni, ko govorimo o vprašanju državnih simbolov, ki jih tujina mnogo
               bolj razume, kot jih žal razumemo včasih mi sami. Vsak investitor, še enkrat povem,
               ob pogledu na celotno državno vodstvo, ki orgija tam, pod nekim totalitarnim simbolom
               ure in ure, brez da bi imela eno samo državno zastavo, eno samo evropsko zastavo,
               beži stran in potem še poskrbi, da se informira, o čem so govorili, in vidi, da je
               bil najbolj navdušen, ploskan tisti del, ko se je zmerjalo Evropejce z bando lopovov.
               Tak je zagotovo res zainteresiran za to, da bo prišel k nam investirati in iskati
               poslovne partnerje. Mi se pa čudimo, zakaj gospodarstvo nazaduje in propada. Zato je
               ta tema, ki je danes pred nami, bistvena razvojna tema za Slovenijo. Pa če vsi še
               tako bežite od tega in zelo dobro veste, da je v resnici temu tako. Tisti, ki so tako
               navdušeno ploskali, ko je nekdo na odru razlagal, kako so Evropejci banda lopovov, me
               zanima, če so se potem javno opravičili. Kolikor vem, se niso. Tej isti Evropi, ki
               nam je nesebično priskočila na pomoč s stotinami tovornjakov, ko je Slovenijo pred
               nekaj tedni zadela huda ujma. Pa bi si Evropejci zaslužili to opravičilo, pa še kako.
               Kje so zdaj tisti? Mimogrede, tudi ne razumem, zakaj ni bilo javne zahvale, če že ni
               bilo opravičila, kajti tudi tega nisem opazil. Vsem tistim stotinam tovornjakov, ki
               so prišli, gasilci iz Avstrije, iz Italije, iz Hrvaške in od drugje, pripeljali
               pomoč, najmočnejše generatorje, da so poskrbeli za elektriko v naseljih, ki so bila
               odrezana od sveta, in tukaj vztrajali tedne in tedne. Njim bi dolgovali v prvi vrsti
               zahvalo in opravičilo, ne pa ploskanje državnega vrha na neki proslavi pod enim
               totalitarnim simbolom, ko se jih je zmerjalo z bando lopovov. To je pa trenutek
               resnice za Slovenijo, gospe in gospodje, in ko gre za simbole in vrednote! Zato je to
               razvojno vprašanje, o čemer danes govorimo. In zato ni Slovenija kot država nikogar
               razočarala, Slovenija je dobra država, je članica Evropske unije, je članica evrskega
               območja, je članica schengenskega območja. Razočarala pa je dolgoletna oblast
               tranzicijske levice, ki je razvojno nesposobna. In nobena vlada ni za to boljši
               dokaz, kot ta, ki danes obstaja. Mimogrede, zelo zanimivo je bilo prej tolmačenje
               predstavnice Vlade, da nekateri ustavni običaji kar nastanejo, tudi če mogoče v
               Ustavi malo drugače piše, kajti v Ustavi zelo jasno piše, da je himna države
               Slovenije Zdravljica. Torej Zdravljica v celoti. Kakorkoli nekdo z minimalnim pravnim
               znanjem to bere, mu je to jasno, da to piše. Je rekla, da se je pač uveljavilo
               drugače in to je potem zdaj že praktično ustavna norma. Če sprejmemo to logiko, potem
               tudi razumem ravnanje sedanje vlade pri nebrzdanem zadolževanju naslednjih generacij,
               ki ga potem prikazuje kot razvojni uspeh. Namreč, zlato pravilo je bilo zapisano v
               Ustavi že pred več kot pol leta. Tri mesece je že minilo, ko bi moral biti sprejet
               zakon o izvedbi tega pravila, pa ga ni od nikoder, še danes. Najbrž se bo tudi tukaj,
               ker se ob tem stalno novo in novo zadolžuje in se nosi nove in nove milijardne
               dolgove, naslednjim generacijam reklo, saj veste, tam smo res imeli eno tako pravilo,
               ampak zdaj je pa to že ustavni običaj, da se zadolžuje v nedogled. Lepo vas prosim,
               to ni odgovorno do lastne države. Vrednota domoljubja ni samo navidezna vrednota, je
               vrednota, ki smo jo vsi dolžni spoštovati, pa ne samo v besedah, gospe in gospodje,
               predvsem v dejanjih; in se zavedati, kakšna so ta dejanja. In ne potem opravičevati
               česarkoli, kar je bilo, s tem, da je bilo nekoč še malo drugače, pa morda malo bolje;
               ali pa da se danes kaj razume drugače oz. se je razumelo nekoč drugače, kot se danes.
               Mi smo del Evropske unije in te vrednote je treba sprejeti celovito in iskreno. In
               to, kar mi predlagamo, ko gre za vprašanje simbolov, je prepoved vseh totalitarnih
               simbolov. Pa ne njihovega zasebnega nošenja, o čemer ste vsi govorili, na to se
               namreč v resnici nanaša tista sodba, ampak njihovega javnega poveličevanja, samo to
               in nič drugega. Če bo en otrok hotel še naprej nositi majico s takšnim simbolom, naj
               jo pač nosi. Ampak ne more biti državna proslava, na kateri ni ene same državne
               zastave, ni ene same zastave Evropske unije, je pa gora totalitarnih simbolov. To je
               pa nekaj, kar je razvojno uničujoče za Slovenijo, gospe in gospodje, in je
               neevropsko, skrajno neevropsko in smo danes člani Evropske unije in zveze Nato. Kdo
               bo v tem okviru iskal gospodarskega partnerja znotraj take države, kjer vrh države
               tako ravna na uradni prireditvi, ki jo ure in ure prenaša osrednja državna
               televizija. Nihče, gospe in gospodje! In taki državi preostane samo nebrzdano
               zadolževanje. Točno to, kar vi edino počnete.</p>
               <p>Tisto, kar bi morali še pojasniti, je tole. Simbolov ne spreminjamo mi, gospe in
               gospodje, ker je bilo nekajkrat povedano. Simbole spreminja tisti, ki na slovenske
               državne simbole, ki so opredeljeni v zakonu, lepi neke druge znake. Pa zaradi mene,
               ali so to znaki srpa in kladiva, rdeče zvezde ali kljukastega križa. Vsi so znaki
               socializma, kajti kljukast križ je nacionalni socializem, oni trije so pa
               internacionalni socializem, vse skupaj je pa socializem. In vse skupaj je
               totalitarizem, gospe in gospodje. Dodajte še fašizem zraven, pa dobite vse zločinske
               sisteme 20. stoletja, na ruševinah katerih je v resnici zrastla moderna združena
               Evropa in na ruševinah katerih je nastala slovenska država. Kdo nas je pa napadel ob
               našem nastanku. Tisti, ki so imeli na krilih letal rdečo zvezdo. Letalo, ki je vrglo
               na civiliste kasetne bombe, kar je zločin po mednarodnem pravu, je imelo rdečo zvezdo
               gor. In ne potem, kot ste nekateri že štartali opravičevati enega od totalitarnih
               simbolov, češ da je nekoč nekomu pomenil nekaj drugega. To je približno tako, kot če
               bi nekdo zdaj prišel sem in bi razlagal, veste, kljukasti križ je bil tisočletja
               simbol sreče in ljubezni v Aziji. Ja, ampak vsakega normalnega, ki danes vidi
               kljukasti križ, zazebe po hrbtu, ker se zaveda, kaj je bilo na koncu s tem simbolom.
               In problem je, ko so nam dobesedno bombe čez glavo letele na letališču Brnik, vemo,
               kaj so imela na krilih letala – imela so rdečo zvezdo. In enostavno ne moreš verjeti,
               da ti še danes državo uničujejo, razvojno uničujejo tisti, ki pod enim od teh
               totalitarnih simbolov rajajo in se veselijo – in to na uradni državni prireditvi brez
               ene same slovenske zastave, brez ene same evropske zastave. Tisti, ki ste rekli, ali
               ne bo zraven smelo več biti himne, če bo prireditev zveze borcev, ne bo zraven smelo
               biti slovenske zastave. Hvala bogu, da bodo lahko. Seveda bodo lahko. Ampak ne bo pa
               več moglo biti nobene državne proslave, na kateri bo ves državni vrh pa tem ne bo ene
               slovenske državne zastave, enega slovenskega državnega grba in ene evropske zastave.
               To pa ni evropsko. Sodi v nek drugi prostor in čas, sploh ne veš, koga pravzaprav
               tisti tam proslavljajo. Tistega, ki nas je napadel, kajti tisti je imel ta
               totalitarni simbol, pod katerim so oni rajali, na krilih svojih letal, na tankih, iz
               katerih so streljali na civiliste, streljali po slovenskih mestih. Koga potem tukaj
               proslavljamo? Tukaj gre za simbolno raven. Ampak tega se ne sprašujemo samo mi, ne
               misliti, da nas tukaj ne vidi Evropa. Mi smo njen del. Vsak posnetek danes, tudi ta
               posnetek te prireditve v Stožicah, gre v tujino. Tudi če ga poskuša nekdo omejiti.
               Danes je tukaj internet. Posnetki s tem krožijo, prevedeni so v vse jezike, sem jih
               že videl na internetu. In kaj si tujci ob njih mislijo, si lahko samo predstavljate.
               In zato še enkrat povem, ko govorimo o simbolih, govorimo o temeljnem slovenskem
               razvojnem vprašanju, da je treba državo v vseh njenih vidikih uskladiti s tistim, kar
               so evropske vrednote, ki so odklonilne do vseh totalitarizmov, do poveličevanja
               kateregakoli totalitarizma. Tukaj ne gre zato, kaj nekdo zasebno nosi ali kaj
               podobnega, o čemer ste nekateri govorili. Tukaj gre zato, kaj se dogaja na osrednjih
               državnih proslavah, gospe in gospodje. To pa je problem. Kajti to gledajo tisti, ki
               iščejo nekoga, s katerim bodo poslovno sodelovali. Na tej simbolni ravni čutijo, da
               je tukaj nekaj z vrednotami narobe. In potem iz tega zelo logično sklepajo in če
               pogledate poročilo evropskih institucij, jih to tudi uradno prepričuje, da najbrž v
               takšni državi tudi s pravosodjem ni vse v redu. In se potem vprašajo, ali bo moja
               investicija, bo moj denar tukaj ustrezno zaščiten, ali bo moj poslovni interes
               ustrezno zaščiten. In potem, ko še sliši, da ga zmerjajo z bando razbojnikov, gre
               nekam drugam. Slovenija pa je zato vse siromašnejša in zaradi tega vse slabše živimo.
               In zaradi tega zavrača to razpravo, blago rečeno neodgovorno, da naslednje generacije
               točno toliko, kot je tisto zadolževanje, ki temelji na teh osnovah, ki je tudi
               neodgovorno do naslednjih generacij, pri čemer nas zdaj Evropska unija že drugič zelo
               resno opozarja.</p>
               <p>Zato, gospe in gospodje, je treba sprejeti ta zakon in enkrat že iskreno sprejeti
               tudi evropske vrednote.</p>
            </sp>
            <sp xml:id="SDZ6-Redna-22-2014-03-05.sp177">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Prehajamo na razpravo poslank in poslancev.</p>
               <p>Besedo ima mag. Katarina Hočevar. Pripravi naj se dr. Ljubica Jelušič.</p>
            </sp>
            <sp xml:id="SDZ6-Redna-22-2014-03-05.sp178">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lep pozdrav vsem prisotnim!</p>
               <p>Kot prva prijavljena razpravljavka bom poskušala nadaljevati v malo bolj mirnih
               tonih. Dovolite pa mi, da za uvod svojega videnja današnje teme preberem odstavek
               prevoda oziroma stavek poročila Evropske komisije, ki je danes objavljeno na spletni
               strani Evropske komisije. Pravijo, da "Slovenija še naprej beleži čezmerna ekonomska
               neravnovesja, ki zahtevajo spremljanje in nadaljnje učinkovite ukrepe politike,
               čeprav so se neravnotežja v preteklem letu zmanjšala zaradi makroekonomskega
               prilagajanja in odločnih ukrepov politike." Želim samo povedati, da si določeno temo
               različni ljudje lahko različno tolmačimo, ker zavedanje o državi je zavedanje o
               ljudeh. Vsakič, ko govorimo o državi, govorimo o ljudeh, o državljankah in
               državljanih Republike Slovenije. In kot imamo lahko na določeno poročilo različne
               poglede – za ene je slabo, za druge pomeni, da smo na pol poti, nekateri pa v teh
               zadevah vidijo delček oz. kanček optimizma – je tako tudi takrat, ko govorimo o
               državnih simbolih. Ko razpravljamo o slovenski državi, se moramo zavedati, da tu
               živimo različni ljudje. Povezujejo nas različne vrednote, različne preteklosti in
               različne izkušnje. Smo pa tudi narod, ki nosi boleče breme zgodovine. Mnogim so v
               polpretekli zgodovini ostale boleče rane, ki se najbrž še do danes niso zacelile.
               Vloga moderne države in družbe pa je celjenje teh ran in ne njihovo ponovno
               odpiranje. Sleherna državljanka in državljan Republike Slovenije si zasluži
               spoštljivo, dostojanstveno in mirno življenje v državi. Ljudje v državi pač živimo
               skupaj, se imamo radi, sodelujemo, ustvarjamo, delamo, pa čeprav kdaj mislimo
               drugače. Ljudje se trudimo, si oprostimo in tudi razumemo. Težko pa ljudje oprostijo
               državni politiki, ki je tista, ki vedno znova prevečkrat ustvarja konflikt in se
               nespoštljivo obnaša do družbe. Zavedam se, da so pod simbolom rdeče zvezde trpeli
               tudi naši ljudje. Razumem jih, da vsakič, ko je ta simbol izpostavljen v povezavi s
               celotno Slovenijo, prizadenemo te ljudi. To so naši dragi državljani, ki tu živijo,
               delajo, ustvarjajo in plačujejo tudi davke. Po drugi strani pa moramo razumeti, da je
               mnogim Slovenkam in Slovencem rdeča zvezda v ponos in v drag spomin, je za mnoge
               edina resnica, vrednota, s katero se poistovetijo. In vsem je treba izkazati
               spoštovanje. Predvsem pa je pomembno, da se vsem omogoči nemoteno izražanje svojih
               vrednot. Pogled na svet in svet vsakega posameznika je pač edinstven. Zato spoštujmo
               in dostojanstveno obravnavajmo vsakega državljana in državljanko Republike Slovenije.
               Pomembno je, da v okviru državnih proslav ali drugih dogodkov delujemo združevalno in
               spoštljivo ter se potrudimo, da ne užalimo nikogar. Državne proslave morajo biti
               usmerjene v povezovanje in v povečevanje zavedanja domoljubja ter pomena naše
               Slovenije. Na državnih proslavah moramo spoštovati, moramo prepoznavati, moramo
               pohvaliti in se tudi opravičiti. In tega duha in te iskrene želje premalo prepoznam v
               tej noveli zakona. Hvala.</p>
            </sp>
            <sp xml:id="SDZ6-Redna-22-2014-03-05.sp179">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima dr. Ljubica Jelušič, pripravi pa se dr. Jožef Kunič.</p>
               <p>Izvolite, gospa Jelušič.</p>
            </sp>
            <sp xml:id="SDZ6-Redna-22-2014-03-05.sp180">

               <speaker>DR. LJUBICA JELUŠIČ (PS SD):</speaker>

               <p>Najlepša hvala, spoštovani predsednik, za besedo in lep pozdrav vsem skupaj!</p>
               <p>Ko sem pregledovala besedilo, ki so ga predlagatelji pripravili za današnjo razpravo,
               se mi je postavilo več vprašanj, za katere pa upam, da jih morebiti razčistimo v naši
               razpravi ali pa tudi kdaj v prihodnosti. Eno od ključnih vprašanj zame je bilo, kako
               predlagatelj pravzaprav razume domoljubje in ali domoljubja v sedmi kitici, kot je
               sedaj izbrana za slovensko himno iz Zdravljice, ne prepoznava. Vendar bi se rada
               vrnila k pomembni tezi, ki jo je postavila kolegica mag. Hočevar v svoji razpravi; in
               sicer, da je mogoče različne simbole – bodisi državne bodisi himne, grbe, zastave in
               druge – razumeti v različnih kontekstih in v različnih obdobjih na različne načine,
               pa tudi različnim ljudem ti simboli pomenijo različne zadeve. Tudi pri himni se
               moramo zavedati, da je njeno besedilo nastalo v točno določenem času in da tudi
               pesnik sam, ko jo je pisal, ni bil povsem zadovoljen z njeno vsebino in jo je večkrat
               popravljal. Zavedamo pa se tudi, da ko recitiramo Zdravljico, jo vedno vidimo v
               kontekstu časa, ko jo je pesnik pisal. Ko pa iz nje izberemo en del, eno ali dve
               kitici ali celo vse kitice, in jih potem določimo za svojo himno, potem pa želimo
               povedati, da so v tistih kiticah skrite vrednote, ki jih mi priznavamo še danes. In
               leta 1989 in potem 1990, ko so določili sedmo kitico, so v široki strokovni in javni
               razpravi prišli do spoznanja, da sedma kitica Prešernove Zdravljice najbolj natančno
               odraža tisto, v kar še danes, torej takrat – leta 1989/90 v pripravah na
               osamosvojitev, odraža hrepenenje slovenskega naroda po osamosvojitvi. Če bi sedaj
               opravili isto razpravo in bi potegnili na plan vse kitice Prešernove Zdravljice,
               vključno z drugo kitico, bi morali znova opraviti tudi te vrste razmislek, ali so v
               njej takšne vrednote, za katere še danes velja, da so sestavni del nekega državnega
               hrepenenja in prepričanja, da je to tisto, v kar verjame naš slovenski narod danes –
               in se bo zato pelo in uporabljalo na vseh državnih in tudi drugih pomembnih
               prireditvah. In bi že uvodoma morali ugotoviti, tako kot je rekla že mag. Potrata, da
               Prešeren, ko pravi, "Bog našo nam deželo", misli na deželo Kranjsko, ne na Slovenijo.
               Predlagatelj v svojem besedilu, ko pravi, da je to, da želi razširiti domoljubje,
               povezano z našo deželo Slovenijo, svoje trditve ne utemeljuje na pravi stvari iz
               Prešernove Zdravljice. Prešeren v tej kitici govori o deželi Kranjski. V naslednji
               vrstici pravi, "Bog živi ves slovenski svet", kjer misli na Slovence, ki so živeli v
               različnih deželah avstro-ogrske monarhije. In potem pravi, "brate vse, kar nas je,
               sinov sloveče matere". Katere sloveče matere? Vseh slovanskih narodov. Se pravi, da
               je v drugi kitici skrito tudi tisto, kar je v sedmi kitici, torej
               internacionalizacija, gledano z današnjega vidika seveda. In z vidika potreb, ki bi
               jih danes radi, leta 2014, povedali našim slovenskim državljanom, če bi seveda
               sledili predlogu predlagatelja. Potem bi se v tej kitici našli tudi pri dilemi, ko bi
               se velik del slovenskega prebivalstva spraševal, ali ni morebiti za današnjo rabo
               druga kitica tudi seksistična. Govori namreč o bratih. Kje so pa sestre? Kje je pa
               žensko prebivalstvo? Govorijo o sinovih. Kje so pa hčere? Če je pesem vzeta iz
               konteksta in jo uporabljamo za himno danes, potem moramo v javni razpravi in
               razmišljanju o tej pesmi pomisliti tudi na takšne stvari, ne samo zaradi tega, ker je
               8. marec blizu. Predlagatelji pravite, da naj bi se za himno uporabljale vse kitice
               Zdravljice. Zanima me, kako bi slovenska žena in ženska doživljala kitico, ki govori
               o Slovenkah, iz katerih "sinov, zarod nov, iz vas bo strah sovražnikov". In to je
               edina funkcija, ki bi jo danes, v današnjem vrednostnem sistemu, naj imela ženska v
               slovenski družbi. Rekla bi, da je dobro pritrditi tistim, ki so leta 1989 in 1990
               skrbno premislili Prešernovo Zdravljico in sedmo kitico izbrali tudi zato, ker je,
               kar se tiče sodobnih vrednot, najbolj nevtralna. Se pa postavi vprašanje, ali so naši
               predlagatelji res imeli v mislih domoljubje, ko so predlagali najprej celotno
               Zdravljico, potem pa drugo in sedmo kitico za bodočo slovensko himno. Jaz sem namreč
               v različnih gradivih našla govor enega gospoda, ki je nekoč bil član SDS. Mislim, da
               ne bodo rekli, da ni bil član, in sicer dr. Žiga Turk. Imel je govor na Študijskih
               dnevih Draga leta 2012, v katerem je dejal, da je glavni razlog za težave Slovenije
               nepriznavanje moralnih temeljev konservativnih Slovencev. Rekel je, desničarje
               odlikujejo vsi morali temelji, ki jih priznavajo tudi levičarji, na primer skrb za
               soljudi, poštenost in svoboda. In je rekel še, dodatni trije moralni temelji,
               pripadnost oziroma zvestoba, spoštovanje avtoritete ter svetost in čistost. Pravi,
               teh zadnjih pa levičarji ne razumejo in zato je treba himno spremeniti. In pravi,
               sedma kitica nagovarja bolj leve moralne temelje, ko govorijo o Zdravljici; se pravi,
               da je bilo nekoč v SDS, predpostavljam, mišljeno, da je problem sedme kitice v tem,
               ker je Prešeren v njej nagovarjal bolj leve moralne temelje, npr. skrb – "žive naj
               vsi narodi", potem poštenost – "prepir bo pregnan" in svobodo – "ko rojak prost bo
               vsak". Medtem ko druga kitica, ki bi jo vi zdaj radi razglasili kot najbolj uporabno
               za krajše proslave, nagovarja tudi desne konservativne temelje. Govori o pripadnosti
               naši deželi, pripadni smo si kot bratje, nagovarja spoštovanje – "Bog živi nam
               deželo, Bog živi ves slovenski svet", in seveda svetost – že z omenjanjem Boga. Zdi
               se, da je vendarle ta razvoj razmišljanja o neustreznosti sedanje slovenske himne,
               tudi upoštevaje dejstvo, da ste podoben zakon vložili v parlamentarno proceduro že
               pred leti, torej da je razvoj razmišljanja vendarle vseboval še neke druge moralne
               razprave in drugačne predstave o moralnih temeljih naše družbe, ki naj se odražajo v
               himni, kot pa to, kar nam govorite danes, in sicer, da se strašno zavzemate za to, da
               bi imeli čim bolj domoljubno himno.</p>
               <p>Ko ste omenjali, da na olimpijskih igrah za Tino Maze ni bilo mogoče odigrati
               pravilno slovenske himne, ker se je zastava predolgo dvigovala na drog, bi veljalo
               opozoriti na to, da so olimpijske igre vendarle enkraten dogodek, da se zgodijo vsaka
               štiri leta. Vprašanje je, če bomo mi še kdaj imeli Tino Maze. In to na ruski proslavi
               z visokimi drogovi oz. na podelitvi v Rusiji z zelo visokimi drogovi, kjer bo
               potrebno himno igrati nekoliko dlje. Me pa skrbi, kako bi izgledalo, če bi igrali
               šestminutno himno, pa dvigovanje zastave na drog ne bi ustrezalo tej novi dolžini
               himne. To je, kar se tiče himne. Kar se pa tiče drugega predloga, zapisanega v 24.a
               členu, kot ga predlagate, kjer govorite o tem, da bi bilo treba prepovedati javno
               poveličevanje vseh totalitarnih režimov in, da skrajšamo, vseh njihovih simbolov, je
               zanimivo tudi v prejšnji dopolnitvi tega predlagateljskega predloga. Zanimivo – eno
               veliko sprenevedanje. Vi torej hočete reči, da denimo zasebne zabave in koncerti
               neonacistov niso problem v naši družbi, kajti na njih se nosijo določeni simboli
               totalitarnih režimov, tipa fašizma, nacizma in nacionalsocializma. Vi hočete reči, da
               osebna raba teh nacionalsocialističnih simbolov, ki jih uporabljajo neonacisti in
               drugi ekstremisti, je dovoljena. To nam hočete zdaj povedati. In da vas to ne bi
               motilo. Vas pa moti, če bi se na proslavah, na javnih državnih proslavah pojavljali
               simboli, ki poveličujejo enega od morebiti drugih političnih režimov. Jaz bi rada
               opozorila na to, če mislite, da je policija tista, kar pravite v naslednjem členu, ki
               bo preganjala in nadzorovala uporabo različnih simbolov, različnih režimov. Potem
               vedite, da je treba te simbole zelo natančno precizirati in zapisati, katere simbole
               pravzaprav mislite. "Totalitarni simboli" ne pomeni nič, jaz sem si pregledala več
               knjig, tudi sama sem pisala nekoč znanstvene razprave o političnih simbolih. Nikjer
               nisem našla razlage za totalitarne simbole. Sem pa našla razlage za simbole, ki se
               uporabljajo v različnih časih, za različna razumevanja, in bi v zvezi s tem povedala
               dva primera, kjer bi predlagatelje tudi prosila, če bi mi znali pojasniti, kako naj
               se jaz kot državljanka obnašam do ljudi, ki so to doživeli.</p>
               <p>Na Primorskem leta 1943 ženske na skrivaj šivajo rdeče zvezde na partizanska
               pokrivala. Ko jih odkrijejo, jih seveda fašistične enote odpeljejo v italijanska
               koncentracijska in druga taborišča. Zaprejo jih ne zaradi tega, ker bi tista rdeča
               zvezda bila simbol komunizma, ampak zato, ker vedo, da se ta rdeča zvezda uporablja
               na pokrivalih borcev za osamosvojitev oz. za samostojno Primorsko, osvobojeno
               italijanske fašistične oblasti, priključeno k neki drugi novi državi. Fašisti niso
               videli v rdeči zvezdi simbola komunizma. Drugi primer: spomladi 1944, natančno 70 let
               je zdaj od takrat, kraj Jurišče na Notranjskem, mimo tega kraja vodi partizanska pot,
               po kateri partizanski kurirji spremljajo ranjence v bližnjo v gozdu partizansko
               bolnico. Velikokrat potujejo po tej poti, skoraj vsak dan. Čutijo se relativno varne,
               kajti domačini iz sosednjih vasi so partizanskemu gibanju naklonjeni. Neke noči enega
               od teh kurirjev na tej poti čaka domobranska enota, logaški domobranci. In tega enega
               kurirja, ki se sam vrača po tem, ko je oddal ranjenega partizana v partizansko
               bolnico, začnejo zverinsko mučiti, pretepati. In ena od oblik mučenja je tudi, da mu
               na čelo izrežejo pentagram. Ko umira in mu kri izteka, se ta pentagram obarva in
               nastane rdeča zvezda. Rdečo zvezdo so temu 17-letnemu fantu izrezali na glavo, na
               čelo domobranci. Kaj so domobranci videli v tem 17-letnem fantu? Ime mu je bilo Milan
               Jelušič, to je bil moj stric. In kako naj zdaj jaz kot državljanka in kot članica
               družine odgovorim članom moje družine, nekateri so umrli, nekateri so končali v
               zaporih, nekateri še danes živijo, kako naj jim odgovorim na vprašanje: Kako zdaj
               nekateri danes, tudi v Državnem zboru, gledajo na simbole, pod katerimi so oni
               krvaveli za Primorsko in za novo državo, Slovenijo? Pravijo namreč, da se za te, ki
               danes pljuvajo na rdečo zvezdo, oni niso borili. Hvala.</p>
            </sp>
            <sp xml:id="SDZ6-Redna-22-2014-03-05.sp181">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Kot predlagatelj, mag. Branko Grims.</p>
            </sp>
            <sp xml:id="SDZ6-Redna-22-2014-03-05.sp182">

               <speaker>MAG. BRANKO GRIMS (PS SDS):</speaker>

               <p>Samo nadaljujem.</p>
               <p>Republika Slovenija v okviru Jugoslavije, konec 2. svetovne vojne, 1945 vojne ni bilo
               več. Mladoletna dekleta živa zakopljejo in zabetonirajo v rov Barbara pod znakom
               rdeče zvezde. Potem Evropa pred letom 1990, pod znakom rdeče zvezde iz Slovenije
               hodijo ljudje in pobijajo po Evropi, kar danes raziskuje vsa Evropa. Morijo. In če
               želite, vojna za Slovenijo, gospa Jelušič, 1991, Dolenjska, letalo z rdečo zvezdo
               odvrže kasetne bombe na civilna vozila na avtocesti. Desetine mrtvih, hudo ranjenih.
               Zločin po vseh kriterijih mednarodnega prava. Letalo z rdečo zvezdo prileti, direktno
               proti meni je letela, dvajset metrov ali pa še manj, čez mojo glavo so letele bombe
               na Brnik. Imelo je rdečo zvezdo. Zdaj me boste vi prepričevali, da je kakšna razlika
               med kljukastim križem ali rdečo zvezdo ali simbolom fašizma. Ni nobene razlike. To so
               totalitarni simboli in njihovo javno poveličevanje, kateregakoli od njih, samo deli
               ta narod. In samo to želimo prepovedati. Ne tako, kot ste vi malo prej pokazali
               dvoličnost, ko ste rekli: A tisto je dovoljeno, to pa ni. Ne, naj bo za vse enako
               merilo. Vsak zločin je zločin in vsaka žrtev je žrtev in vsak zločin je vreden
               obsodbe in vsaka žrtev je vredna vse časti, ne glede na to, v katerem režimu in
               zaradi katerih zgodb in zaradi katerih deklariranih ciljev se je kaj dogajalo. Jaz
               vsaj upam, da bi moral biti o tem konsenz, kajti to je temeljno civilizacijsko
               načelo, na katerem je nastala moderna združena Evropa, gospe in gospodje. Točno to je
               bila vsebina tiste deklaracije o evropski zavesti in totalitarizmih, za katero ste
               vsi v tem Državnem zboru od prvega do zadnjega rekli, da vas zavezuje. Torej dokažite
               to, gospe in gospodje. To je pa trenutek resnice. Imejte za vse enaka merila. Mi ne
               predlagamo nič drugega kot to, da se vse totalitarne simbole in ob vsakem od njih
               mene osebno zazebe po hrbtu, ker vem, kaj se je pod njim dogajalo. Vsakega normalnega
               človeka zazebe po hrbtu, če ve, kaj se je pod katerim simbolom v resnici dogajalo, da
               se prepove njihovo javno poveličevanje. To, gospe in gospodje, je evropsko. In to je
               lahko tudi temelj, na katerem Slovenija začne nov razvoj, in to je naš predlog.</p>
            </sp>
            <sp xml:id="SDZ6-Redna-22-2014-03-05.sp183">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Postopkovno, mag. Majda Potrata.</p>
            </sp>
            <sp xml:id="SDZ6-Redna-22-2014-03-05.sp184">

               <speaker>MAG. MAJDA POTRATA (PS SD):</speaker>

               <p>Hvala, predsednik, da mi omogočate, da izrečem postopkovni predlog. Jaz pričakujem od
               vas, da boste še kdaj uporabili svojo predsedniško funkcijo, kot ste jo na začetku,
               ko bo predlagatelj prestopil meje dopustnega spodobnega in civiliziranega.</p>
               <p>Po tej pretresljivi izpovedi kolegice Jelušič ne zmore predlagatelj niti toliko
               pietete, da bi razumel, da tisto, kar je tudi kolegica Hočevar poprej govorila, da
               isti simbol lahko beremo različno, ker ga hočemo različno brati. In prepoved rdeče
               zvezde kot simbola ne bo nikoli, če bo ta zakon obveljal, natančno razpoznavna, ali
               je mislil predlagatelj na tisto rdečo zvezdo na letalu, ali kaj je že govoril, ali na
               tisto, ki so jo domobranci vrezali v čelo mladega kurirja. In to je nedopustno, da na
               tak način razpravljamo. To razdeljuje ljudi. Eni terjajo spoštovanje vrednot in
               civilizacijskih norm ob vsaki priložnosti, pa ne pokažejo niti malo empatije do
               bolečine drugega.</p>
               <p>Jaz vas prosim, da vendarle opozorite predlagatelja, kadar bo prestopil meje, tako
               kot jih je v tem primeru. Hvala.</p>
            </sp>
            <sp xml:id="SDZ6-Redna-22-2014-03-05.sp185">

               <speaker>PREDSEDNIK JANKO VEBER:</speaker>

               <p>Hvala za vaše opozorilo. Mislim, da bi resnično veljalo, predvsem pri razpravah o
               državnih simbolih, imeti pred očmi, da je to simbol celotne države, državljank in
               državljanov, in da delitve dejansko niso sprejemljive. Upam, da bomo to zmogli v
               nadaljevanju.</p>
               <p>Besedo ima dr. Jožef Kunič. 
                   Pred tem pa še postopkovno, mag. Branko Grims. 
               
           </p>
            </sp>
            <sp xml:id="SDZ6-Redna-22-2014-03-05.sp186">

               <speaker>MAG. BRANKO GRIMS (PS SDS):</speaker>

               <p>Spoštovani predsednik.</p>
               <p>Svoje delo običajno opravljate zelo korektno, moram reči, da bistveno bolj od vašega
               neposrednega predhodnika. Po moji oceni pa vas včasih vendarle zanese. Bi vas prosil,
               da v bodoče ne nasedate takim stvarem, kot je bil ravnokar predlog gospe Potrate,
               kajti če bi me pozorno poslušali, ste slišali, kaj je bila poanta mojih besed. Da je
               vsak zločin zločin, ne glede na to, pod katerim znakom se zgodi ter katero ime in
               katere ideologije, da je vsak zločin vreden obsodbe in da je vsaka žrtev vredna vse
               časti. In to bi morala biti točka, na kateri bi moralo biti doseženo popolno
               soglasje. Trdim, da je vsaj enkrat ta točka že bila dosežena, v času slovenske
               osamosvojitve.</p>
            </sp>
            <sp xml:id="SDZ6-Redna-22-2014-03-05.sp187">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem dr. Jožefu Kuniču, pripravi pa se mag. Ivan Vogrin.</p>
               <p>Gospod Kunič.</p>
            </sp>
            <sp xml:id="SDZ6-Redna-22-2014-03-05.sp188">

               <speaker>DR. JOŽEF KUNIČ (PS PS):</speaker>

               <p>Hvala za besedo. Spoštovani predsednik, spoštovani kolegice in kolegi!</p>
               <p>Mislim, da je razprava o simbolih tako pomembna, da bi se morali temu vprašanju
               posvetiti. Danes smo slišali že, kako se je eden od kolegov spraševal, zakaj niso
               objasnjeni ukrepi, ki bi dvigovali gospodarsko rast, zakaj je iz Evropske unije
               prišlo svarilo in podobno. Ne vem, ali je komu zmanjkalo argumentov, ali želi na vsak
               način razpravljati še o drugih vprašanjih. Jaz bi si le želel, da temu vprašanju, ki
               je zelo pomembno, posvetimo vso pozornost.</p>
               <p>Kar se tiče Zdravljice in iniciative pisatelja Borisa Pahorja, bi želel povedati
               naslednje. Sredi 90-ih let sem bil kar nekajkrat z njim. Kot veleposlanik sem mu v
               Parizu organiziral predstavitve njegovih knjig, pa ne le v Parizu, tudi na največjem
               knjižnem sejmu v Franciju, v Saint-Etienneu, kjer je on z velikim uspehom
               predstavljal svoja dela. In je bil, vsaj zdelo se mi je tako, takrat tam skoraj bolj
               znan kot v Sloveniji. Gre torej za človeka, ki ga izjemno cenim. Seveda sem slišal
               njegovo izjavo pa tudi večkrat njegove razprave v zvezi s himno. Če sem prav razumel,
               se je zavzemal za bolj domoljubno, morda bolj odločno pesem, odločno himno. Potem ne
               gre pozabiti, ko smo Slovenci dobili samostojnost, smo imeli na razpolago že
               obstoječo slovensko himno, ki je zelo udarna, od Davorina Jenka – "Naprej zastave
               slave, na boj junaška kri za blagor očetnjave naj puška govori". Torej udarna in v
               duhu mnogih himen, tudi drugih zahodnih demokracij ter drugih držav. Ampak vendar se
               je konsenzualno slovenski narod opredelil za Zdravljico. V Zdravljici se namreč opeva
               domoljubje, svobodoljubnost, enotnost in plemenitost kot tiste ideale, ki jih mora
               človeštvo uresničevati v boju zoper vsako tiranstvo, da zaživi v miru, narod in
               posamezniki. Eden največjih prešernoslovcev, kar jih je Slovenija imela, prof. dr.
               Anton Slokar pravi, da v Prešernovi pesmi nazdravlja svoboden duh lepši socialni in
               kulturni bodočnosti slovenstva, slovanstva in vsega človeštva. Ljubezen in dobrota
               bosta preobrazili človeštvo. Že sam nastanek Zdravljice govori o tem, saj je postala
               na nek način odgovor Odi slovenstvu, ki jo je spisal Jovan Vesel Koseski in ki so jo
               tedanje oblasti na ves glas promovirale, pa niti približno ne doseže tega umetniškega
               nivoja, kot ga doseže Zdravljica. Sedma kitica ni domoljubna v tistem udarnem,
               odločnem smislu in jaz sem ponosen na slovenski narod, da si je to izbral. Kaj pa je
               bolj domoljubnega kot želja, da bo vsak rojak prost, da bodo sosedje dobri in da ne
               bo med njimi prepira, da bodo živeli v dobrih odnosih. Jaz si večjega domoljubja z
               izjemo kakega udarnega domoljubja ne predstavljam. Zato se z mislijo, da domoljubje
               ni dovolj izraženo v sedmi kitici, nikakor ne morem strinjati. Seveda se postavlja
               vprašanje, kaj je z drugo kitico, ali je primerna. Zapisalo se je, da je Prešeren na
               prvo mesto postavil našo deželo Slovenijo. Ne samo, da to ni res, ampak za Zdravljico
               je značilna gradacija. Najprej je dežela Slovenija, slovanstvo, potem pride enakost
               pred ljudmi, ženske, moški, potem pride znamenita sedma kitica in nazadnje vrhunec
               osma kitica, kjer govori o vseh ljudeh na tem svetu, "ki v srcu dobro mislijo". Res
               je, da je druga kitica pred sedmo, ampak po pomenu niti približno ne doseže, po mojem
               mnenju, sedme kitice. Ali je druga kitica primerna, da bi bila v slovenski himni?
               Čudno bi se zdelo, da se tekst himne začne s spraševanjem. Ne vem, če je to najbolj
               primerno. Na prvem mestu je dežela, ki je dežela Kranjska – tako analizira prej
               omenjeni eden največjih Prešernoslovcev, kar jih Slovenija ima. On najprej govori o
               Kranjski, nič o Primorcih, nič o Prekmurcih, nič o Dolenjcih in ostalih. Nato preide
               na "ves slovenski svet", kar je Slovenija po analizi istega profesorja. In "sinovi
               sloveče matere" je ves slovanski svet, sloveča mati torej Slava. Ali je primerno, da
               zdaj, ko smo v Natu, ko smo se oddvojili od slovanskih bratov, združenih v
               Jugoslaviji kot Južnih Slovanov, pa sedaj vnesemo v našo himno to željo po
               slovanstvu. Nisem prepričan in zato se mi to ne zdi prava misel.</p>
               <p>Drugi del predlaganega zakona pa govori o totalitarnih simbolih, o simbolih
               totalitarnih režimov. Ni res, kar govori gospod Grims, da je zgolj prepovedano
               poveličevanje. Prepovedana je javna uporaba njihovih simbolov ter javno
               poveličevanje. To se mi zdi zelo zaskrbljujoče. Verjamem, da predlagatelj misli na
               določene simbole v določenem času, na določen način. Ampak če tako zapišemo, pomeni
               kjerkoli je uporabljen, prikazan, narisan simbol totalitarnega režima, je to pač
               javna uporaba tega simbola in je to prepovedano. Če bom morda malo ciničen, kar nekaj
               totalitarnih režimov je bilo na slovenskih tleh. Zagotovo je bila to Beneška
               republika. Ali je uporaba njenega simbola leva, ki stoji na piranskih hišah,
               prepovedana? Bil je totalitaren režim, saj Marku Polu sploh niso dovolili, da bi
               povedal resnico, ki jo je videl v svetu. Moral je misliti, tako kot je zahteval
               režim, bil je suženjeposestniški red. Če bi nekdo striktno to rekel, potem je uporaba
               teh prepovedana. Če gremo v Ljubljansko opero, je kar nekaj stekel, ki so še
               originalna. Na njih je dvoglavi orel. Avstro-ogrska je bila zagotovo totalitaren
               režim; že cenzura, ki jo je mogel vaš veliki pesnik Prešeren doživljati, o tem
               govori. Poslala je mnoge vojake slovenske narodnosti v Galicijo, južno Tirolsko in na
               Soško fronto. Ta simbol je pač na oknu uporabljen in to javno. Celo na parlament
               gledajo nekatera okna. Lahko bi še nadaljeval. Mislim, da je potrebno zelo jasno
               definirati, kateri so ti simboli, sicer pa lahko pride do ekscesov, ki bi lahko bili
               zelo neugodni za slovenski narod. Jaz bi le priporočil predlagatelju, da temeljiteje
               razmisli o tem, kaj predlaga. Imam pa še en zanimiv pomislek. Kateri režimi pa so
               bili tisti, ki so prepovedovali uporabo temu režimu neželenih totalitarnih simbolov.
               Najbolj so to počeli totalitarni režimi. Totalitarni režimi komunizma so
               prepovedovali križ; vemo, da je bilo tako v Albaniji in še marsikje. Totalitarna
               cerkvena oblast je nekoč prepovedovala druge simbole, predvsem muslimanske in
               židovske; ne smemo tega pozabiti in še bi lahko naštevali. Ta zakon mi diši, če smem
               uporabiti ta izraz, po zakonu tistih, ki razmišljalo na totalitaren način. To ni
               dobro. In mislim, da to ni prava pot. Se pa strinjam, da je treba posvetiti večjo
               pozornost uporabi slovenskih simbolov. To bi bila prava pot. Ko pogledam švedsko
               reprezentanco v kateremkoli športu, skoraj zagotovo imajo rumeno-modre drese.
               Francozi se ne morejo izogniti trikolori, na Japoncih vidimo belo-rdeče in tako
               dalje. Kaj pa vidimo na slovenskih predstavnikih v tujini? Ni barv, ki jih ima
               zastava, in ni barv, ki jih ima grb. Niti naša olimpijska reprezentanca, neka rumena
               barva oz. zelenkasta, nekaj takega – jaz je v naši zastavi in grbu nisem zaznal. Če
               pogledamo nogometno reprezentanco, ki ravno te dni igra v tujini, ali ima barve
               slovenske zastave? Ne, jih nima. Pa bi jih lahko imela in to bi bilo pravo
               spodbujanje naših športnikov in drugih, ki predstavljajo Slovenijo v tujini, da
               uporabljajo naše simbole. In to bi tudi spodbudilo narod, da bi se odvrnil od uporabe
               nekih drugih simbolov. Zelo bi me motilo, če bi mi nekdo rekel, ko tako govorim,
               sedaj pa podpiraš uporabo drugih totalitarnih režimov, simbolov, ker nisi za to, ker
               jih ukinemo. Jih ne podpiram. Mene nikoli niste videli s takim simbolom, nikdar,
               nikoli. In ni res, da bi jaz to podpiral. Podpiram pa svobodo izražanja in podpiram
               način, da bi v čim večji meri naše prave simbole uporabljali. To bi bila po mojem
               prava pot, zato je potrebna aktivnost vseh politikov, civilne družbe, medijev; in
               nikakor ne sprejemanje zakonov, ki preprosto nekaj prepovedo, pa sami niti ne vedo
               natančno, kaj so prepovedali. Vedo, kaj so si želeli prepovedati, ampak kaj so
               dejansko prepovedali, pa očitno ne vedo natančno. Hvala lepa.</p>
            </sp>
            <sp xml:id="SDZ6-Redna-22-2014-03-05.sp189">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Postopkovno? Lahko imate besedo kot predlagatelj.</p>
               <p>Ampak želite postopkovno, izvolite, gospod Grims.</p>
            </sp>
            <sp xml:id="SDZ6-Redna-22-2014-03-05.sp190">

               <speaker>MAG. BRANKO GRIMS (PS SDS):</speaker>

               <p>Vam bi predlagal, da čestitate gospodu Kuniču za to, da si je sam izrekel kritiko,
               preden mu je kdorkoli sploh lahko kaj očital. To je res dosežek v tem parlamentu. Iz
               njegovih besed bi lahko točno sklepal, da ga izjemno skrbi, da ne bi v bodoče mogel
               več nositi kakšne zastave s kljukastim križem ali kaj podobnega, kajti točno to je
               tisto, kar je rekel. In tega se je pravočasno zavedal in je potem šel sam na distanco
               do svojih lastnih besed in jih preklical. To dokazuje, da se sami zavedate, kakšne
               nesmisle govorite. Če je nekaj vredno obsojanja, če je nekaj zločin, ni važno, pod
               katerim znakom je. Zločin je zločin, gospe in gospodje. To je temeljno evropsko
               načelo, to je temeljno načelo človeštva in to je treba sprejeti iskreno in brez
               izjeme.</p>
            </sp>
            <sp xml:id="SDZ6-Redna-22-2014-03-05.sp191">

               <speaker>PREDSEDNIK JANKO VEBER:</speaker>

               <p>Hvala, gospod Grims. Mislim, da se zavedate tudi sami, da ste zlorabili postopkovni
               predlog; in res ne vem, zakaj je to potrebno, če imate kadarkoli možnost dobiti
               besedo kot predlagatelj.</p>
               <p>Besedo ima mag. Ivan Vogrin, izvolite.</p>
            </sp>
            <sp xml:id="SDZ6-Redna-22-2014-03-05.sp192">

               <speaker>MAG. IVAN VOGRIN (NeP):</speaker>

               <p>Hvala lepa. Spoštovani kolegice in kolegi!</p>
               <p>Zagotovo se vsi strinjamo v enem, da so simboli države – grb, zastava in himna –
               pomembni. Če opazujemo malo okrog sebe, lahko ugotovimo, da države, ki so zelo
               uspešne, tudi zelo cenijo svoje simbole. Jaz grem približno vsak mesec enkrat v
               Švico. Če opazujete Švico, praktično vsaka hiša, vsako podjetje so označeni s
               švicarskimi simboli, zastavo. Tudi izdelke, ki jih imajo, so označeni s tem. To je
               zelo pomembno. Mogoče smo bili premalo inovativni, resnično, pri izdelavi svojih
               simbolov. Od otrok se lahko veliko naučimo, veste. Gospod Kunič je omenil, da
               slovenski športniki niso v barvah slovenske zastave. Lahko se strinjamo, da mogoče to
               ni dobro, lahko pa razmišljamo drugače. Kot moj šestletni sin, da je mogoče ta
               zastava preveč podobna ruski zastavi. Ko smo opazovali olimpijske igre v Sočiju, je
               moj sin ugotovil, da tekmuje slovenski športnik, ker še ne zna brati, po tem, kakšna
               zastava se je izrisala. In je redno zamenjal slovensko in rusko zastavo. To je
               resnično. Mogoče bi takšno barvo, kot jo je imela olimpijska reprezentanca, ki je
               bila zelo uspešna, mogoče kazalo vnesti v bodočo slovensko zastavo. Ampak to je
               najbrž že bogokletno sploh razmišljati, kaj šele začeti.</p>
               <p>Jaz sicer nisem med tistimi, ki bi imel odpor do kakršnihkoli simbolov, ker je to
               stvar osebnega odnosa. Tudi to, kar je gospa Jelušič povedala, da so v različnih
               koncih Slovenije te simbole tudi različno doživljali. Jaz sem bil nedavno na
               Primorskem, pa so mi razlagali čisto druge zgodbe, kot so jih na Štajerskem. Kazalo
               bi biti zelo strpen. Moje mnenje je naslednje. Če bo ta zakon zavrnjen z navadno
               večino, je to poraz celotnega parlamenta. Če bo ta zakon sprejet z navadno večino, bo
               to porast celotnega parlamenta. Takšne zakone bi morala biti politika sposobna tako
               dolgo usklajevati, da bi bili sprejeti z dvotretjinsko večino, torej dobesedno s
               konsenzom.</p>
               <p>In mogoče še droben nasvet, čeprav ni dobro dajati nasvetov. Mislim, da bi bilo
               mogoče priti do sprejemljive vsebine tega zakona, če bi vseh 7 vodij poslanskih
               skupin zaprli v sobo in rekli, da tako dolgo ne morejo zapustiti sobe, dokler se ne
               uskladijo vsaj v dveh tretjinah, torej z večino, ki je potrebna za spremembo Ustave
               oziroma podobnih aktov. Do takrat pa dobivajo samo vodo. Pa bi prišli mi do rešitve.
               In jaz mislim, to potrebujemo. Bom povedal svojo izkušnjo. Veste, uspeh ljudi
               združuje, neuspeh pa razdvaja. To ni moja ugotovitev, to sem nekje prebral. Ko smo mi
               bili uspešno podjetje, smo imeli s ponosom postavljene zastave, evropsko, slovensko,
               od podjetja, pa še kakšno. Potem je podjetje bankrotiralo in zastave so se začele
               krhati. Nek občan me je preko interneta opozoril, da bi bilo dobro scefrano zastavo
               odstraniti. In res smo to naredili. Ko bo podjetje ponovno uspešno delalo, upam, da
               jih bomo spet s ponosom obesili. Podobno je z državo Slovenijo – mi bomo zastave
               ponosno izobešali, ko bomo ekonomsko uspešna država. Hvala lepa.</p>
            </sp>
            <sp xml:id="SDZ6-Redna-22-2014-03-05.sp193">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Robert Hrovat.</p>
               <p>Pripravi naj se gospod Aljoša Jerič.</p>
            </sp>
            <sp xml:id="SDZ6-Redna-22-2014-03-05.sp194">

               <speaker>ROBERT HROVAT (PS SDS):</speaker>

               <p>Hvala lepa za besedo. Lepo pozdravljeni!</p>
               <p>Danes bi morali govoriti o zaščiti slovenske nacionalne identitete. Zdi se mi, kot
               da pozabljamo, da je slovenska država – država Slovenija nastala leta 1991 in da ni
               nastala leta 1945, da ni nastala leta 1970, ampak leta 1991. In upravičeno je, da smo
               vložili spremembo tega zakona. Iz te razprave je to jasno razvidno. Več kot polovico,
               precej več razprav s strani koalicijskih poslank in poslancev se je nanašalo na leta
               pred 1991. Govorili ste predvsem o rdeči zvezdi in simbolu, o totalitarnem simbolu,
               na katerega ste očitno zelo ponosni. Imam občutek, kot da ne želite slišati, da je
               Evropa z Resolucijo o evropski zavesti in totalitarizmu 2. 4. 2009 obsodila vse tri
               totalitarizme. Tudi mi v Državnem zboru smo se s to resolucijo seznanili. Zakaj smo
               se samo seznanili, zakaj smo ena redkih evropskih držav, ki te resolucije niso
               sprejele, podprle, to se je treba vprašati. To je bil čas vlade Boruta Pahorja. To je
               bil čas, ko so Socialni demokrati vodili državo. Takrat ni bilo v koaliciji podpore,
               ni bilo želje, da bi se to storilo. Vsa Evropa je obsodila komunizem in totalitarne
               simbole, posledično s tem tudi rdečo zvezdo. Tu se pa sprenevedamo, kot da se to ni
               zgodilo. Kot da smo mi nek osamljen otoček sredi Evrope. Pa nismo, mi smo del Evrope
               in tega bi se morali zavedati. Obtoženi smo bili, da ponovno odpiramo ideološke teme.
               Zdaj ne vem točno, kdo je o tem govoril, ampak zapomnil sem si in si zapisal. Aha,
               dr. Jelušič je govorila o tem, kako so nekateri trpeli med vojno, po vojni in tako
               naprej. Ampak, veste, pod simbolom rdeče zvezde so mnogi trpeli. Iz tega izhajajmo,
               iz tega je treba izhajati.</p>
               <p>Naj se zdaj osredotočim na spremembo zakona. Na tri sklope sem razdelil svojo
               razpravo. Najprej o himni. Kaj želimo? V Ustavi piše, da je himna Zdravljica. V
               zakonu, ki ga danes predlagamo, smo zapisali, uskladitev z Ustavo, da se na državnih
               slovesnostih in ob državnih praznikih izvaja v celoti. Določamo tudi dopustne izjeme,
               da se izvajata le druga in sedma kitica. Kje vidite tu težavo? Kje je tu težava?
               Izgovori za zavrnitev predloga zakona, ki govori o himni, so zelo tako tako. Polno
               filozofiranja in seciranja Prešernove Zdravljice, ampak vsak na svoj način. Vsak si
               lahko predstavlja, kaj je želel največji slovenski pesnik povedati s pesmijo,
               interpretira po svoje. Vsak. /oglašanje iz dvorane/ Bravo, ker je umetnina. Točno to,
               mag. Potrata. Zato ker je to umetnina in je unikum. Zato bi morali biti ponosni na
               celo pesem, ne pa govoriti, da je sedma kitica najbolj nevtralna. Ravno to ste vi
               rekli. Sedma kitica je najbolj nevtralna in da je zato sprejemljiva za vse. Kot da bi
               se sramovali od prve pa vse do zadnje; in da je samo ta tista, ki je dobra. Govorimo
               o tem, da je bil France Prešeren naš največji pesnik, ponosni smo na njega, o njem
               vsi govorimo samo pohvalno, ker drugače seveda ne moremo. Ko pa mi predlagamo, da bi
               bila himna države Slovenije kompletna Zdravljica, tako kot piše v Ustavi, pa naletimo
               na 101 problem, da to ni dobro, da tukaj ne pove tega, tam govori nekaj drugega in
               tako naprej. To so izgovori, ki jih vlečete iz petnih žil. Te izgovori ne vzdržijo,
               enostavno ne vzdržijo. Veliki rodoljub in domoljub gospod Tone Kuntner, sicer častni
               član Heraldice Slovenice kot tudi Boris Pahor, že leta opozarjata, da je treba
               slovensko himno prilagoditi slovenski nacionalni identiteti. To nam veleva Temeljna
               ustavna listina o samostojnosti in neodvisnosti Republike Slovenije. Tukaj gre le za
               to, ali ste zato, ali pa niste. Samo za to gre in vse ostalo se meni zdi
               sprenevedanje. Mislim pa, da ste ravno vi, magistra Potrata, govorili o splošnem
               strinjanju, da bi morala biti in da ni vključena strokovna in zainteresirana javnost.
               Danes sem dobil pismo od stroke in ta stroka je Heraldično in grboslovno društvo
               Slovenije Heraldica Slovenica. In da ne boste mislili, da govorim na pamet, da to
               niso ljudje, ki so kompetentni za odločanje ali o podajanju mnenj o tej zadevi, ki jo
               danes obravnavamo. Povem vam, da to društvo skrbi za ohranjanje slovenske nacionalne
               identitete, kot so grbi, zastave, himna in nrav slovenskega rodu, ki je bilo
               ustvarjeno v raju pod Triglavom. Naše društvo je bilo ustanovljeno leta 1991 in je
               včlanjeno v svetovno združenje veksikologov. Na kongresu 1993 smo bili sprejeti kot
               prva država bivše Jugoslavije in jugovzhodne Evrope v to združenje. 8. avgusta 2011
               smo v Washingtonu pridobili tudi ustrezni veksikološki certifikat zastavoslovja. To
               je stroka in ta stroka je danes napisala naslednje: "Vašo pobudo podpiramo."
               Podpiramo! Tukaj sklicevanje na stroko očitno pade. Drugi namen predloga zakona so
               spremembe kazenskih določb iz tolarjev v evre. Le-to smo naredili in kazni smo
               nekoliko dvignili, da so sorazmerne današnjemu času. Jaz verjamem, da temu delu
               spremembe zakona pa res ne morete nasprotovat,i in verjamem, da tudi ne. In tretje –
               tisto najpomembnejše. Vsako javno izražanje idej preko ali s pomočjo totalitarnih
               simbolov strogo prepovedujemo in strogo sankcioniramo, saj gre za izrazito delovanje
               v nasprotju s pravili države Republike Slovenije. S tem predlogom zakona
               prepovedujemo javno poveličevanje vseh totalitarnih režimov, njihovih nosilcev in
               simbolov. Govorimo o vseh, vi ste se osredotočili na komunizem. Mi smo rekli vseh in
               ne nam pripisovati, kako skrajni desničarji uporabljajo nekaj, kar seveda vsi
               obsojamo, in kot da mi tega ne. Če se navežem na razpravo kolega Grimsa, ki je
               govoril o Stožicah, o tisti državni prireditvi, kjer je bil ves državni vrh. Veste,
               kaj je najbolj srhljivo? Jaz seveda nisem bil tam, ampak sem videl na televiziji in
               na spletnih omrežjih. V to preteklo ideologijo ti ljudje dejansko verjamejo. Oni
               mislijo, da imajo prav, da je to tisto, kar bo Slovenijo pripeljalo iz te krize, če
               se vrnemo nazaj, bo vse spet lepo in prav. Torej kredit na kredit in potem kredit na
               ta kredit in potem tisti, ki bodo prišli za nami, naj pa to plačujejo. To je bilo v
               prejšnjem sistemu, ampak na žalost se to zdaj ponavlja. Vzorec se ponavlja in tudi
               vzorec sistema se očitno ponavlja. Srhljivo je to, da tisti ljudje, ki so ploskali v
               prvi, drugi, tretji in vseh ostalih vrstah – 10, 12 tisoč ljudi – da v to res
               verjamejo, da je to alternativa, da je to rešitev. Da je Evropa banda tatov, da so to
               kravatarji. To je res nepojmljivo, nepojmljivo.</p>
               <p>Z zavrnitvijo našega predloga boste pokazali očitno pravi obraz in mislim, da se bo
               počasi treba odločiti. Ali spoštujete svojo državo, svoje državne simbole, ki so
               nastali po letu 1991; ali želite še naprej poveličevati simbole, ki jih obsoja cela
               Evropa. Samo zato gre in treba se bo odločiti. En primer, ki bi vam ga rad povedal
               oziroma prebral, se nanaša na skrunjenje slovenske državne in narodne zastave. Na
               spominskem obeležju prvega izobešanja slovenske zastave 7. aprila 1848 na Wolfovi
               ulici – to je tukaj v bližini – je bila največkrat skrunjena slovenska zastava, ker
               od takrat naša zastava izhaja. Iz trdno privitih drogov je bila blagovna ruta zastave
               raztrgana in poteptana na pločnik, kasneje so se zlikovci spravili tudi na drogove,
               jih ukrivili in zastave odstranili. In to se dogaja vsako leto, vsako leto na datum,
               ki sem ga zdaj povedal – 7. aprila. Torej nekdo načrtno to dela vsako leto, da
               slovensko zastavo sname dol, jo potepta in jo oskruni. Zadnja prijava je bila podana
               na policijo v letu 2013.</p>
               <p>Zdaj pa še en tak evidenten primer, ki smo ga najbrž vsi opazili v medijih, da je
               bila na policijo posredovana slika mahajočega z državno zastavo, ki je imela poleg
               grba samostojne Slovenije tudi simbol bivšega totalitarnega sistema. In zdaj vam bom
               prebral odgovor policije, kaj je policija na to odgovorila: "V primeru izvzetja
               originalno všite zvezde lahko zastavo opredelimo kot slovensko narodno zastavo ali pa
               tudi zastavo ruske federacije." To je odgovor policije, ki je v pristojnosti ministra
               za notranje zadeve naše države; in to pove vse. Danes sem dobil to od društva
               Heraldica Slovenica. Če je to res, da je takšen odgovor prišel, je še toliko bolj
               pomembno in še toliko bolj prav, da danes oziroma ko bomo jutri glasovali, da ta
               zakon nujno sprejmemo. Nujno! Ker očitno policija dejansko nima podlage, če tako
               napišejo v del odgovora.</p>
               <p>Še nekaj o nacionalni identiteti. Vse države sveta imajo svojo nacionalno
               identiteto, z zakoni pa z ustavo zajamčeno. Naši sosedje imajo v glavnem za njihovo
               nacionalno identiteto "domovinski rat", čeprav jih imajo nekaj iz tega "rata" tudi na
               Evropskem sodišču. Kaj pa imamo mi? Potni list Republike Slovenije se glasi na oznako
               SVN. Prometno dovoljenje ima oznako SLO, brez državnega grba. Vozniško dovoljenje je
               brez državnega grba. Iz Heraldice to sporočajo, da so bile vse njihove pripombe na
               prometno in vozniško dovoljenje zavrnjene, sklicujoč se na direktive Evropske unije.
               Zdaj se seveda sprašujejo, če je temu res tako, zakaj ima pa potem sosednja Avstrija
               lahko na svojih dokumentih nacionalno identiteto, to je grb, mi ga pa ne smemo imeti.
               Kot da bi se sramovali.</p>
               <p>Spoštovani, jaz menim, da je dejansko prišel čas, ko se bo treba odločiti in reči:
               Slovenska država, država Slovenije je nastala leta 1991. Sistem, ki je bil pred tem,
               je bil totalitaren in ga je treba obsoditi. Enako je potrebno obsoditi tudi vse
               totalitarne simbole. V tem zakonu, ki ga predlagamo danes, vse te zadeve urejamo.
               Mene žali, ko nekdo z zastavo z rdečo zvezdo maha na državni prireditvi, na državni
               slovesnosti, pa četudi je samo kot gledalec, mene to žali kot osamosvojitelja, kot
               borca, ki sem se boril. Ob meni je padel moj tovariš, borčevski tovariš Edvard
               Peperko in nikoli ne bom odpustil tistim, ki so nas takrat napadli. Slovenija je
               vodila obrambno vojno, mi smo se branili, mi nismo nikogar napadli. In napadla nas je
               rdeča zvezda. In tudi iz tega razloga sem zagotovo absolutno za to, da se ta zakon
               uveljavi in da se napišejo čim višje kazni za tiste, ki še vedno poveličujejo vse te
               simbole. Hvala lepa.</p>
            </sp>
            <sp xml:id="SDZ6-Redna-22-2014-03-05.sp195">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Aljoša Jerič, pripravi pa se gospod Branko Kurnik.</p>
               <p>Izvolite, gospod Jerič.</p>
            </sp>
            <sp xml:id="SDZ6-Redna-22-2014-03-05.sp196">

               <speaker>ALJOŠA JERIČ (PS PS):</speaker>

               <p>Hvala lepa. Spoštovani poslanki in spoštovani poslanci!</p>
               <p>Predlagatelj spremembe himne v svoji obrazložitvi pravi, da obstoječa himna, se
               pravi sedma kitica Zdravljice, ni domoljubna. Tega nikakor ne morem sprejeti. sedma
               kitica Zdravljice izredno aktualno govori o nas Slovencih. Prešeren v sedmi kitici
               najprej postavi mir med narodi kot tisti predpogoj, brez katerega manjši narodi in s
               tem tudi Slovenci ne moremo prosperirati. V zgodovini, v času vojn smo bili Slovenci
               žrtvovani in izkoriščeni, da smo se borili za tuje interese. Bili smo predmet
               kupčkanja ter plen številčno večjih narodov okoli nas. Prešeren v sedmi kitici
               govori, da smo samo v miru lahko kot narod suvereni, kreativni ter imamo lastno
               državo in odločamo sami o lastni usodi. Tako nam Prešeren sporoča, da je miroljuben
               pristop k reševanju sporov najboljša strategija preživetja našega naroda. Posledično
               prepoznavam to miroljubnost kot našo skupno vrednoto ter narodni značaj in o tem
               govori sedma kitica Zdravljice.</p>
               <p>V drugem delu sedma kitica govori tudi o tem, da "ne vrag, le sosed bo mejak";
               seveda to ne velja samo za miroljubnost med nami in našimi sosednjimi narodi, to
               velja še posebej v tem trenutku tudi za razmerje med nami samimi, se pravi med nami
               Slovenci, saj je sobivanje med nami pogosto oteženo, za kar dobro skrbijo tudi
               nekatere politične stranke. Bolj ko se obnašamo, da smo zadostni, bolj postajamo
               omejeni in primitivni – kot posamezniki in kot družba. Razvite družbe so odprte
               navzven, spremljajo tuje pobude in so se sposobne prilagajati okolju. In če
               primerjamo življenje nacij z življenjem posameznika, je obsesivna skrb za lastno
               podobo značilnost adolescentov, življenje zrelega subjekta pa je zapolnjeno s skrbjo
               za drugega. Tako smatram, da je obstoječa zakonska določba, ki določa za himno
               Republike Slovenije sedmo kitico Zdravljice, še vedno zelo aktualna in s katero se
               osebno zelo istovetim in na katero sem zelo ponosen. In če je cilj naše himne, da se
               z njo istovetimo, če nam gre za utrjevanje naše nacionalne identiteta, potem tudi ni
               dobro, da se nacionalni simboli, kar himna tudi je, preveč pogosto menjujejo. Menjave
               namreč nakazujejo na zadrege z identiteto. Tako bi menjava himne namesto, da utrjuje
               našo nacionalno identiteto, povzročila prej nasprotni učinek, kar upam, da ni cilj
               predlagatelja te spremembe zakonodaje, s katero se ne morem strinjati.</p>
               <p>V drugem delu predlaganih sprememb zakon o grbu, zastavi in himni pa predlagatelj
               predlaga, da se strogo prepove in strogo sankcionira uporabo totalitarnih simbolov.
               Tukaj gre ponovno za poskus predlagatelja – stranke SDS, da se prepove uporaba rdeče
               zvezde, kar se ni zgodilo prvič. Vsi se spomnimo, da je Janševa vlada enkrat že
               izključila partizanske prapore iz državne proslave ob osamosvojitvi junija 2012 v
               Ljubljani. Formalni izgovor pa je bil sklicevanje na resolucijo Sveta Evrope o
               prepovedi uporabe simbolov totalitarnih režimov. Rdečo zvezdo – tudi simbol
               antifašističnega odpora – so označili kot simbol okupatorske vojske. Ali prepoved
               javne uporabe simbolov tudi pomeni, da bi morali v Sloveniji nehati točiti pivo enega
               znanega proizvajalca, ker ima v logotipu rdečo zvezdo? Torej to pivo predstavlja
               komunistični režim ali JLA. Kaj pa veriga trgovin z oblačili Macyꞌs store, ki ima za
               svoj logotip prav tako veliko rdečo zvezdo. In še lahko bi naštevali primere, kjer je
               logotip neke blagovne znamke rdeča zvezda. Ali bi s sprejetjem tega zakona tudi v
               Sloveniji imeli radi absurd, ki se je zgodil na Madžarskem, ko so leta 2005 sodili
               nizozemskemu pivovarskemu koncernu Heineken. O tem gre namreč, zaradi zaščitnega
               znaka, ki je peterokraka rdeča zvezda. Ali je to res napredek našega naroda v
               prihodnost? Če pa moje razmišljanje ni dovolj, naj omenim tudi sodbo Evropskega
               sodišča za človekove pravice v Strassbourgu o tem, kaj rdeča zvezda simbolizira in
               kaj ne. Tako je omenjeno sodišče leta 2008 pritrdilo politiku Madžarske delavske
               stranke, da rdeča zvezda nujno ne simbolizira režima, za kar ga je pa madžarsko
               sodišče večkrat oglobilo.</p>
               <p>Naj za zaključek postavim vsem vprašanje. Ali ne spominjajo take pripovedi ravno na
               totalitarni režim? Ali ni ena temeljnih vrednot demokracije ravno svoboda govora?
               Predloga zakona ne bom podprl. Hvala.</p>
            </sp>
            <sp xml:id="SDZ6-Redna-22-2014-03-05.sp197">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Branko Kurnjek. Pripravi pa se gospa Sonja Ramšak.</p>
               <p>Izvolite, gospod Kurnjek.</p>
            </sp>
            <sp xml:id="SDZ6-Redna-22-2014-03-05.sp198">

               <speaker>BRANKO KURNJEK (PS DL):</speaker>

               <p>Hvala za besedo, predsednik. Lep pozdrav vsem skupaj!</p>
               <p>Poveličevanje totalitarnih režimov mora biti vsekakor nedopustno in nezakonito. Tega
               v javnosti nihče nima pravice poveličevati ali s tem karkoli spodbujati sovraštvo
               drugemu. Vendar pa se pri simbolih pojavi neka težava in me je spodbudi k
               razmišljanju tudi gospod Hrovat, ki je rekel, da ga je napadla rdeča zvezda. Ja,
               gospod Hrovat, sicer ga ni tukaj, ampak verjamem, da se bo strinjal z menoj. V
               najinem času nas je napadla rdeča zvezda. V času naših dedkov in babic – njih je
               rdeča zvezda osvobodila. Zakaj? V različnih obdobjih, pod različnimi sistemi, režimi
               ali kakorkoli že temu rečemo, so različni simboli lahko pomenili različne stvari. To
               sem v svojem stališču danes že govoril, pa na katerikoli simbol gledamo, lahko vedno
               najdemo več različnih pomenov iz same zgodovine naprej. V času turških padov smo
               trpeli pod islamskimi znaki. Ali sedaj prepovedujemo islamske znake? Koliko ljudi je
               pomrlo v času križarjev, templjarjev. Ali prepovedujemo križ? Znak svastika. Če
               greste v Indijo, na azijski kontinent – ali veste, kaj pomeni znak svastike? Pomeni
               srečo. To je njihov verski simbol. Na vsaki stavbi je narisan. Lahko je obrnjen v
               desno smer, lahko je obrnjen v levo smer. In v zgodovini pred cca 70 leti je nekdo ta
               znak grobo zlorabil, tako kot je nekdo znak partizanskega boja, rdečo zvezdo, kasneje
               grobo zlorabil v nekem političnem sistemu, v revolucionarnem boju. Ali lahko mi sedaj
               s preprečitvijo tako kar po čez, vsem tistim, ki se lahko z določenimi znaki
               identificirajo tudi drugače, kot mi razmišljamo v naših glavah oziroma ki si jih
               predstavljamo drugače, ali ne naredimo takšnim ljudem tudi krivice? Mislim, da bi
               morali dati glavno poanto res temu, kar sem rekel že prej in kar tudi vi govorite in
               z vami se strinjam. Poveličevanje tega je nedopustno, vendar pa ob enem tudi v
               zakonu, saj to sami veste, pa veste tudi, da se takšni znaki ne morejo več
               uporabljati na kakšnih prireditvah. Saj je bilo danes že veliko o tem povedanega, pa
               ne želim obračati spet v vidik partizanskega boja, rdeča zvezda na proslavah.
               Nekateri ljudje so se pod tem znakom osvobodili. Osvobodili so se okupatorja. Ali mi
               to lahko vzamemo kot znak totalitarnega sistema komunističnega režima? Ja. Ali jim
               lahko vzamemo kot znak partizanskega boja? Težko. Kako pa bomo v zakonu to ločili?
               Kako naj z zakonom to ločimo? Jaz si tega ne predstavljam. Če bi to v praksi bilo
               mogoče, podpišem takoj takšen predlog, v trenutku; ampak si tega ne predstavljam. In
               če me lahko predlagatelji v to kakorkoli prepričate, da se to zadevo v praksi da
               urediti, se strinjam z vami, poveličevanje totalitarnih sistemov je nedopustno in
               nezakonito. Prosim, kakorkoli gledamo na to, tudi s širšega aspekta, da imamo v
               mislih vse ljudi, ne samo neke skupine, ki se z določenim obdobjem ne strinjajo
               oziroma bi si želeli, da bi bilo drugače.</p>
               <p>Upam, da tega ne jemljete za nekaj slabega. To ni kritika, to je razmišljanje o tem,
               kaj lahko takšna sprememba zakona prinese. Hvala.</p>
            </sp>
            <sp xml:id="SDZ6-Redna-22-2014-03-05.sp199">

               <speaker>PREDSEDNIK JANKO VEBER:</speaker>

               <p> Hvala tudi vam.</p>
               <p>Besedo ima gospa Sonja Ramšak. Izvolite.</p>
            </sp>
            <sp xml:id="SDZ6-Redna-22-2014-03-05.sp200">

               <speaker>SONJA RAMŠAK (PS SDS):</speaker>

               <p>Hvala lepa, spoštovani predsednik, spoštovana državna sekretarka s sodelavko,
               spoštovani poslanke in poslanci!</p>
               <p>Ja, veliko je bilo povedanega danes o simbolih naše države. Moram reči, da imam tudi
               svoj osebni odnos do teh simbolov. Imam pozitiven odnos do tistih simbolov, ki smo
               jih kot samostojna Republika Slovenija sprejeli in zapisali v Ustavo in zakon. Zame
               ne predstavlja simbol rdeča zvezda, pod katerim bi lahko ponosno stala in se mu
               priklanjala. Pustimo narodno osvobodilni boj in komunizem. Če pogledam samo leto
               1991, pa že tisti, ki smo vedeli, kaj se pripravlja že 1990, kaj se je zgodilo leta
               1991. Takrat smo prvič Slovenke in Slovenci dobili svojo samostojno državo. Nikoli do
               tega trenutka Slovenci nismo imeli svoje države. Živeli smo pod neko drugo državo, z
               drugim imenom, združeno z drugimi narodi in narodnostmi. Tudi jaz imam svoje
               prednike, ki so se borili pod rdečo zvezdo, so padali pod rdečo zvezdo in imam lahko
               s te strani odnos do te zvezde. Ampak ga ne morem imeti, ker danes poznam resnico,
               kaj je ta rdeča zvezda počela, da je pobila več Slovenk in Slovencev, kot jih je
               pobil bivši takratni režim. In na kakšen način – na najbolj krut, na najbolj
               necivilizacijski način. Brez obsodbe. Brez možnosti, da svojci vedo, kje so pokopani,
               brez sodb sodišč. Gospod Möderndorfer lahko maha z roko, ker ga danes tako ali tako
               ni bilo v dvorani. Seveda je najboljše priti in začeti mahati, če nekdo govori. Jaz
               spoštujem vaše mnenje in spoštujem razpravo gospoda Kurnjeka. Vsako razpravo
               spoštujem v Državnem zboru, ampak imam tudi jaz pravico, da povem svoje mnenje,
               stališče in odnos do teh simbolov totalitarnega sistema. In vsak totalitarizem je
               prinesel ogromno krivic in ogromno bolečine vsem. Ampak če gledam iz osamosvojitvene
               vojne, jaz živim danes v demokratični, parlamentarni državi, za katero si želim, da
               bi njene vrednote ne bile ta pogumna dejanja iz preteklosti, ki jih je povzročil
               komunizem. Jaz vem, da bom dobila spet nekaj mailov že danes po razpravi, ko mi bodo
               eni neke slikice in neke filmčke prilepili v e-pošto, ampak bom povedala svoje
               stališče. Leta 91 smo imele določene osebe, ki smo sodelovale v aktivnosti za
               osamosvojitev države, neke črne pike nad zvonci svojih stanovanj. Eni so imeli
               krožce, ki so bili polni, eni so bili prazni. Malo raziščite, kaj je to pomenilo leta
               91, in da je bilo zelo hrabro od vseh tistih, ki so se takrat borili za samostojno
               državo. Žal marsikdo med njimi, ko so se takrat razglašali s figo v žepu. Danes se to
               tudi kaže v odnosu tudi do naših državnih simbolov in poveličevanje simbolov nekega
               bivšega totalitarnega sistema. To ni civilizacijsko in ni demokratično. Spoštovani
               kolegice in kolegi, jaz dejansko apeliram na vas, če želite, da se ne razdvajamo, da
               se končno združimo, začnemo dihati skupaj in pomagati Sloveniji, da razčistimo s
               svojo preteklostjo – ampak na ta način, da se znamo na pravilen način opredeliti do
               zločinov. Lahko je govoriti, ampak ali ste res naredili kakšno dejanje v tej smeri.
               Ko sem bila v Hudi jami, nisem mogla verjetni, da je kaj takega v civilizirani družbi
               mogoče. In da še danes, leta 2014 nismo sposobni teh žrtev odkopati in jih dostojno
               pokopati. Pa ne samo Huda jama v Celju, v moji okolici je ogromno teh zadev, da ne
               govorim o Petričku, da ne govorim o Teharjih, da ne govorim o Pečovníku, o Košnici in
               še je teh grobišč v celjski kotlini. Ampak to, da tisti, ki imamo moč in možnost, da
               vplivamo na to, da spremenimo ta razmišljanja, da se znamo na civilizacijski način
               opredeliti do teh žrtev in tudi do njihovih svojcev, to je pa tisto, kar ni
               sprejemljivo. Marsikdo je danes v tej dvorani govoril o tem, da bi morali raje
               govoriti o tem, kako bomo rešili gospodarstvo. Seveda, jaz se tudi strinjam. Ko smo
               pa takšne teme odpirali, ste pa zopet rekli, da se vračamo v preteklost, da vam
               nagajamo, pa to ni res. Jaz želim svojemu otroku, da bo dobil službo, moja hči je več
               kot pet let že brez službe. Zakaj? Zato, ker si njena mati-poslanka ne dovoli iti do
               koga in reči, naj jo zaposli, ker vem, da to ni prav. In da moj otrok trpi zaradi
               tega, ker vem, da bi bilo jutri v medijih, če bi se to zgodilo, da bi KPK skakal po
               zraku. A je to normalno? Pa je moja hči ena najbolj poštenih in odkritih ljudi,
               sposobna tako kot vsi drugi, ampak zaradi matere je lepo v vrsti in čaka na svojo
               priložnost. Ampak to priložnost lahko damo samo v Državnem zboru, da začnemo delati
               skupaj za isto stvar in na pravi način. Ampak pravi način ni rdeča zvezda, pravi
               način so pravi simboli in da ne dovolimo, da nekateri simboli totalitarizma vstopajo
               v državne institucije, da vstopajo na državne proslave, da lahko nekdo maha s to
               zastavo in pljuva po uradni, ustavno določenem simbolu te države. In da tega ne
               moremo kaznovati in da ne kaznujemo in ne obsodimo niti na akademski ali strokovni
               ravni. Vi govorite o rdeči zvezdi, kot da zdaj ogromno ljudi trpi, če govorimo, da jo
               je potrebno ukiniti. Ampak ogromno ljudi trpi tudi zaradi te rdeče zvezde, ki jo vsak
               dan gledajo po televiziji, ko imamo vsak dan v časopisih objave rdeče zvezde. Rdeča
               zvezda je povzročila ogromno gorja in trpljenja, tudi bolečine. Imamo – po mojem
               osebnem prepričanju – izredno lep grb z zastavo, imamo himno, za katero smo zapisali,
               da je to himna Zdravljica, pa se zopet razvajamo, ko govorimo, da ni primerno, da bi
               se predvajala cela Zdravljica na državnih proslavah. Zakaj pa ne. Jaz bi bila vesela,
               da v Državnem zboru ob državnozborski proslavi slišim celo Zdravljico. Saj včasih smo
               se jo v šoli učili, pa ni bila še takrat naša himna. Ali danes poznajo vse Slovenke
               in Slovenci Zdravljico. Ne, marsikdo ne. Ali jo pojemo z veseljem in z domoljubno
               zavestjo, da himna v bistvu predstavlja našo državo in naš ponos. Ne. Kaj je tu
               napaka, če bi na uradnih in drugih protokolarnih zadevah, kjer ni možno, da se
               predvaja celotna Zdravljica, predvajali dve kitici. Jaz v tem ne vidim nič spornega.
               Jaz prav uživam na tistih slovesnostih, kjer se predvaja druga in sedma kitica, da.
               Sem pa še bolj vesela, če se predvaja celotna Zdravljica. Spoštovani kolegice in
               kolegi, dajte enkrat preseči to, da govorite, kako ste za to, da se obsodi zločin, da
               se obsodijo totalitarni sistemi. Začnimo graditi na vrednotah, ki smo jih postavili
               na temelje, ki smo jih postavili leta 1991. Ko grem v druge bivše države SFRJ, mi
               rečejo, pa kako to, da pri vas tako poveličujete simbole bivšega komunizma. Redko kje
               boste videli v ostalih republikah te simbole, redko kje. V časopisih ali na
               televiziji pa ne. Ali da bi si državniki privoščili to, da pojejo z veseljem in
               pljuvajo po Evropi – in po tisti Evropi, ki jim daje v bistvu denar, ki ga na drugi
               strani prosi, da naj da denar. Vem, da se mnogi smejite, vem tudi zakaj. Ker se niste
               sposobni soočiti z našo preteklostjo. Jaz sem se s preteklostjo soočila in zato lahko
               tudi živim na v sedanjosti in gledam v prihodnost. In nimam travm, marsikdo pa danes
               ima zaradi rdeče zvezde travme. Hvala.</p>
            </sp>
            <sp xml:id="SDZ6-Redna-22-2014-03-05.sp201">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Ramšak.</p>
               <p>Gospod Kurnjek, želite repliko?</p>
               <p>Izvolite.</p>
            </sp>
            <sp xml:id="SDZ6-Redna-22-2014-03-05.sp202">

               <speaker>BRANKO KURNJEK (PS DL):</speaker>

               <p>Hvala lepa.</p>
               <p>Gospa Ramšak, ste vseskozi mene gledali. Jaz vam pač moram povedati, da sem toliko
               mlad, da niti nisem imel časa še zvezde poveličevati, pa ne vem, kako naj vam drugače
               povem. In če ste prej mojo razpravo natančno poslušali in če ste jo vsaj skušali
               razumeti, potem ste najverjetneje slišali, da sem naredil razlike, kaj pomeni znak za
               določenega v določenem dobi, v določenem času; in kaj pomeni za nekoga drugega. Ja,
               zvezda kot znak revolucionarnega boja, revolucionarnega, ker je znak komunizma,
               totalitarističnega sistema, vsekakor ne poveličevanje, kar sem tudi povedal. Ampak
               kot znak partizanskega boja tistim še živečim udeležencem, partizanom, ki so se
               borili tudi za sedanjo državo. Kako pa naj mi tem ljudem odvzamemo ta simbol? Glejte,
               jaz samo tega ne razumem, pa ne želim v nek ideološki boj, samo ne razumem, kako bi
               lahko mi z zakonom to njim preprečili. Tega si ne predstavljam. Tudi zame so tisti
               pravi simboli slovenski simboli, čeprav mi je posebej v srcu, najbolj v srcu zastava,
               ki je imela namesto rdeče zvezde zelen lipov list, ki smo ga fantje takrat, jaz sem
               bil 16 let star, na predvečer Dneva državnosti prišili namesto zvezde in mahali s
               tistim, ker pač originalne takrat že obstoječe zastave nismo imeli. Ja, tudi jaz sem
               zrasel pod slovenskim simbolom.</p>
               <p>In zame himna, katerakoli kitica, pomeni čisto isto in se žal ne morem strinjati z
               vami, ko ste prej rekli, ali prikažejo ljudje dovolj domoljubja, ko se himna zasliši,
               ko zadoni ali zapoje. Jaz se s tem ne strinjam. Pa naj bo izvedena katerakoli kitica,
               pa vam bom potem izven mikrofona povedal zanimivo zadevo, ki se je zgodila nedolgo
               nazaj, v povezavi z izvajanjem slovenske himne, kjer sta se izvajali 2 kitici. In
               kako se je na ti 2 kitici odreagiralo ali bolje rečeno neodreagiralo. Zakaj? Mogoče
               tudi zaradi neznanja 2 kitic od 8 slovenske himne. Hvala.</p>
            </sp>
            <sp xml:id="SDZ6-Redna-22-2014-03-05.sp203">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Na vrsti je gospod Jože Tanko.</p>
            </sp>
            <sp xml:id="SDZ6-Redna-22-2014-03-05.sp204">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Pred sabo imam Resolucijo Skupščine Sveta Evrope, številka 1096, v sedmi točki je
               napisano, da skupščina predlaga, da se kazniva dejanja, ki so jih storili posamezniki
               med komunističnim totalitarnim režimom, kazenskopravno preganjajo in kaznujejo; in da
               se kaznuje tudi osebe, ki so opustile kakršnokoli dejanje v času, ko je bilo
               storjeno, in je veljalo za kaznivo dejanje v skladu s splošnimi načeli prava, ki jih
               priznavajo civilizirani narodi. Ne samo, da se kaznuje tiste, ki so povzročili
               kazniva dejanja; ampak tudi tiste, ki so pustili dolžna ravnanja in teh dejanj niso
               preganjali. To pravi Resolucija 1096 o ukrepih za odpravo dediščine nekdanjih
               totalitarnih komunističnih režimov. Tak je njen naslov.</p>
               <p>Ta resolucija v deveti točki tudi pravi takole: "Skupščina pozdravlja odpiranje
               arhivov tajnih služb javnosti v nekaterih nekdanjih komunističnih-totalitarnih
               državah. Vsem prizadetim državam priporoča, naj prizadetim osebam, na njihovo željo,
               omogočijo pregled kartotek, ki so jih o njih hranile nekdanje tajne službe." To je
               zapisano v tem dokumentu pod točko 9. Ali stvari potekajo v tej državi v skladu s
               temi načeli in priporočili? Državna sekretarka, ki ima veliko dela, bi lahko
               odgovorila na predhodnih 16 vprašanj in bo najbrž lahko odgovorila tudi na tega, ki
               sem ga sedaj postavil.</p>
               <p>Bili smo priča, ko je Evropski parlament sprejel Resolucijo o evropski zavesti in
               totalitarizmu. Sprejeta je bila 2. aprila 2009 in tudi ta ima veliko dobrih
               priporočil. Recimo ena je zapisana pod točko H in pravi takole. "Ker je bil nacizem
               glavna zgodovinska izkušnja Zahodne Evrope in ker so v srednje- in vzhodnoevropskih
               državah izkusili tako komunizem kot nacizem; ker je treba spodbujati razumevanje za
               dvojno diktatorsko zapuščino teh držav." Pravi tudi naprej, "ker Evropa ne bo
               združena, če ne bo sposobna oblikovati enotnega pogleda na svojo zgodovino, če ne bo
               priznala nacizma, stalinizma ter fašističnih in komunističnih režimov kot skupne
               zapuščine in če ne bo izvedla poštenih in poglobljenih razprav o njihovih zločinih v
               prejšnjem stoletju". Torej tudi ta dokument, ki je zelo nov, govori o nekaterih
               stvareh, ki so tudi predmet naše današnje diskusije. Točka L, "ker leta 2009 ponovno
               združena Evropa praznuje dvajsetletnico razpada komunistične diktature v srednji in
               vzhodni Evropi in padca Berlinskega zidu, kar bi morala biti priložnost za krepitev
               zavesti o preteklosti in priznanje vloge demokratičnih pobud državljanov, kot tudi
               spodbuda za krepitev občutka skupnosti in združenosti". Pa samo še eno točko bom
               prebral, ki se mi zdi tudi pomembna in tudi sodi, kar zadeva Slovenijo, v današnji
               čas. Točka M pravi, "ker je pomembno tudi, da pomnimo tiste, ki so dejavno
               nasprotovali totalitarni vladavini in ki bi morali zaradi svoje požrtvovalnosti,
               zvestobe idealom, časti in poguma imeti mesto v zavesti Evropejcev kot junaki
               totalitarne dobe". To je dokument Evropskega parlamenta, ki je bil sprejet leta 2009;
               ta dokument so podprli vsi slovenski poslanci v Evropskem parlamentu, ne glede na
               politični profil, ne glede na politično skupino, kateri pripadajo. Čez nekaj dni bo
               Državni zbor gostil predsednika Evropskega parlamenta, ki je tudi predsednik
               evropskih socialistov – gospoda Martina Schultza. Če ne verjamete, da se je to
               dejansko zgodilo v Evropskem parlamentu, ga lahko tukaj vprašate. Nagovoril bo
               Državni zbor in bo tudi priložnost za vprašanja predsedniku Evropskega parlamenta;
               lahko ga vprašate, da boste preverili odnos evropskih socialistov do dediščine
               totalitarnih režimov. Da ne bo komunikacija potekala samo med političnimi skupinami v
               Državnem zboru, ker se glede odnosa do tega delimo. Evropski parlament je sprejel
               dokument in to z veliko večino, tudi ob podpori evropskih socialistov in slovenskih
               poslancev – social demokratov, ki so v Evropskem parlamentu. Vse to, kar mi
               predlagamo s spremembo tega zakona, to lahko sami ugotovite, je v popolnem sozvočju,
               v popolnem soglasju z obema resolucijama. Mislim, da nič, kar smo predlagali glede
               simbolov, ni v neskladju z resolucijama Evropskega parlamenta – ne ene ne druge. To
               je ta evropski kontekst, v katerega je postavljena rešitev, ki jo predlagamo.</p>
               <p>Druga stvar, kar zadeva slovensko himno. Prej je gospa Potrata dejala, ne sicer v
               mikrofon, ampak kolegici, ki je prej govorila, da je Prešernova Zdravljica umetnina.
               Res je, je umetnina – vendar je ta umetnina v besedilu slovenske himne politično
               obrezana. Ta umetnina je potvorjena zato, ker je zakon v neskladju z Ustavo in je v
               neskladju s tem, ker je besedilo Zdravljice zapisano v Ustavo. To je isto, kot če bi
               dali na razstavo nek celovit kip, ampak bi rekli, vi boste dobili samo roko, in bi ta
               kip razbili in bi ga poslali na neko razstavo v nek muzej. Točno to ste storili –
               razbili ste umetnino. Mi ne predlagamo popolnoma nič drugega, kot da se Prešernova
               umetnina zapiše v izvornem, v celem besedilu v zakon. Nič drugega ne predlagamo. Mi
               ne predlagamo nobenega razbitega vrča, ne predlagamo nobenega razbitega kipa, ne
               predlagamo nobenega razcefranega teksta ali potvorjenega teksta, da se zapiše v
               zakon. Ampak predlagamo, da se zapiše celo besedilo. In predlagamo, da se v skrajšani
               obliki tudi uporabi druga in sedma kitica. Tako je to, gospa, kakorkoli imate zdaj
               odnos do nekaterih stvari. Menim, da je potrebno stvari zapisati tako, kot je bilo
               potrebno in kot bi bilo potrebno. Nekateri tu govorite o tem, da je bilo obdobje pred
               obdobjem osamosvojitve čisto drugačno obdobje, da je bilo to obdobje neznanske sreče,
               blaženosti in še česa. Bilo je. Bilo je za tiste, ki so dobili redno tedensko oskrbo
               iz Gotenice; tam je spisek oseb, ki so to prejemale. Vrhunski funkcionarji so bili
               rangirani po kategorijah in so dobivali dnevno, tridnevno, enkrat tedensko številne
               bonitete, dobivali so zastonj stanovanja, vile tistih, ki so bili pregnani ali ubiti.
               Tudi njihove umetnine. Zgodilo se je nekaj in to ste skozi medijski stroj uspeli
               ubiti v zavest, da je to dejansko bilo tako. Vendar to obdobje ni bilo tako srečno.
               Še pet let ni minilo po tem, ko smo bili sestavni del zmagovalne ekipe v 2. svetovni
               vojni, že so bili naši državljani gasterbajterji v 2. svetovni vojni najbolj porušeni
               državi v Evropi. Hodili so v Nemčijo s trebuhom za kruhom. Ta država, ki se je v
               petih letih postavila na noge, je plačala v tem času tudi vojne reparacije. Moramo
               imeti kritičen pogled tudi na to obdobje. Številni so očitki, kaj vse smo dobili
               zastonj, ampak dejansko je bilo to krvavo plačano, ne zastonj. Zastonj je bilo za
               tiste, ki so imeli ugodnosti, drugi so to prigarali na tak ali drugačen način.</p>
               <p>Predlagam, da se naš predlog podpre tudi zato, ker je obstoječi zakon eden redkih, ki
               ima še kazni, določene v slovenskih tolarjih. Eden redkih zakonov, ki se mu te
               določbe še niso novelirale. Vsebinsko ozadje sem dovolj dobro obrazložil, kajti to je
               potrebno postaviti tudi v domači in evropski kontekst. Hvala lepa.</p>
            </sp>
            <sp xml:id="SDZ6-Redna-22-2014-03-05.sp205">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Tanko.</p>
               <p>Na vrsti je gospod Jerko Čehovin, potem mag. Potrata in gospod Lisec.</p>
            </sp>
            <sp xml:id="SDZ6-Redna-22-2014-03-05.sp206">

               <speaker>JERKO ČEHOVIN (PS PS):</speaker>

               <p>Hvala.</p>
               <p>Naj uvodoma povem, da sem danes prvič slišal, da je umetnina v neskladju z ustavo. S
               tem še nisem bil v mojih 68 letih seznanjen, ampak dobro. V Državnem zboru je vse
               možno. Najprej glede himne. Skupščina Republike Slovenije je 27. septembra 1989
               sprejela in razglasila amandmaje k slovenski Ustavi iz leta 1974, s čimer je
               zakoličila slovensko osamosvajanje. Ustavni amandma 12 določa v 1. členu, himna
               Socialistične Republike Slovenije je Zdravljica. 29. marca 1990 je Skupščina
               Republike Slovenije – stališče strokovne skupine 6. februarja 1990, predlog Zakona o
               himni – sprejela kratek Zakon o himni Republike Slovenije, ki je začel veljati 24.
               aprila 1990. Ustava Republike Slovenije, ki je bila sprejeta 23. decembra 1991, je v
               6. členu določila: "Himna Slovenije je Zdravljica.". Ustava v istem členu tudi pravi:
               "Uporabo grba, zastave in himne ureja zakon." Na tej podlagi je vlada 27. februarja
               1992 določila predlog zakona, Državni zbor pa je leta 1994 sprejel Zakon o grbu,
               zastavi in himni Republike Slovenije ter o slovenski narodni zastavi. Zakon v petem
               členu določa, da je himna sedma kitica pesmi Franceta Prešerna Zdravljica, na
               melodijo iz zborovske istoimenske skladbe skladatelja Stanka Premrla. Izvajanju himne
               je namenjeno celotno četrto poglavje, členi od 20. do 24. Vsebina himne je tako
               popolnoma določena in je ni moč razlagati drugače. Leta 2011 je približno ista
               skupina poslank in poslancem s prvopodpisanim Jožetom Tankom vložila Predlog zakona o
               spremembi in dopolnitvi Zakona o grbu, zastavi in himni Republike Slovenije in o
               slovenski narodni zastavi. Predlog na glasovanju ni bil sprejet. Navzočih je bilo 74
               poslank in poslancev, za je glasovalo 32, proti 40. Takrat društvo pisateljev pobude
               ni podprlo zaradi težav z glasbo, jo je pa podprlo Janševo veteransko združenje.
               Prešernoslovec Miran Hladnik pravi, da je veliko bolj patriotsko, če se pri državnih
               simbolih ravnamo po tradiciji in simbolov ne spreminjamo v skladu z vsakodnevnimi
               potrebami politike, saj prav stalnost daje težo simbolom, spreminjanje pa doseže
               nasprotni učinek. "Identiteta, za katero si tako prizadevamo, potem izgubi smisel,
               saj kažemo, da nismo gotovi vanjo, to je kontraproduktivno. Sicer pa, kdo na himne
               sploh gleda po vsebinski plati?" Sicer pa velja, da bolj ko je družba primitivna,
               bolj je samozadostna, zamejena zgolj z lastnimi interesi in preokupirana s
               premlevanjem lastne identitete. Razvite družbe so odprte navzven, sprejemajo tuje
               pobude in so se sposobne prilagajati okolju. Če primerjamo življenje nacije z
               življenjem posameznika, obsesivna skrb za lastno podobo je značilnost adolescenta.
               Življenje zrelega subjekta pa je zapolnjeno s skrbjo za drugega. Toliko glede
               spreminjanja tega.</p>
               <p>Kar se tiče prepovedi totalitarnih simbolov, mislim, da SDS v bistvu moti zvezda. Če
               recimo samo tu pogledamo, koliko rdečih zvezd ima svetovno znanih blagovnih znamk.
               Bom naštel: Converse, Levi's Star, Macyꞌs, Stars, Five Star, že omenjen Heineken,
               celo All-Star game, po Ameriki se igra pod rdečo zvezdo, in ameriški Movies, pa
               španska Estella, Hong Kong Design Institute in še bi lahko našteval. Sem jih samo
               nekaj izbral. Napačno je razmišljanje, da simbol definira nek totalitarni režim. Če
               bi že hotel polemizirati s tistimi, ki rdečo zvezdo problematizirate, moram povedati,
               da je simbol komunizma, vsem dobro znano, srp in kladivo, ne pa rdeča zvezda. Tukaj,
               na naši strani še nikomur ni prišlo na pamet, da bi problematiziral kakšen drugi
               simbol. Imamo tudi recimo šesterokrako zvezdo, vemo, kdo jo ima, imamo polmesec,
               imamo tudi križ, pa mislim, da nikomur ne pade na pamet, da so ti simboli tisti, ki
               so morili. In če gremo še naprej. Leta 1992 so na nasprotni strani našli dve vojski z
               rdečimi zvezdami na kapi; JLA in naša Teritorialna obramba. In do 26. junija tudi
               policija, ki je ta simbol na svojih kapah zamenjala šele po razglasitvi. Še enkrat
               ponavljam, simboli, ki jih poskušate tukaj problematizirati, so predvsem simboli
               upora, odpora. In zato je treba v tem kontekstu gledati tudi proslavo 27. aprila, ki
               jo toliko problematizirate. To je dan upora in na takih proslavah se pojejo pesmi
               odpora in upora. Se ne poje Ave Marija, brez zamere. In če se nekdo v tej pesmi
               poistoveti in če smo nekateri, za katere je bil partizanski boj, ki se je odvijal
               tudi pod tem simbolom, pojdite na Primorsko, pojdite v Beneško Slovenjo, pa boste
               videli – na marsikateri fasadi je še vedno rdeča zvezda, pa na žalost ostaja na drugi
               strani meje. Treba vedeti, da so se pod rdečo zvezdo – vsaj nekateri deli države, ki
               so danes sestavni del te države – osamosvojili. Če rdeče zvezde in tistih, ki so to
               nosili, ne bi bilo, bi bila Slovenija verjetno v kakšni drugi državi. Resnično vam
               sporočam: Če želite spremeniti to zakonodajo, potem je pot samo iskanje konsenza, kot
               se je to zgodilo takrat, ko se je sprejemala himna v novi ustavi. Takrat so vse
               politične stranke sprejemale zadeve s konsenzom. Edina rešitev je tudi, da še naprej
               gledamo in se trudimo za konsenz, ne pa da se vlaga neke zakone brez kakršnega koli
               dogovora z drugimi političnimi subjekti v tej državi.</p>
               <p>Zakona seveda ne bom podprl.</p>
            </sp>
            <sp xml:id="SDZ6-Redna-22-2014-03-05.sp207">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Na vrsti je mag. Majda Potrata.</p>
            </sp>
            <sp xml:id="SDZ6-Redna-22-2014-03-05.sp208">

               <speaker>MAG. MAJDA POTRATA (PS SD):</speaker>

               <p>Hvala za besedo, podpredsednica.</p>
               <p>Naj najprej rečem, da mi je žal, da ni gospoda Tanka, ker je rekel, naj vprašamo
               predsednika Evropskega parlamenta, kaj si misli o nekaterih rečeh. Jaz pa bi si
               zastavila vprašanje, kako bo nekdo, ki je danes govoril o socializmu kot totalitarnem
               režimu – gospod Grims, to ste bili vi – lahko prenesel v tej dvorani nastop
               predsednika Evropskega parlamenta. Ker gospod Tanko je nalašč uporabil izraz
               "socialisti", za gospoda Schulza se pa ve, da je član socialnih demokratov nemške
               države. Ampak pustimo ob strani, kakor nam je kaj prav, potem se pa na tisto
               sklicujemo. Gre za neko temeljno nerazumevanje stvari. Gre za to, da mi mešamo
               simbole, ki so zvezani z zgodovino slovenskega naroda, herojsko zgodovino slovenskega
               naroda. Potem pa hočemo te simbole pretvarjati v okupacijske simbole ali jih
               ideologizirati. To sta dve različni stvari in se bom k tej zadevi še vrnila, ko se
               bom znova lotila drugega člena predlaganega zakona. Nikomur ne oporekam tega, če
               drugače misli, kot mislim sama. Ampak pričakovala bi, da zmoremo toliko
               resnicoljubnosti, da navajamo natančne podatke. V zvezi z resolucijo iz leta 2009 je
               bilo rečeno, v zvezi s katero smo v slovenskem parlamentu sprejeli deklaracijo, da
               edino mi nismo tega naredili. Jaz imam v roki računalniški izpisek in imam podatke za
               16 držav, kjer o tej resoluciji evidentno sploh niso govorili, ker resolucija
               Evropskega parlamenta je sprejeta resolucija. Nobene resolucije Evropskega parlamenta
               do sedaj nismo mi v nacionalnem parlamentu sprejemali. Je pa zanimiv podatek, da se
               je nemški Bundestag na delovnem telesu, ki se ukvarja s človekovimi pravicami, resda
               s to resolucijo seznanil. In da je bila v bolgarskem parlamentu opravljena razprava o
               tej resoluciji, da je tudi bil pripravljen osnutek resolucije, ampak ni bil nikoli
               sprejet. Tako da, gospod Horvat ali Hrovat, ko boste naslednjič govorili o tem, česa
               edino mi nismo naredili, lepo prosim, mislim, da sem to zdaj že petič povedala, pa se
               nič ne prime. To je tako, kot da smo v gluhi lozi.</p>
               <p>Enako bi kolegici Ramšak rada povedala nekaj podatkov, ki so izpod peresa Zoisovega
               nagrajenca dr. Milka Mikole, objavljeni so v vam zelo ljubem časniku, tam pa govori
               zgodovinar o podatkih iz druge svetovne vojne. Vi ste navajali neke številke in nas
               poučevali o zgodovinskih dejstvih, ki so pa malo drugačna, kot jih je tu zapisal dr.
               Mikola. In sicer pravi: "Zaradi druge svetovne vojne je med okupacijo in neposredno
               po končani vojni zaradi razlogov, ki so povezani z vojno, po zdaj zbranih podatkih
               izgubilo življenje okoli 98 tisoč prebivalcev z državnega območja današnje Republike
               Slovenije." To je 6,5 % prebivalstva, če bi tako gledali, celotne populacije in je to
               ena največjih izgub v Evropi. V drugi točki pravi: "Največ žrtev so povzročili
               okupatorji", prosim – okupatorji, "del pa so jih povzročili tudi Slovenci v
               medsebojnem bojevanju in obračunavanju, to je v ozračju in praksi državljanske vojne,
               ki je potekala med okupacijo. Med okupacijo je notranji spor na Slovenskem terjal
               okoli 13 tisoč 500 smrtnih žrtev med pripadniki različnih slovenskih oboroženih
               formacij ter v velikem obsegu tudi med civilnim prebivalstvom. Po vojni je
               komunistična oblast zakrivila smrt več kot 15 tisoč prebivalcev na Slovenskem." Taki
               so podatki. Podatki so izrazito povedani samo za medsebojne obračune. Če to skupaj
               seštejete, je 70 tisoč žrtev druge svetovne vojne – žrtev okupatorja. In kdo je z
               okupatorjem sodeloval, se pa tudi ve iz zgodovine.</p>
               <p>Radi se sklicujemo na resolucije Evropskega parlamenta in pri tem pogosto pozabljamo
               na temeljno sporočilo resolucije iz leta 2009 – da si nobena politična stranka ne sme
               prilastiti razlage zgodovine. In to natanko vedno delate, vedno delate. Ko poslušam,
               da se je slovenska zgodovina začela leta 1991, priznavam, da sem zelo ponosna na
               ustanovitev samostojne države Slovenije, ampak zgodovina je dosti starejša. In če ne
               bi bilo Trubarja, če ne bi bilo razsvetljenstva in če ne bi bilo leta 1848,
               čitalniškega gibanja, slovenskih taborov in še marsičesa, zgodovina ne bi pripeljala
               tudi do tod, kjer je ideja o svobodi, o osamosvojitvi slovenskega naroda zorela. In
               idejo o osamosvojitvi so uresničevali rodovi različno mislečih ljudi. Zato si ne more
               en sam vzeti patenta nad zgodovino, to je pač zagotovo treba vedeti.</p>
               <p>In zdaj o strokovnjakih. Heraldično društvo je eno od strokovnih društev, ampak za
               vprašanja, ki so povezana s himno, so zelo pomembna strokovna mnenja glasbenikov,
               literarnih zgodovinarjev. In ti so povedali nekaj čisto drugega kot tisto, kar ste
               mi, gospod Hrovat, pripisali, da sem rekla, da je sedma kitica izbrana zaradi tega,
               ker je najbolj nevtralna. Sploh ni res, imam napisan tekst in vam ga bom še enkrat
               prebrala. Izbira sedme kitice iz Prešernove Zdravljice za himno je izhajala torej iz
               večinskega mnenja, da naj bo himna čim krajša, da sedma kitica zgoščeno zajema vse
               bistvene elemente in vsebuje v prisotnosti svojega širokega svetovljanstva tudi
               intimno človeško ter skupnostno narodnostno komponento. Ne bom vam zdaj citirala še
               vseh drugih strokovnih mnenj glasbenikov, ki menijo, da ima Zdravljica v glasbenem
               pogledu različne emocionalne položaje in da himničnemu razpoloženju daleč najbolj
               ustreza sedma kitica. Za himnični zanos pa ni pomembna dolžina trajanja, ker himnični
               zanos ne more trajati ne vem kako dolgo, ampak je pomembna intenzivnost himničnega
               zanosa. Če ima SDS stalne probleme s tem, da hoče spreminjati himno, naj ima stalne
               probleme s tem, samo naj za podporo pridobi večino, naj pridobi večinsko strokovno
               mnenje, naj pridobi tisto izglasovano večino, ki jo je ta himna dobila, kot smo
               povedali, ob različnih priložnostih in je zdaj tako tudi zapisano v našem zakonu.
               Zdaj pa k najpomembnejšemu dejstvu. Menite, da rešujete problem, pa ga ne rešujte –
               ustvarjate ga. Če vztrajate pri tem, da je edina možnost Prešernova Zdravljica v
               celoti, in če izpodbijate dejstvo, da je sedma kitica kot himna premalo, potem je ta
               vaša zamisel o drugi kitici in sedmi kitici enako nesprejemljiva. Ker je tudi to samo
               del iz osemkitične pesmi, ki je Zdravljica. In zdaj k tistemu, o čemer sem trdno
               prepričana in sem v svojem mnenju tudi govorila. Zdravljica je Prešernova umetnina. V
               resnici je izraz razsvetljenskih idej o bratstvu, enakosti in svobodi in verjetno je
               težava v tem, da nekateri ne želijo pristajati na te postulate civilizirane Evrope,
               da bi se radi odrekli temu spektru vrednot in pristajali na kakšne druge vrednote. In
               če govorim o Zdravljici kot umetnini in je Zdravljica prav zaradi tega, ker Prešeren
               po doktrini zadnje roke, zadnja objavljena različica Zdravljice za časa Prešernovega
               življenja je nosila naslov Zdravljica; Zdravica ob novini 1844 pa je bila prva pesem.
               In kasneje je Prešeren napisal še več različic. Ampak zdaj k temu, kaj jemljemo
               Prešernovi Zdravljici kot umetnini, če jo hočemo v celoti izvajati kot himno.
               Jemljemo ji njeno samostojno življenje umetnine zaradi tega, ker kot celota ne bo
               smela biti več Zdravljica, ampak bo morala biti himna. Ta muka se je začela na
               proslavi leta 2012, ko ste za himno izvedli štiri kitice. In takrat niso smeli biti
               prapori na državni proslavi – je samo uvod v to, kar zdaj predlagate v zakonu. Seveda
               Robert Hrovat ne pritrjuje. Bom še enkrat prebrala tisto, če sami ne veste, kaj ste
               zapisali v zakon. Drugi člen zakona si poglejte. Prepovedano je javno poveličevanje
               vseh totalitarnih režimov, še posebej fašizma, nacizma oziroma nacionalsocializma in
               komunizma. Zdaj pa nadaljevanje – ter javna uporaba njihovih simbolov. Javna uporaba
               njihovih simbolov! In javno poveličevanje njihovih predstavnikov. No, pa smo pri
               Francu Rozmanu Stanetu, če ga hočete kot totalitarca videti, jaz ga vidim kot
               narodnega heroja, in potem imamo problem Stožic. Kaj vas na tisti prireditvi v
               Stožicah moti? To, da je nastopil v Stožicah nagrajeni Pevski zbor Pinko Tomažič iz
               Trsta in je prepeval partizanske pesmi. Vas moti to, da so na tisti prireditvi tudi
               kantavtorji oziroma sodobni ustvarjalci nastopali s sodobno protestno pesmijo? To je
               že cenzura, veste, dragi moji, če se vi nad tem zgražate. Jaz pa cenzure v umetnosti
               in kulturi ne priznavam. V nadaljevanju drugi odstavek pravi: Prepovedana je uporaba
               slovenske himne, grba in ali zastave v povezavi s simboli ali predstavniki iz
               prejšnjega odstavka. Spoštovani gospod mag. Grims, ni res, kar ste trdili, ko sem vas
               vprašala, kaj zdaj pomeni, če na partizanskih proslavah ne bodo smeli več uporabljati
               državnih simbolov. Pa ste rekli: Kje pa, ravno treba jih je uporabljati. O čem pa nam
               vi ves čas govorite? Ali ne vidite, kaj vam drugi odstavek govori, da ob zvezdi grba,
               himne in nacionalne zastave ne smemo uporabljati, ker je zato predpisana kazen.
               Prepoved uporabe simbolov totalitarnih sistemov ne velja za namene izobraževanja v
               skladu z izobraževalnim programom – to je zelo zanimivo, smo imeli neko posebno sejo
               peticijske komisije na račun uporabe teh simbolov – ter informiranja, kulturnih
               prireditev in muzejskih zbirk. Kaj bo potem državna proslava, na kateri bodo
               uporabljeni partizanski praporji? A bo to nek izobraževalni program ali mogoče
               informativni, ali bo to neka muzejska prireditev. Bodite resni. Ne rešujete problema,
               o katerem ste govorili. Mimogrede, en mandat sem bila članica delegacije v
               Parlamentarni skupščini Sveta Evrope. Se je tudi zelo veliko razpravljalo o uporabi
               simbolov in so hoteli širiti nabor prepovedanih simbolov. Ni bilo sprejeto. Zakaj?
               Ker so nacionalne rabe nekaterih simbolov tako zelo različne, da s kar ukazanim ne
               morete. Zanimivo, Estonija je ena izmed tistih držav, ki je zelo aktivna pri
               preganjanju simbolov. Pa bi mogoče tudi kakšnega Estonca lahko omenili, kakšno
               zgodovinsko vlogo je odigral pri enem od totalitarizmov. Ne moremo o teh stvareh
               razpravljati na pamet in po drugih pljuvati in od drugih zahtevati, da vaša stališča
               sprejmejo. Kako naj sprejmem stališča, ki nimajo nobene stvarne osnove, ki so
               ponarejanje zgodovinskih dejstev, ki so zavajanje ljudi. Jaz ne pričakujem od vas, da
               bo kdorkoli od vas to sprejel, ampak vem, da se bomo spet ob neki priložnosti srečali
               in bomo spet govorili o spremembi himne. Pa vprašajte mlade ljudi, če želijo, da se
               spremeni himna, če želijo, da se zastava spremeni, če želijo, da se spreminjajo
               simboli. Če ne boste gojili tradicije državnih simbolov, vsi, če jih boste vsaj
               nekatere med njimi, ki imajo zgodovinsko funkcijo, teptali v prah in blato, potem ne
               pričakujete, da bodo imeli mladi ljudje razvita patriotična čustva. Nočem pa niti
               razmišljati o tistih ljudeh, ki se čutijo ponižane in razžaljene zaradi tega, ker jim
               jemljete simbole, pod katerimi so se borili. Jaz ne vem, kaj boste delali, ne vem,
               kaj boste delali. Ali boste prepovedali pesem Šivala je deklica zvezdo, oj, zvezdo
               rdečo, kot kri. Ali boste zanikali ilegalne tiskarne, umetnine, ilegalno gledališče
               in podobne zadeve? Ali boste zbrane partizanske ljudske pesmi prepovedali? Saj ob
               osamosvojitvi so zvezke teh pesmi nosili v Vevče, kajne gospod Möderndorfer, saj tam
               je mlin. Jaz se še spomnim, kako so po slovenskih knjižnicah v slogu Cankarjeve
               dramatike čistili knjižnice in iz knjižnic metali marsikaj, marsikaj. To vse smo že
               videli. In vse to, kar tu tako dobronamerno predlagate, vse to se je že zgodilo leta
               2012, vse to se je zgodilo tudi v ZUJF.</p>
               <p>Ni mogoče tega podpreti. Hvala.</p>
            </sp>
            <sp xml:id="SDZ6-Redna-22-2014-03-05.sp209">

               <speaker>PODPREDSEDNICA ROMANA TOMC:</speaker>

               <p>Hvala lepa. Se mi je zdelo, da bo nekaj težav.</p>
               <p>Proceduralno, gospod Grims.</p>
            </sp>
            <sp xml:id="SDZ6-Redna-22-2014-03-05.sp210">

               <speaker>MAG. BRANKO GRIMS (PS SDS):</speaker>

               <p>Spoštovana predsedujoča, predlagam, da zelo resno opomnite gospo Potrato na
               uporabljene izraze, kajti uporabljala je izraze od pljuvanja do še kakšnih ostalih,
               ki jih raje ne bom našteval, ker ni bilo niti približno s čimerkoli izzvano, niti
               kakorkoli primerljivo s tem, kar je bilo do sedaj izrečenega. Gre za nekaj, kar je
               zagotovo v sramoto njej osebno in parlamentu v celoti in ne sodi v ta prostor, še
               najmanj pa ob taki temi, kot je razprava o državnih simbolih in o temeljnih
               vrednotah, na katerih temelji naša država. Če bi gospa vsaj prej pozorno prebrala
               sestavek, bi lahko nekatere bistvene elemente v celoti izločila, kajti tisto, kar jo
               tako skrbi, so seveda kulturne prireditve. Tam pa, kot vidite v tretjem odstavku, ta
               prepoved uporabe sploh ne velja in v resnici tega problema, s katerim se je zdajle
               ves čas ukvarjala in zaradi katerega je uporabila tako veliko hudih besed, sploh ni.
               Tisto, kar zajema ta stvar, je javno poveličevanje in to na osrednjih javnih
               prireditvah. Če gre za kulturno prireditev, recimo obeleženje neke zgodbe iz
               polpretekle zgodovine, tam pa ta omejitev ne velja ravno s tem namenom, po našem
               predlogu, da se pač omogoči vzbujanje spomina za tiste, ki jim ta zgodba ali ti
               simboli nekaj pozitivnega pomenijo.</p>
            </sp>
            <sp xml:id="SDZ6-Redna-22-2014-03-05.sp211">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Samo trenutek, mag. Potrata. Jaz ne bom opominjala gospe Potrata, se pa strinjam, da
               je bilo izrečenih kar nekaj močnih besed, ampak gospa Potrata sama prevzema
               odgovornost za svoj nastop.</p>
               <p>Izvolite postopkovno, gospa Potrata.</p>
            </sp>
            <sp xml:id="SDZ6-Redna-22-2014-03-05.sp212">

               <speaker>MAG. MAJDA POTRATA (PS SD):</speaker>

               <p>Hvala, podpredsednica.</p>
               <p>Bi morali biti zelo natančni, katere besede so bile take, ki imajo v Slovarju
               slovenskega knjižnega jezika oznako vulgarizem ali slabšalni izraz. Glagol pljuvati
               je nevtralna beseda, res pa je necivilizacijsko, da bi to počeli po ljudeh ali po
               tleh. In to, kar je bilo na verbalni ravni nekajkrat povedano, vas pa takrat ni bilo
               v dvorani, kar je naredil gospod Grims ob razpravi gospe Jelušič, je bilo pa res
               sramota za parlament. In če me boste zdaj opomnili, da sem zlorabila postopkovni
               predlog, podpredsednica, niti z besedo niste omenili, da je gospod Grims, ki ima kot
               predlagatelj možnost kadarkoli se oglasiti, naredil natanko to. Ampak njemu je
               dovoljeno vse. Kadar vi vodite, je esdeesovcem dovoljeno vse, druge pa opominjate in
               pozivate k lepemu jeziku. Uporabljam zborni jezik, uporabljam besede, ki niso ne
               vulgarizmi in ne zmerljivke in ne delam ničesar takega, kar bi bilo Državnemu zboru v
               sramoto. Je pa treba razmisliti, ali je to, kar se je danes v Državnem zboru
               odvijalo, v resnici prispevek k slovenski nacionalni zgodovini in ponosu. Hvala.</p>
            </sp>
            <sp xml:id="SDZ6-Redna-22-2014-03-05.sp213">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Ponovno zelo energično, gospa Potrata. Jaz vas nisem opomnila, vas ne bom opomnila in
               skušam imeti enake kriterije in merila za vse. Rekla sem samo, da sami prevzemate
               odgovornost za svoj nastop. Gledalci gledajo, tako da si bodo najbrž sami ustvarili
               mnenje o vašem nastopu in tudi o nastopu vseh drugih. / oglašanje iz dvorane/ Gospa
               Potrata, zdaj pa je morda čas, da prekinete s svojimi opazkami in pripombami. Lahko
               pa vam dam možnost za postopkovni predlog, pa boste to povedali v mikrofon. Želite?
               Ne.</p>
               <p>Izvolite, gospod Hrovat.</p>
            </sp>
            <sp xml:id="SDZ6-Redna-22-2014-03-05.sp214">

               <speaker>ROBERT HROVAT (PS SDS):</speaker>

               <p>Hvala.</p>
            </sp>
            <sp xml:id="SDZ6-Redna-22-2014-03-05.sp215">

               <speaker>PODPREDSEDNICA ROMANA TOMC:</speaker>

               <p>Replika?</p>
            </sp>
            <sp xml:id="SDZ6-Redna-22-2014-03-05.sp216">

               <speaker>ROBERT HROVAT (PS SDS):</speaker>

               <p>Replika.</p>
               <p>Škoda, da mag. Potrata nima več možnosti, da bi mi odgovarjala. Ampak ne glede na vse
               želim povedati, da bi bil dejanski doprinos za nacionalno zgodovino, če bi se danes
               ta zakon podprl. Jaz verjamem, da midva nikoli ne bova imela enakih meril ali enakih
               mnenj o slovenski zgodovini, ampak dejstvo pa govori, da se je slovenska zgodovina,
               zgodovina države Slovenije začela z letom 1991. To, kar vi govorite, spada v nek drug
               čas, država Slovenija je nastala leta 1991. In želel sem replicirati na to, ko ste
               omenili, da Evropski parlament z Resolucijo o evropski zavesti in totalitarizmu, ki
               jo je sprejel aprila 2009, obsoja vse tri totalitarizme in s tem tudi njihove
               simbole. In ko ste rekli, da kar nekaj držav ni obravnavalo te resolucije, vam moram
               povedati, da so obravnavale to resolucijo vse države, v katerih je bil totalitarni
               sistem pred osamosvojitvijo. Škoda, ker mi ne morete več odgovoriti. Sem pa rekel
               prej v svoji razpravi, kar ste vi meni replicirali, da smo ena redkih držav, ki tega
               ni formalno potrdila; in ne da so vse to naredile. Hvala lepa.</p>
            </sp>
            <sp xml:id="SDZ6-Redna-22-2014-03-05.sp217">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, mag. Potrata, postopkovni predlog.</p>
            </sp>
            <sp xml:id="SDZ6-Redna-22-2014-03-05.sp218">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Jaz ne vem, da bi to, kar je bilo zdaj razglašeno za repliko v kateremkoli pogledu
               pokazalo, da sem jaz gospoda Hrovata narobe razumela. Ali da je on spreminjal. Celo
               to sem povedala, da se razume, da ne bomo šli, ne more pa vplivati na to, ali bom jaz
               to zadevo sprejela ali ne. Ampak zdaj pri tistem, kar znova poudarjam, da je
               nesprejemljivo, da sprevračate dejstva. Bolgarija je razpravljala o tem, pa ni
               ničesar sprejela. Češki senat ni razpravljal; za spodnji dom ni podatka. Potem imam
               tukaj podatek, ko pravite, da morajo biti samo te države, ki so se totalitarizmov
               rešile. Litva ni o tem razpravljala. Res pa je, da je razglasila 23. avgust kot
               evropski dan spomina na žrtve. Poljska, ni podatka o tem, da bi razpravljala,
               Romunija niti v senatu niti v spodnjem domu ni o tem razpravljala. Slovaška – ni
               podatka, da bi o tem razpravljala. Kaj naj še potem rečem? Sedaj pa se dajmo
               prepričevati ali ne. To so iz evropskih virov pridobljeni podatki, kdo je o tej
               resoluciji razpravljal in kdo ne. In za to gre, da protestiram zoper to, da zavajate
               ljudi z napačnimi podatki in trditvami – in to vam jemlje verodostojnost. Hvala.</p>
            </sp>
            <sp xml:id="SDZ6-Redna-22-2014-03-05.sp219">

               <speaker>PODPREDSEDNICA ROMANA TOMC:</speaker>

               <p>Hvala lepa. To je bila obširna razlaga in malo manj postopkovni predlog. Upam, da
               bomo to razpravo vendarle pripeljali do konca.</p>
               <p>Na vrsti je gospod Tomaž Lisec.</p>
            </sp>
            <sp xml:id="SDZ6-Redna-22-2014-03-05.sp220">

               <speaker>TOMAŽ LISEC (PS SDS):</speaker>

               <p>Hvala, predsedujoča.</p>
               <p>Zadnji dve minuti se sprašujem, ali se sploh še splača spregovoriti po tako
               gromovniškem nastopu kolegice Potrata, ki ji lahko priznamo slogovno in slovnično,
               zbornično pravilno besedičenje in naprtovanje vsega drugega vsem ostalim. Težko je
               govoriti, uf, res naporno. Moram reči, da po tem, ko smo slišali nekaj dobrih
               razprav, kljub temu da so bile proti zakonu – gospod Kurnjek, gospod Kunič, zelo
               vsebinska razprava, zelo umirjena, določeni pomisleki in tudi razlogi, zakaj bodo
               proti zakonu – ampak se jih je dalo poslušati, ker so bili na nekem nivoju. Gospa
               Majda Potrata pa je secirala himno oziroma besedilo členov od člena do člena. Se mi
               je zdelo, kot da je malo skoraj ušla v naše možgane in nam hotela dopovedati, kaj mi
               hočemo z zakonom dopovedati oziroma predstaviti oziroma vas prepričati, da je zakon
               dobra materija. Ko recimo odgovorimo o tem, kako se himna izključno na državnih
               slovesnostih izvaja o celoti, je videla ona neke posebnosti, nekaj svoje teorije o
               tem, kdaj in kako se bo izvajalo. Mislim, da vsi vemo, kateri so državni prazniki in
               katere so državne slovesnosti. Prireditev v Stožicah ni bila državna prireditev in ni
               državni praznik. Toliko gospe Potrati v opombo. In potem smo zapisali, da se ob
               drugih priložnostih lahko uporablja tudi v skrajšani obliki, ki obsega drugo in sedmo
               kitico pesmi. Že v stališču poslanske skupine sem rekel, da lahko nastanejo problemi
               s tem, kar imamo sedaj, ko niti nismo v skladu z Ustavo. Ne govorimo o tem, da smo
               neustavni, nismo pa popolnoma v skladu z Ustavo. Kot sem že prej rekel, ne govorimo
               ne o prvi, drugi, tretji in ne o zadnji kitici, ampak o vseh kiticah, o katerih
               govori Ustava. In ko smo o tem govorili, lahko nastanejo problemi, kot je bil problem
               v Sočiju, so spet razlogi, da to pa ni možno, kako se to ne da in ne vem kaj. Mislim,
               da smo danes tekom razprave dobre tri ure slišali tudi razloge iz petnih žil, kaj vse
               se ne da, samo da se ne da. Pri drugem členu jasno povemo, prepovedano je javno
               poveličevanje vseh totalitarnih režimov. Pa poslušamo o Heinekenu in o ne vem čem.
               Poveličevanje vseh totalitarnih režimov. Sam rad spijem Heineken pivo in za mene
               njihova rdeča zvezda ni noben totalitarni režim in ga tudi ne bom prenehal piti zato,
               ker je pač tam rdeča zvezda. Je pa res, da javno prepovedano poveličevanje vseh
               totalitarnih režimov, njihovih simbolov in javno plačevanje njihovih predstavnikov.
               Čisto normalno. Še več, smo želeli biti nekako konsenzualni, da nas ne bi s tem
               odstavkom napadli, smo lepo zapisali: Prepoved uporabe simbolov totalitarnih sistemov
               ne velja za namene izobraževanja v skladu z izobraževalnim programom, informiranja,
               kulturnih prireditev in muzejskih zbirk. In se spet iščejo razlogi, kaj je kulturna
               prireditev, kaj je izobraževalni sistem in kaj ni. Še enkrat, Stožice niso bile del
               kulturne prireditve, ki bi pasal v ta koncept. In potem, tretji člen – izvajanje
               določb tega zakona nadzoruje policija. Ko smo večkrat tudi preko poslanskih vprašanj
               spraševali tako bivše ministre kot tudi sedanjega ministra, ali imajo kakšne vzvode,
               kjer lahko nekoga kaznujejo, pa najsibo to z mahanjem bivših jugoslovanskih
               totalitarnih simbolov ali svastike ali kakšnega drugega simbola; in so rekli, da ne,
               nimamo nobenih izvodov. Sedaj, ko imamo prvo obravnavo, ker želimo to urediti, pa se
               spet najdejo različni načini, da se tega ne bo uredilo. Saj vemo, težko je nekaj
               reševati, če si sam del problema in ne del rešitve. Že to je bilo za nekatere sporno,
               da smo namesto tolarjev zapisali evre in naredili globe čisto v skladu s celotno
               zakonodajo, ki jo sprejemamo, ne samo v tem mandatu, ali bo to veljalo tudi v
               prejšnjih Vladah – in že to je problem. Ko govorimo o cestnih predpisih, ko govorimo
               o gozdovih, ko govorimo o ne vem čem, kazni pa pustimo pri miru in se jih sploh ne
               dotikamo. Zanimivo bi bilo, koliko kazni bi dobili vstajniki v preteklih letih, ampak
               jih niso mogli dobiti in so to veselo izkoriščali in izzivali slovensko oblast.
               Veliko je bilo govora, kako bi se morali posvetovati s strokovno javnostjo. Ko je
               kolega Robi Hrovat omenil en del te strokovne javnosti, seveda spet ni bila prava.
               Jaz mislim, če bi kolega Robi Hrovat povedal, da je ta javnost skrita med vstajniki
               in je bila prisotna na prireditvi v Stožicah, potem bi verjetno to posvetovanje
               dobilo zeleno luč in bi bilo pravo posvetovanje.</p>
               <p>Veliko je bilo danes govora o sami himni. Eni so jo kar lepo secirali, predvsem ta
               del, kako sedma kitica zajema vse. Vsak Slovenec, vsak domoljub in ne vem kdo se bo
               našel v njej. In bolj ko gledam celotnih osem kitic, moram reči, da edino v sedmi
               kitici pa skoraj ni niti, če imaš veliko domišljije, težko najdemo nekaj o
               slovenstvu. In ko sem še enkrat prebral celotno Zdravljico, vem, zakaj je problem
               druga kitica. Govorimo o slovenstvu in govorimo o slovenski materi; leta 1844 pisano
               o slovenski materi. Potem, post festum je bilo nekomu to narobe in je napisal sloveče
               matere. In še več, notri je bogokletno, dvakrat piše beseda Bog. Ko rečeš komunist,
               se lahko v Sloveniji ploska, ko rečeš Bog, si pa desni ekstremist, takšno je dejansko
               stanje.</p>
               <p>Veliko je bilo govora o deželi in o Kranjski ne vem čem. Kaj veste, kaj je sploh
               obsegala Kranjska? Ko danes govorimo o Kranjski, marsikateri Hrvat, če bi nas danes
               mogoče gledal ali poslušal, se nikakor ne bi strinjal z našo Kranjsko deželo. Vem,
               kam južno je spadala in kakšna je bila njena zgodovina. In spet nekomu ne paše.
               Verjetno, če bi napisali: Komú narpred veselo zdravljico, bratje! čmň zapét'! Bog
               našo nam Slovenijo, Bog ne vem kaj … , pa bi spet našli nek razlog, da spet nekaj ne
               paše v tej besedni zvezi. Skratka, v vsakem stavku nekaj ne paše. Kar pa je najbolj
               smešno, pa so nekateri predstavniki rekli: Morali bi se usklajevati, morali bi iskati
               konsenz. V naslednjem stavku pa povejo: Ampak našega konsenza nikoli ne boste dobili.
               Takšen konsenz je pa res težko dobiti, posebej zato, ker nekateri tisti, ki sami
               želijo svoj del zgodovine ustvariti, jo spraviti v njihove tirnice, potem vedno
               kažejo čez tole parlamentarno dvorano: Ne, ne, vi jo zlorabljate in ne vem kaj.</p>
               <p>Moram reči hvala vsem tistim, ki ste prispevali konstruktivno debato. Vsem tistim
               pa, ki ste zopet izlili ves svoj žolč in ideološka razmišljanja, in ko pravijo, kako
               ne moremo razpravljati na pamet, ne moremo zavajati, ne moremo potvarjati dejstev,
               sami pa počno ravno tisto – takšnim je res težko odgovarjati. Še enkrat, vsi
               totalitarni režimi. Ne vem, zakaj so predvsem kolegi socialni demokrati našli samo
               zvezdo kot problem. Jaz verjamem, da jo imajo večkrat pred očmi, ampak ni smo zvezda
               totalitarni simbol. Še veliko drugih je, ampak o njih so bili kolegi iz Poslanskih
               skupine Pozitivne Slovenije vsaj toliko racionalni in pošteni, da so omenjali tudi
               širši aspekt, kot pa so ga kolegi iz Socialnih demokratov.</p>
               <p>Ja, rdeča barva, tako kot bi rekel kolega Vogrin, bogokletno bi bilo verjetno
               razmišljati o tem, kar dnevno vsaj trikrat zaokroži po socialnih omrežjih, da morda
               pa ni vprašanje, ali je prava rdeča, modra in bela barva. Morda pa bi namesto dresov
               slovenske reprezentance različnih športov zamenjali določeno barvo v slovenski
               zastavi. Ampak to bi bilo verjetno bogokletno, kajti bilo je rečeno, kar se je
               naredilo, se je naredilo. Ni ustave, ni zakona, ki bi ga lahko spreminjali, kajti kot
               je bilo rečeno, dokler se ne boste uskladili z nami – in to se ne boste nikoli – tega
               tudi ne boste mogli narediti, kljub temu da se lahko prepričujemo, kakšno vlogo je
               igrala rdeča zvezda leta 1941, 1991, ko je imela zvezda popolnoma drugačno
               konotacijo. Skratka, očitno se nič ne da prepovedati, kljub temu da skoraj v vsakem
               zakonu nekaj prepovedujemo. Tu, ko pa stopimo malo bližje nekim vrednotam, vrednotam
               domoljubja, pa se nekomu prikaže na očeh rdeča barva in pravijo, ne, totalitarnih
               simbolov, totalitarnih režimov, njihovih nosilcev in tako naprej se ne da
               prepovedati; zato čim manj govorimo o tem pa gremo naprej s svojo zgodbo. Očitno se
               bo ta zgodba slej ko prej nadaljevala še pri kakšni maši rdečih zastav bivšega
               sistema v Stožicah. No, brez skrbi, gospa Potrata, mene tam ne boste videli.
               Hvala.</p>
            </sp>
            <sp xml:id="SDZ6-Redna-22-2014-03-05.sp221">

               <speaker>PODPREDSEDNICA ROMANA TOMC:</speaker>

               <p>Hvala lepa. /oglašanje iz dvorane/ Želite besedo, gospa Potrata? Seveda, da ga bom.
               Jaz bi vas res prosila, če se umirite in ne komentirate iz klopi.</p>
               <p>Gospod Möderndorfer je na vrsti za razpravo.</p>
            </sp>
            <sp xml:id="SDZ6-Redna-22-2014-03-05.sp222">

               <speaker>JANI MÖDERNDORFER (PS PS):</speaker>

               <p>Hvala lepa, predsedujoča.</p>
               <p>Danes že dolgo časa govorimo o predlogu, v katerih je stranka SDS predlagala določene
               spremembe. In razprava je pokazala, da v Državnem zboru, ki je v resnici odraz in
               predstavniški organ ljudstva, da ljudstvo še ni poenoteno nad tem vprašanjem. Zakaj
               ni poenoteno, pa je seveda vprašanje v času. Jaz se spomnim dneva, ko je potekala v
               Državnem zboru – takrat še v skupščini – razprava, mudilo se je, čas je priganjal
               takratne poslance oziroma delegate, da sprejmejo simbole nove države. Ena od razprav
               je bila zelo zanimiva, ko se je sprejemala zastava. Takratni delegat skupščine Jožef
               Školč je opozarjal na eno stvar – to pa je čas. Namreč takrat je bilo vse pod
               zanosom, vsi smo bili ponosni, zdaj bom govoril o takratnih poslancih. Vzdušje je
               pripeljalo do tega, da ena od tem, ki se mora zgoditi pri vsaki suvereni in
               samostojni državi, da določi svoje atribute, svoj apostolat oziroma grbe, kot so
               zastava, himna. In prav pri zastavi je bilo kar nekaj polemik o tem, kako bo
               izgledala, kako ne bo izgledala, kaj je prav, kaj ni prav. Danes ne mislim imeti
               kakršnihkoli vrednostnih sodb, ker to niti ni pomembno, danes je takšna zastava, kot
               je. Jaz sem prav zadovoljen in vesel in ponosen vsakič na to zastavo, ko jo vidim,
               ker vem, da govori o Sloveniji. Ampak opozoril je na naslednje: "Razmislimo, če je to
               res prava, prava izbira, da je takšna, kot je, kajti kasneje, ko bo to sprejeto, bo
               to zelo težko karkoli popravljati ali spreminjati." Seveda, usul se je plaz očitkov,
               da ne podpira Slovenije, neodvisnosti, samostojne države in ne vem česa še vse. Na
               koncu se je sprejela ta zastava. Danes imam to čast ali nečast, odvisno, kako gledamo
               na to temo, da se več kot 20 let po tem pogovarjamo o spreminjanju ali celo prepovedi
               določenih simbolov. Zato se spominjam na to opozorilo, da v resnici niti ni korektno,
               da ljudje ali generacije, ki so postavljali simbole, da te iste simbole že tudi sami
               spreminjajo. A veste, zakaj? Ker so preveč obremenjeni, preveč pod hipoteko, ker je
               vsaka stvar in vsaka sprememba lahko zelo občutljiva na posamezne družbene skupine,
               ki jih ima ta država. Meni je to zelo pomembno. Mislim, da preprosto v tej državi
               nismo še zreli, da se lahko resno, brez obtoževanj, brez česarkoli pogovarjamo o
               spremembah, ker stvari še vedno živijo in so preveč močne. Moram pa reči, da me
               spominja takšna sprememba približno na – ne vem, koliko se je spomnite, tisti, ki je
               gledal film Wolfgang Amadeus Mozart, ko je Mozart uprizoril svojo predstavo Figaro
               Francu Jožefu – seveda ne prav te Figaro. Ampak ko mu je opisoval, kaj bo naredil, ga
               je presenetil in je prišel med vajo, ko so vadili predstavo Figaro. In kaj se je
               zgodilo? Ta predstava je bila na odru brez glasbe, samo plesali so. Takrat je
               opozoril na naslednje – kaj to počnejo? In on mu je povedal, da ne smejo uporabljati
               glasbe. In kdo je to določil – Franc Jožef. Torej, moramo se malo zamisliti … /
               izklop mikrofona/</p>
            </sp>
            <sp xml:id="SDZ6-Redna-22-2014-03-05.sp223">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Möderndorfer.</p>
               <p>Želi predstavnica Vlade besedo? <stage>(Ne želi.)</stage></p>
               <p>Potem je kot zadnji razpravljavec v tem delu na vrsti še predlagatelj mag. Branko
               Grims.</p>
            </sp>
            <sp xml:id="SDZ6-Redna-22-2014-03-05.sp224">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Vedno znova se izkaže, kako globoko je v vseh prisotno v resnici spoznanje, ki pa ga
               nekateri na vse kriplje tajijo. Ko razpravljamo o simbolih, v resnici razpravljamo o
               temeljnih vrednotah te države, naše skupnosti, o svojih vrednotah in predvsem, da gre
               za temeljno razvojno vprašanje, s katerim se danes sooča Slovenija. Kajti, če imamo
               celoten vrh državne oblasti, ki izvede pravo orgijo pod nekimi totalitarnimi simboli;
               ki izvede nekaj, kar naj bi bila državna proslava, brez ene same državne zastave, ki
               bi bila vidna na ekranu, ker gre za neposreden prenos televizije, brez ene same
               evropske zastave in ki navdušeno ploska, ko na odru nekdo reče, da je Evropa banda
               lopovov – to je tista Evropa, ki jim je zdajle poslala 600 kamionov pomoči, ko je
               Slovenijo prizadela ujma, in bi zaslužila vsaj veliko opravičilo, pa mislim, da tudi
               veliko zahvalo –, potem je nekaj s tako državo zelo narobe. In vsak, ki išče
               poslovnega partnerja, ki hoče nekam investirati, ko bo videl to sliko, ko bo slišal,
               kaj ti ljudje tam govorijo, ko bo videl, pod katero sliko so, bo enostavno obrnil
               hrbet in bo šel drugam. In kaj se potem dogaja – taki oblasti ne preostane drugega,
               kot da se zadolžuje vedno bolj in vedno bolj in vedno bolj in to prikazuje kot nek
               uspeh, ampak seveda s tem svojo neuspešnost, svojo popolno nerazvojnost, nesposobnost
               razvoja prelaga še na ramena naslednjim generacijam. In zato je to temeljno razvojno
               vprašanje. Dokler bo Slovenija v očeh tujine nekdo, ki ne spoštuje evropskih vrednot,
               ki je nek rdeči totalitarni eksot, toliko časa bodo vsi, ki iščejo poslovne
               partnerje, od naše ljube Slovenije bežali stran. Ampak za to ne kriviti države. Nekdo
               iz koalicije je zjutraj rekel, da je Slovenija kot država skrajno razočarala. Ne,
               Slovenija ni razočarala, Slovenija je čudovita država in zmagala je v vojni.
               Osamosvojila se je, kar je fantastičen dosežek. Ampak razočarala je oblast
               tranzicijske levice, dolgoletna, ki gre iz slabega na slabše in je pripeljala do
               sedanjega zadolževanja, ki je za ubogo Slovenijo že primerljivo s tistim, kar je
               nekoč veljalo za celotno Jugoslavijo, katere del je bila Slovenija. Tako velikega,
               tako hudega, tako hitrega zadolževanja po glavi prebivalca, kot se beleži v zadnjem
               obdobju v Sloveniji pod tranzicijsko levico, se ne da primerjati z nobeno državo v
               Evropi. Dostikrat se kaže, recimo, na sosednjo Italijo, češ da je še bolj zadolžena –
               že, ampak 70 % njihovega dolga je notranjega. Tudi ko bodo to plačevali, se bo denar
               obračal znotraj države, pri nas pa je ves dolg zunanji. Denar bo šel ven in naši
               nasledniki bodo zato vsi bistveno slabše živeli. Zato je vprašanje o simbolih in
               vrednotah tudi temeljno razvojno vprašanje za Slovenijo. Treba se je zavedati, kaj je
               Evropa. Evropa je moderna demokratična skupnost, ki je nastala na ruševinah
               totalitarizmov vseh vrst 19. in 20. stoletja. Trije so bili glavni, ti so omenjeni in
               imeli so svoje simbole. Moderna Evropa se je lahko oblikovala šele, ko je padel
               zadnji med njimi, to je bil komunizem ali realsocializem, kot se mu je reklo. Ampak
               ko gre za sprenevedanje o tem, ker je bilo tudi danes rečeno, saj se ne ve, kateri so
               kateri simboli. Veste, srp in kladivo in rdeča zvezda sta bila simbola socializma ali
               realsocializma, če želite. Kljukasti križ je bil simbol nacionalnega socializma;
               oboje je socializem, samo tisto je internacionalen, ta je pa nacionalen. Toliko za
               vse, ki iz tega delajo ne vem kakšne razlike. Vsi skupaj so pa to totalitarizmi.
               Dodajte jim še fašizem pa nekatere oblike vojaških diktatur, ki so bile značilne za
               20. stoletje, pa so vse oblike, ki jih moderna politologija priznava kot oblike
               totalitarizma. In zato ne govoriti, da se ne ve, kateri so ti simboli. Tisto, kar mi
               predlagamo, je, da naj se spoštuje dosledno vrednoto domoljubja in da naj se na ta
               način tudi vpliva tudi na vzgojo ljudi. Tudi vzgoja mora temeljiti na vrednotah. Vsi
               smo v besedah soglasni, ko gre za vrednote. Vsi predsedniki države, ne glede na
               orientacijo, so govorili o vrednoti domoljubja. Vse politične stranke so jo
               poudarjale. Zanimivo pa je, da jo imamo samo nekateri res napisano kot eno od svojih
               prav temeljnih vrednot, ki ji dajemo posebno težo. Ampak vrednote domoljubja se ne
               izraža v besedah, vrednote domoljubja se izraža v dejanjih, da ne počnemo neumnosti,
               ki so državi objektivno v škodo. In tisto rajanje, ki je bilo pod nekimi simboli
               totalitarizma, kjer so bile izjave, ki so neprimerne za državo, ki je sestavni del
               združenja Evrope, evrskega območja, Schengena, so objektivno Slovenkam in Slovencem,
               vsem državljankam, vsem državljanom, vsem tukajšnjim prebivalcem v veliko škodo, ker
               zaradi njih tisti, ki iščejo poslovne partnerje, bežijo stran. Zaradi njih vsi slabše
               živimo. To so taka dejanja, ki niso skladna z vrednoto domoljubja. Zato je ta
               razprava o simbolih tudi razprava o vrednotah in kar je še posebej bistveno, razprava
               o temeljnih razvojnih vprašanjih. Mi ne predlagamo v nobenem primeru, da bi kakorkoli
               spreminjali simbole, ker ste nekateri vztrajno trdili – daleč od tega, ravno
               nasprotno. To naredimo, da jih je treba dosledno spoštovati, pa ne spreminjati
               besedil, ki so že sprejeta, ki so recimo v Ustavi. Ob tem je bilo tudi navrženo zelo
               zanimivo mnenje, da si nobena stranka ne sme prilastiti razlage zgodovine. Nihče ne
               sme imeti patenta na zgodovino, je bilo rečeno. Dobro jutro, kdo pa zapira danes
               arhive. Mi smo ravno zaradi tega vztrajali na tem, da morajo arhivi ostati odprti, da
               morajo biti dostopni podatki, kdo je dajal ukaze za zločine, kdo jih je izvajal. In
               da ne morejo biti v anonimnosti izenačeni – kajti to je cilj sedanje spremembe zakona
               – tisti, ki so delali zločine, jim dajali ukaze zanje, jih izvajali; in tisti, ki so
               bili žrtve. To je nedopustno in neevropsko; 7. člen resolucije 1096 izrecno pravi, da
               je potrebno ohraniti arhive tajnih policij totalitarnih režimov odprte. Tudi tu gre
               za simbolno vprašanje, kajti simbole lahko razumeš šele v luči poznavanja celotnega
               dogajanja, če je to dogajanje delno zmanipulirano ali nepopolno. Potem seveda ne
               moreš stvari realno oceniti, zato je to tako pomembno, da se zgodovina ne ponavlja.
               Tisto, kar sem hotel pri tem posebej poudariti, je to, da Ustava zelo jasno določa,
               da je himna Republike Slovenije celotna Zdravljica. Pa nekako ne razumem, zakaj je
               takšno nasprotovanje, da bi se to postavilo kot pravilo, če je to vendar ustavno
               pravilo, ki ga na noben način ne morete zanikati ali izničiti, razen če spremenite
               ustavo. Reči, da je to nek ustavni običaj in pač se je zakon tako sprejelo. Zakon je
               v očitnem neskladju z Ustavo, to je, mislim, jasno vsem, ki ste danes razpravljali.
               In pesem je čudovita. Ne vem, zakaj bi nas bilo te pesmi sram, zakaj si je pač sami
               sebi ne privoščimo, ko je tako lepa. Čez 2 dni je kulturni praznik. Pesem, ki je na
               nek način tudi simbol pesnika samega, je eden njegovih najlepših in največjih del,
               poje o vseh. Jaz ne razumem tistih žensk, deklet, ki ste bile danes tukaj proti temu,
               da bi veljalo načelo, ki je sicer zapisano v Ustavi, da je Zdravljica himna Slovenije
               v celoti. S tem bi postal del slovenske himne tudi tisti verz: Bog živi vas Slovenke,
               prelepe žlahtne rožice; ni take je mladenke, kot naše je krvi dekle. Ali vam je
               nerodno? Saj ste lepe, saj ste pametne. In ne razumem tistih moških, ki so bili proti
               temu. Ali zaradi tega, ker potem se pesem naprej glasi: … naj sinov / zarod nov / iz
               vas bo strah sovražnikov! Se bojijo konkurence, ali kaj? Ta nasprotovanja, da bi
               imeli ustavno normo prelito v zakon in jo skupaj sprejeli, v nečem, kar bi moral biti
               konsenz, mi je resnično nerazumljivo. V vsakem primeru že vsem v tem trenutku lahko
               samo čestitam ob slovenskem kulturnem prazniku, z upanjem, da bo to spoznanje
               dozorelo – če ne danes, pa drugič.</p>
               <p>Za konec pa še za hip nazaj k bolj resni temi. K tistemu, kar bi moralo biti neko
               skupno sporočilo. Prej je bilo izrecno rečeno, da je bilo žaljivo ali še neki hujši
               izrazi so bili, to, kar sem povedal, ko je spregovorila ena od poslank. Jaz pa nisem
               povedal nič drugega, kot to, da vsak simbol lahko tolmačiš tako ali drugače. Celo
               kljukast križ, sem povedal, je imel tisočletja pozitiven pomen, ker je veljal za
               simbol sreče v vzhodnih verstvih in je na njihovih svetiščih. Tam se mladi pari pred
               tem simbolom slikajo. Ampak vsakega človeka tu, vsakega normalnega, zazebe po hrbtu,
               ko ga vidi, ker se spomni na nepopisne zločine, ki jih je ta simbol simboliziral. In
               enako velja za vse druge, zato sem tudi navedel nekaj primerov. Nekateri za vsaj en
               simbol razlagajo, da ga razumejo tudi drugače, ampak če so to simboli, ki jih je
               mogoče razumeti tako in drugače, so to simboli, ki ločujejo. Zato bi morali doseči
               nek temeljni civilizacijski konsenz na enem izhodišču, da je zločin zločin ne glede
               na to, kdo ga stori, v imenu katere ideologije in pod katerim znakom. Vsak zločin je
               vreden obsodbe in vsaka žrtev je vredna vse časti in priznanja. Če bi enkrat sprejeli
               to izhodišče, bi se zagotovo poenotili v vseh temeljnih evropskih vrednotah. Tudi o
               tem, da ni dopustno poveličevanje simbolov totalitarizma, nosilcev totalitarizma,
               vsega tega, kar se je že v Sloveniji dogajalo. Slovenija pri tem odstopa od Evrope,
               Evropa ravna drugače in je to tudi zapisala v svojih deklaracijah. In ker Slovenija
               ravna drugače v tem primeru, ker tega ne spoštuje, jo to razvojno zelo veliko stane
               in zato …/ izklop mikrofona/</p>
            </sp>
            <sp xml:id="SDZ6-Redna-22-2014-03-05.sp225">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>S tem smo zaključili prvi del. Vsi razpravljavci so dobili besedo. Ker pa je čas za
               razpravo še ostal na voljo, odpiram možnost, da se prijavite k ponovni razpravi v
               preostanku časa.</p>
               <p>Mag. Majda Potrata, imate besedo, pet minut.</p>
            </sp>
            <sp xml:id="SDZ6-Redna-22-2014-03-05.sp226">

               <speaker>MAG. MAJDA POTRATA (PS SD):</speaker>

               <p>Hvala, podpredsednica.</p>
               <p>Naj se vam najprej zahvalim za skrb, ki jo vzbujajo moji nastopi, in ko trkate na
               mojo vest, da moram sama prevzemati odgovornost za svoje nastope. Še nikoli nisem
               odgovornosti zvalila na koga drugega. Pričakovala bi, če tako budno spremljate moje
               nastope in vas cela vrsta stvari v njih moti, da bi pa morebiti le zaznali, da je
               beseda besedičenje slabšalna beseda.</p>
               <p>Gospod Lisec je uporabil besedo besedičenje za moje argumentirano nastopanje.
               Dejstvo je, da je to slabo pripravljen zakon, da je v njem več lukenj kot dobrih
               rešitev, da je v neskladju sam s seboj zaradi tega, ker če je v neskladju z Ustavo
               samo sedma kitica po zakonu, potem bo v neskladju z Ustavo, po vaši logiki, tudi samo
               druga in sedma kitica. V vseh primerih se lahko izvaja samo cela Zdravljica, to je
               šest minut in pol. Sicer se bo dogajalo, da bodo ljudje omagovali pod težino teksta,
               ki ga bodo morali znati, celo gospodu Grimsu se je kaj izgubilo iz spomina, ampak to
               je že druga zgodba. Seciranje – da ali ne, ampak je treba vedeti, kaj ste v zakon
               napisali. Jaz ne morem v tem vašem predlogu nikjer najti, kateri simboli bodo
               preganjani. Uporaba katerih simbolov bo kaznovana? Tisto, kar lahko iz
               predlagateljevega stališča razberem, to samo vem, da ga moti prireditev v Stožicah,
               rdeče zastave in rdeče zvezde. Pa nič drugega. Jaz v resnici ne vem, kakšni so
               simboli socializma, ker po gospodu Grimsu je tudi socializem totalitarni režim. In
               sklicevanje na Evropo, v Evropskem parlamentu in v Evropski uniji so tudi stranke, ki
               nosijo ime socialistične stranke. So tudi stranke, ki nosijo ime komunistične
               stranke. Kaj boste pa s temi delali? Kako boste z njimi sodelovali ali jih boste kar
               izločili? Kako bo s temi rečmi? Jaz sem vam že dvakrat brala drugi člen, besedilo
               drugega člena, preberite si, kaj imate zapisano v obrazložitvi k drugem členu.
               Slovenska himna, grb ali zastava se prav tako ne smejo uporabljati v povezavi s
               simboli totalitarnih sistemov ali njihovimi predstavniki. In kar naprej smo danes
               poslušali, da je bila prireditev v Stožicah pod totalitarnimi simboli. Ta vaš zakon
               drugih državnih simbolov niti ne dovoljuje uporabljati. Zaradi tega, ker ne vem, kako
               klasificirate to prireditev. Zakon je popolnoma nekonsistenten. Nemogoče ga je
               sprejeti. In če jaz lahko še sprejemam vaše komentarje na moje govorjenje, pa sem
               tako ali tako obupala nad tem, da bi skušali razumeti, kaj vam želim dopovedati. Je
               pa nekaj vendarle treba povedati. Da to, kar je gospod Lisec delal na koncu, v svojem
               zadnjem nastopu s tekstom Prešernove Zdravljice, je pa nespodobno. Od povprečno
               izobraženega človeka bi pričakovala več spoštljivosti do pesnikovega besedila. Z
               menoj lahko delate karkoli hočete, ker jaz sem toliko pri močeh, da se ubranim.
               Prešeren se pa ne more ubraniti. In kar je gospod Lisec govoril, to je nespoštljivo,
               on bi tekst kar premikal levo, desno, malo spreminjal, malo dopisoval, malo
               zamenjeval. In se zgraža nad tem, ker verjetno ne ve, da je v procesu umetniškega
               ustvarjanja nekaj najbolj normalnega, da imajo pesemska besedila različne variante
               ali zapise. In prav to bi nas moralo usmerjati v veliko odgovornost in skrb za to, da
               ravnamo s temi besedili spoštljivo, da se do njih vedemo odgovorno, da jih ne trgamo
               na kosce in jih tako banaliziramo. To je nespoštljivo in se mi zdi, da če je kaj
               treba povedati, je pa to zagotovo. Hvala. 
           </p>
            </sp>
            <sp xml:id="SDZ6-Redna-22-2014-03-05.sp227">

               <speaker>PODPREDSEDNICA ROMANA TOMC:</speaker>

               <p>Hvala lepa tudi mag. Potrati. Nadaljujemo z razpravo.</p>
               <p>Gospod Möderndorfer. Izvolite.</p>
            </sp>
            <sp xml:id="SDZ6-Redna-22-2014-03-05.sp228">

               <speaker>JANI MÖDERNDORFER (PS PS):</speaker>

               <p>Hvala lepa, predsedujoča.</p>
               <p>Tisto, česar nisem prej dokončal, bom zdaj povedal malce drugače. Ker zgleda, da moje
               prispodobe niso bile najbolj razumljene, kaj je Franc Jožef naredil z Mozartovim
               Figarom oziroma njegovo vajo, ko je želel pripeljati svojo umetnino do konca. Namreč,
               ni je mogel.</p>
               <p>Zdaj pa malce zares. Danes v razpravi se je v resnici res pokazalo, da predlagatelj
               enostavno ni izbral neprimernega časa, neprimerne vsebine za to, da bi lahko šel s
               takšno spremembo naprej. Gospod Tanko je to v neki prispodobi želel povedati in je
               uporabil izraz, da ne predlagajo pravzaprav nič drugega, kot zahtevo, da se naredi
               tako, kot ustava zahteva oziroma zahteva umetnina sama po sebi. Glejte, ne gre za to,
               kaj vi zahtevate in da zahtevate zelo preprosto stvar. Gre za to, da v resnici
               prinašate ponovni nemir in razdor med Slovenke in Slovence. Vaše pripovedovanje, kako
               v resnici želite, ko uporabljate besede in posplošujete, da se v resnici ne moremo
               niti sramovati, saj to je lepo, saj govorimo o tem ponosu in časti. Pozabljate na
               bistvo, čeprav vsi vemo, da v resnici ne pozabljate. To je popolnoma načrtno in
               sistemsko. To ste poskušali že pred dvema letoma, poskušate zdaj in še več.
               Napovedali ste, da ne boste omagali, ampak da boste s tem nadaljevali. Torej
               pričakujemo v nekem redosledju, čeprav včasih, kadar začneš ponavljati, se potem še
               kasneje zgodi. V roku enega leta pričakujemo ponovno razpravo o isti temi, kako
               izbrisati zadeve, ki vam pravzaprav niso všeč. Pa sam osebno vam moram reči, jaz
               danes gledam tukaj iz mojega zornega kota najmanj deset zvezdic, so mi prav lepe,
               občudujem jih in se ves čas sprašujem, zakaj so te zvezdice toliko nesrečne, kaj so
               hudega naredile v tem parlamentu, da se kar naprej z njimi ukvarjamo. Je pa res. S
               temi zvezdami zelo hudo naredimo spominu in časti vsem tistim, ki so eni umirali za
               to državo. Žal vi temu rečete, da to ni tako, še več. Vi celo trdite, da Slovenci in
               Slovenke obstajamo šele zadnjih več kot dvajset let. Jaz enostavno ne morem pristati
               in Slovenci in Slovenke – zelo jasno je bilo izrečeno – obstajamo mnogo dlje in imamo
               mnogo dlje tudi svojo zgodovino. In imamo tudi mnogo dlje svoje korenine. Ampak meni
               je jasno, na tej strani je teflon in od teflona se po navadi vse odbije. Vedno in kar
               naprej. Ko pa se teflon poškoduje, se pa prime, zato moram biti in sem vztrajen tudi
               jaz. Jaz upam, da se bo enkrat prijelo tudi vas, ne vnašajte nemira in razdora med
               Slovence in Slovenke. Ni potrebe. Čeprav imate še tako čisto misel in čisti namen,
               ljudje tega tako ne razumejo. Razumejo, da se ukvarjate z razdorom in to je narobe.
               To je slabo za slovensko družbo. Zato vam tudi predlagam, predlagatelj, da kadar to
               govorite in če govorite iskreno, potem se najprej zamislite nad posledicami, ki jih
               prinašajo vaši predlogi. In zato sem vam prej poskušal razložiti, pa me ne slišite,
               da potrebujemo nekaj časa. Po navadi simbolov nikoli ne spreminjajo tisti, ki so jih
               ustvarili. Vedno generacije kasneje, ker delajo z neko kritično distanco in niso
               obremenjeni s tem, s čimer ste vi obremenjeni. To je problem. To je problem, to
               priznate tudi sami. Pa vendar. Gospod Grims je rekel, da v resnici govorimo o
               temeljnih vrednotah. Ne, govorimo o simbolih, je pa res nekaj. Temeljne vrednote so
               tiste, ki nas na koncu vodijo, da pridemo do simbolov. In to je vaš problem, ker se
               vedno spuščate v vrednote, ki jih kažete samo z vaše perspektive. Slovenci smo
               različni in hvala bogu bomo ostali različni, ker če ne bomo različni, potem bomo
               postali enoumje …/ znak za konec razprave/… česar se vi najbolj bojite. Vendar žal
               povzročate to vi. Hvala.</p>
            </sp>
            <sp xml:id="SDZ6-Redna-22-2014-03-05.sp229">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še magister Branko Grims.</p>
               <p>Izvolite.</p>
            </sp>
            <sp xml:id="SDZ6-Redna-22-2014-03-05.sp230">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Ko gre za vprašanje, ki je bilo zdaj omenjeno, to ni samo naša perspektiva. Je tudi
               naša perspektiva, predvsem pa je to evropska perspektiva, ker Evropa pravi, da je
               treba vse totalitarizme obsoditi z enako mero, da so vsi enako vredni zaničevanja in
               obžalovanja, da so vsi zločini zločini in da so vse žrtve vredne vse časti. Tukaj gre
               za temeljno vprašanje vrednot. Evropa pravi, naj bodo arhivi odprti, da se jih ne sme
               zapirati, da je treba vedeti, kdo je dajal ukaze, da je treba vedeti, kdo je izvajal
               zločine in da je o tem treba govoriti. To izrecno piše v eni od deklaracij zaradi
               tega, da se zgodovina ne ponavlja. Ko govorimo o vrednotah, to niso samo naše
               vrednote, so tudi evropske vrednote. In evropske vrednote so konec koncev vrednote
               demokratičnega sveta. In če tukaj v kakšnem delu odstopate od tega, potem se zelo
               jasno zazrite v svojo podobo v ogledalu, ker potem ni nekaj narobe z demokratičnim
               svetom, z Evropo, z nami; ampak verjetno z nekom drugim. Tisto, kar je danes že od
               začetka prisotno, je to, da to ni samo razprava o simbolih. Simboli so vedno nekaj,
               kar prikaže vrednote, kar simbolizira državo, simbolizira vrednote kot tisto, kar je
               temelj vsake skupnosti, temelj vsake države. In ko govorimo o tem, se dotikamo samega
               temelja svoje državnosti. In vprašanje je, ali je ta skladen z Evropo, ali je ta
               skladen z demokratičnimi principi, ki jih spoštuje ves demokratičen svet, ali pa od
               tega odstopa. In tukaj je problem naše države, da še vedno ima dvojna merila, da še
               vedno enega od totalitarizmov in njegova dejanja vsaj poizkuša prekrivati, če ne
               drugače, pa zapre arhive. Po drugi strani pa vse ostale upravičeno obsoja. Ampak
               obsoditi je treba vse, do vseh je treba imeti enak odnos in zaradi tega imamo mi tudi
               tukaj tak predlog. Kajti sicer se ti zgodi to, kar se je žal zgodilo tej državi, da
               imaš posredno državno proslavo, na kateri ni niti enega vidnega državnega simbola.
               Dogaja se v državi, ki je pomemben, enakopraven člen Evropske unije, potrjen tudi s
               plebiscitarno odločitvijo – referendumom, na katerem ni bilo niti enega simbola te
               evropske skupnosti. Potem je nekaj hudo narobe. Bilo pa je ogromno simbolov, ki jih
               razumemo kot simbole totalitarnih režimov. Prej se je kar enačilo, kako boste gledali
               neke stranke, če so demokratične stranke. Mi ne govorimo o simbolih demokratičnih
               strank; govorimo o simbolih totalitarnih režimov, da se jih ne sme javno poveličevati
               in ne sme se javno poveličevati ključnih nosilcev. Tudi slika enega, ki je bila v
               Stožicah, o njem lahko berete izjave preživelih, da je imel poseben lesk in nasmeh v
               očeh, ko je pošiljal kroglo v glavo tistim, ki so jih že predhodno zrešetali njegovi
               vojaki. V čistkah, ki so sledile revoluciji, in da je bil še posebej močan nasmeh, ko
               je šlo za ženske. Pa je bil na odru čez celo zastavo. Ampak tisti se je v zgodovini,
               tako kot se je že vse sprevrglo, ko gre za tiste režime, spremenil nek simbol
               revolucije. In komaj kdo pozna to drugo plat medalje, ki pa bi jo vsi mogli vedeti;
               potem bi znali stvari realno oceniti iz vseh zornih kotov. In zato je važno, da se te
               stvari realno oceni. Če imamo enkrat tak problem, da celotno državno vodstvo sodeluje
               na neki prireditvi, kjer ni ne državnih ne evropskih simbolov, ampak so simboli
               totalitarnega režima, potem se seveda vsakdo, ki išče poslovnega partnerja, obrne
               stran od take države. Meni, da je nekaj z njo narobe, da tam njegova investicija,
               njegov denar ne bo spoštovan, ker ne spoštujejo istih vrednot, kot jih spoštuje on.
               In zaradi tega taka država ne more izkoristiti svojega razvojnega potenciala; zaradi
               tega v taki državi vsi slabše živimo, ker se gospodarsko ne razvija. Tista vlada, ki
               to počne, nima drugega izhoda kot to, da se zadolžuje in še zadolžuje in še
               zadolžuje, in potem poskuša medijsko prepričevati ljudi, da je to uspeh. Kakšen uspeh
               pa, da se spravi v nesrečo še vse naslednje generacije. Zato je vprašanje simbolov in
               vrednot temeljno razvojno vprašanje za Slovenijo.</p>
            </sp>
            <sp xml:id="SDZ6-Redna-22-2014-03-05.sp231">

               <speaker>PODPREDSEDNICA ROMANA TOMC:</speaker>

               <p>Gospod Grims, čas je potekel.</p>
               <p>Gospa Potrata se pa pač ne more vzdržati komentarjev. S tem smo zaključili današnjo
               razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje odločali v četrtek, 6. 3. 2014, v okviru glasovanj.</p>
               <p>S tem prekinjam to točko dnevnega reda in 22. sejo Državnega zbora, ki jo bomo
               nadaljevali jutri ob 9. uri. Vsem še naprej lep večer! <stage>(SEJA JE BILA PREKINJENA
                  5. MARCA 2014 OB 20.45.)</stage>
               </p>
            </sp>
         </div>
      </body>
   </text>
</TEI>
