<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Izredna-62-2014-04-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|2B54415AC88728C7C1257D850045C6A1</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=2B54415AC88728C7C1257D850045C6A1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-62-2014-04-29.DZ" n="62">
               <name>Izredna</name>
               <date when="2014-04-29"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-62-2014-04-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">62. izredna seja</stage>



            <stage type="chairman">Sejo so vodili predsednik Državnega zbora Janko Veber ter podpredsednici Renata
            Brunskole in Romana Tomc.</stage>

            <stage type="time">Seja se je začela ob 10. uri. </stage>



            <sp xml:id="SDZ6-Izredna-62-2014-04-29.sp1">

               <speaker>PREDSEDNIK JANKO VEBER:</speaker>

               <p> Spoštovani kolegice poslanke in kolegi poslanci, gospe in gospodje!</p>
               <p>Začenjam 62. izredno sejo Državnega zbora, ki sem jo sklical na podlagi prvega
               odstavka 58. člena in prvega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
               poslanci: gospa Polonca Komar, gospa Irena Tavčar, gospa Jasmina Opec, dr. Andreja
               Črnak Meglič, gospa Alenka Pavlič, gospa Mateja Pučnik, gospa Ljudmila Novak, mag.
               Barbara Žgajner, gospa Aleksandra Osterman, gospod Bojan Starman, gospa Eva Irgl, dr.
               Vinko Gorenak, gospod Zvonko Černač in gospod Roberto Battelli.</p>
               <p>Na sejo sem vabil predstavnike Vlade in vse prisotne lepo pozdravljam.</p>
               <p>Prehajamo na <title>določitev dnevnega reda</title> 62. izredne seje Državnega zbora.
               Predlog dnevnega reda ste prejeli v petek, 18. aprila 2014, s sklicem seje. O
               predlogu dnevnega reda bomo odločali v skladu s prvim odstavkom 64. člena Poslovnika
               Državnega zbora. Predlogov za širitev dnevnega reda seje nisem prejel, zato zboru
               predlagam, da za današnjo sejo določi dnevni red, kot ste ga prejeli s sklicem.</p>
               <p>Prehajamo na odločanje in pred odločanjem vas prosim, da preverite delovanje
               glasovalnih naprav. Lahko odločimo? Torej, glasujemo o dnevnem redu.</p>
               <p>Glasujemo. Navzočih je 64 poslank in poslancev, za je glasovalo 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je dnevni red 62. izredne seje zbora določen.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA PRIPOROČILA V
                  ZVEZI Z ZAUSTAVITVIJO IZPLAČIL KOHEZIJSKIH SREDSTEV</title>
               </p>
               <p>Predlog priporočila je v obravnavo zboru predložila skupina 26 poslank in poslancev s
               prvopodpisanim Jožetom Tankom. V zvezi s tem predlogom priporočila je skupina 26
               poslank in poslancev s prvopodpisanim Jožetom Tankom zahtevala, da Državni zbor
               opravi splošno razpravo.</p>
               <p>Predno dam dopolnilno obrazložitev ima postopkovni predlog gospod Jože Tanko.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp2">

               <speaker>JOŽE TANKO (PS SDS):</speaker>

               <p>Hvala lepa za besedo, spoštovani predsednik! Spoštovani predstavniki Vlade, kolegi
               poslanci!</p>
               <p>Točka dnevnega reda, ki jo obravnavamo danes na plenarni seji, je zelo pomembna. Mi
               smo k tej točki povabili, zahtevali, da se udeležita seje dve najpomembnejši osebi,
               ki sta odgovorni za izvajanje te politike, to je predsednica Vlade, pri kateri je
               zdaj alocirana služba, in pa seveda minister za kmetijstvo in okolje. In ugotavljam,
               da nobenega na tej seji ni. Minister Židan je napisan celo kot prvi predstavnik
               Vlade, da bo pri tej točki dnevnega reda sodeloval, pa se seje ni udeležil. Kot sem
               obveščen, ga ni bilo tudi včeraj na seji delovnega telesa. Nekaj dni pred tem, dva
               dni pred včerajšnjo sejo Odbora za gospodarstvo, je predmetno materijo ali pa zelo
               podobno materijo obravnaval tudi Odbor za kmetijstvo, gozdarstvo, prehrano in okolje.
               Tam je minister Židan obljubil nekatere zaveze, dal zaveze, bili so sprejeti sklepi
               in Vlada Republike Slovenije je potem v svojem stališču sprejela diametralno
               nasprotne sklepe od tistega, k čemur se je zavezal minister Židan. Tu je z nami
               minister Dragonja, ki ga na spisku Vlade ni med predstavniki Vlade.</p>
               <p>In zdaj sprašujem, gospod predsednik, kako bo ta seja potekala. Ni tistih, ki so
               odgovorni za izvedbo točke, ni tistih, ki so dali zaveze, tu sedijo pa povsem drugi
               predstavniki Vlade. In predlagam oziroma zahtevam, da pride na sejo Državnega zbora
               tudi minister za kmetijstvo gospod Židan, ki je dal neke zaveze, pomembne za
               izvajanje teh projektov. Zdi se mi, da je na tak način, ko se predstavniki Vlade
               menjavajo na obravnavah iste materije, iste točke, dajejo eni ene obljube, drugi
               druge, problem pa ostaja odprt, obravnava nevzdržna.</p>
               <p>Zato v imenu poslanske skupine zahtevam, da se sejo prekine, dokler se je ne udeleži
               minister Židan in podaja ustrezne odgovore za področje, za katerega je pristojen. In
               tudi za bodoče predlagam, da zagotovite, kljub temu, da je konfuzija, kar zadeva delo
               Vlade, popolna, da na tak način peljemo stvari naprej.</p>
               <p>Torej, predlagamo prekinitev in zahtevamo udeležbo gospoda Židana na tej seji pri
               obravnavi te točke dnevnega reda. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp3">

               <speaker>PREDSEDNIK JANKO VEBER:</speaker>

               <p>Hvala, gospod Tanko.</p>
               <p>V zvezi z vašo zahtevo, da ne moremo nadaljevati dela, ker ni kompetentnih
               predstavnikov Vlade, vas moram opozoriti, da temu ni tako. Eno je, kar vi želite kot
               predlagatelj, drugo je, kako potem Vlada sprejme odločitev, kdo jo bo zastopal pri
               tej točki dnevnega reda oziroma na tej seji. Tako ugotavljam, da kompetentne
               predstavnike Vlade imamo. Res je, da minister za gospodarsko gospod Dragonja trenutno
               še nima pooblastila, zato mu tudi ne bom mogel dati besede, dokler tega pooblastila s
               strani Vlade ne pridobi. Zagotovo pa je prisotnost ostalih predstavnikov Vlade na
               takšnem nivoju, da se lahko razpravo v Državnem zboru opravi. Ne nazadnje pa je
               včeraj oziroma v zadnjih dnevih zasedalo tudi matično delovno telo, ki je pripravilo
               poročilo, ki je oblikovalo sklepe, tako da govoriti o tem, da ni možno izvesti seje,
               dejansko ni mogoče. Tako z delom lahko nadaljujemo, ne glede na to, da ta hip recimo
               mag. Dejana Židana, minister za kmetijstvo in okolje, ni prisoten. Res ni
               poslovniških razlogov, da ne bi nadaljevali z delom v Državnem zboru.</p>
               <p>Postopkovno, gospod Tanko, izvolite.</p>
            </sp>
            <sp xml:id="SDZ6-Izredna-62-2014-04-29.sp4">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsednik.</p>
               <p>Mislim, da je nedostojno od Vlade Republike Slovenije, da problem, ki je povezan s
               specifičnim področjem vodooskrbe – gre za 11 projektov, ki smo jih napisali mi, in še
               7, ki se jih je dodatno odprlo – poriva na področje oziroma resor, za katerega
               pravzaprav gospod minister ni pristojen. To se mi zdi neprimerno in na tak način se v
               tej državi problemov ne bo reševalo. V torek so bile na seji Odbora za kmetijstvo
               dane jasne zaveze, kar zadeva izvajanje kohezijskih projektov. Vlada je dva dni po
               tem te zaveze povozila, se pravi, na nek način je anulirala odločitve podpredsednika
               Vlade, gospoda Židana, in situacija, v kateri smo, je povsem nevzdržna. Nevzdržna.
               Eni resorji Vlade govorijo eno, drugi resorji Vlade govorijo drugo, Vlada sprejema
               nekaj tretjega, osebe, ki so bile pristojne za izvajanje teh projektov, se seje niso
               udeležile. Mimogrede, sedanja državna sekretarka na Ministrstvu za kmetijstvo gospa
               Jerina, je že najmanj pol desetletja zadolžena za kohezijsko politiko. Že takrat, ko
               je bila pri gospodu Gaspariju državna sekretarka, so bili problemi s kohezijo, danes,
               ko je na kmetijstvu, so problemi s kohezijo samo še večji in tukaj je nujno, da tiste
               osebe, ki so odgovorne za izvajanje teh politik, pridejo v Državni zbor in dajo
               ustrezna pojasnila in odgovore. Tukaj se ne morejo menjavati državni uradniki, ki so
               slučajno zajeti nekje v neki strukturi in se potem s temi stvarmi ukvarjamo na ne
               dovolj visoki ravni. Tu imamo sejo Državnega zbora, problem je velik, gre za
               zadržanje sredstev, gre za neizvajanje projektov, za blokado projektov, gre za staro
               in novo perspektivo, in predlagamo, da tukaj na ustrezni ravni opravimo to diskusijo
               kar zadeva črpanje evropskih sredstev. Gre za približno 400 milijonov in še nekaj več
               denarja, ki čaka. In zdaj se tukaj, vidim, tisti ključni, ki so za to odgovorni, kot
               je minister Židan, na vse mogoče načine izogibajo razpravi v Državnem zboru.</p>
               <p>Predlagam, gospod predsednik, da zagotovite udeležbo resornega ministra, ki se seje
               izogiba, in da opravimo primerno razpravo v tem delu in ni nobene potrebe, da se temu
               izogibamo in delamo težave eden drugemu.</p>
               <p>Tako da predlagam, da prekinete sejo, da zagotovite udeležbo ministra in potem lahko
               nadaljujemo naprej.</p>
            </sp>
            <sp xml:id="SDZ6-Izredna-62-2014-04-29.sp5">

               <speaker>PREDSEDNIK JANKO VEBER:</speaker>

               <p>Hvala, gospod Tanko, ampak vašega postopkovnega predloga ne morem upoštevati. Po
               poslovniku lahko nadaljujemo z delom, kompetentni predstavniki Vlade so na seji, tako
               da ne morem sprejeti vašega postopkovnega predloga.</p>
               <p>Postopkovni predlog pa ima gospod Matjaž Han.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp6">

               <speaker>MATJAŽ HAN (PS SD):</speaker>

               <p>Hvala lepa, spoštovani predsednik.</p>
               <p>Jaz vem, da nekatere poslance zdaj vodi tudi predvolilna bitka. Na obisku so tudi
               župani, ki jih ta tematika zanima, in verjemite mi, županov ne zanima, kdo bo v tej
               dvorani sedel, ampak kdo bo na kakšen način to zadevo rešil. <stage>/ oglašanje iz klopi/</stage>
               Umirite se, halo, ne biti nervozni, saj bo še vse dobro.</p>
               <p>In drugo, ta kohezijska sredstva ne stojijo zaradi Židana, ministra za kmetijstvo,
               ampak vi veste, da predvsem zaradi financ. Državna sekretarka je tukaj, šefica za
               kohezijo je tukaj in jaz mislim, da lahko brez problema nadaljujemo in tudi zadeve
               rešimo. <stage>/ oglašanje iz klopi./</stage> Gospodje in gospe iz SDS , verjamem, da je bila noč
               težka, zato se malo umirite, poslušajte in gremo naprej z delom. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp7">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Torej, nadaljujemo z delom in za dopolnilno obrazložitev predloga priporočila dajem
               besedo predstavniku predlagateljev, mag. Andreju Vizjaku.</p>
               <p>Izvolite, gospod Vizjak.</p>
            </sp>
            <sp xml:id="SDZ6-Izredna-62-2014-04-29.sp8">

               <speaker>MAG. ANDREJ VIZJAK (PS SDS):</speaker>

               <p>Spoštovani minister, spoštovane državne sekretarke in ostali predstavniki Vlade.</p>
               <p>Danes smo na izredni seji in obravnavamo tematiko črpanja evropskih sredstev in
               želimo pravzaprav opozoriti, preden nastanejo problemi s tem črpanjem oziroma preden
               se ti problemi poglobijo, da bi bilo dobro narediti vse, res vse, da Slovenija kar se
               da učinkovito in v celoti počrpa evropska sredstva. To je danes temeljni cilj in
               namen, zato smo tudi Vladi predlagali priporočila in jaz sem vesel, da so tista
               ključna vsebinska priporočila včeraj podprli tudi poslanci koalicije na matičnem
               delovnem odboru, to je Odboru za gospodarstvo.</p>
               <p>Poglejte, ne bom povedal nič novega, če rečem, da črpanje evropskih sredstev v
               Sloveniji ne poteka optimalno in da imamo pravzaprav veliko težav pri črpanju
               evropskih sredstev. O tem pričajo tudi podatki, ki jih je Vlada pripravila za
               vključno do konca marca letošnjega leta, iz katerih izhaja, da je bilo izplačil,
               sredstev iz proračuna povezanih z koriščenjem finančne perspektive 2007–2013, torej
               finančne perspektive, ki je praktično za nami, 66 %. Govorimo o vseh operativnih
               programih. Še posebej je kritično to, da če pogledamo Vlado, ki trdi, da učinkovito
               črpa evropska sredstva, lahko ugotovimo, da je v prvih treh mesecih letošnjega leta
               uspela nadgraditi to črpanje za 145 milijonov evrov in če bo s to dinamiko Vlada
               nadaljevala do konca prihodnjega leta, ko je res tisti zadnji, skrajni rok, da se
               povrnejo plačila, bo počrpala še eno milijardo sredstev. Mi pa vemo, da to pomeni, da
               bo ostalo približno 400 milijonov nepočrpanih sredstev. Torej, spoštovani
               predstavniki Vlade, če boste s tako dinamiko nadaljevali, bomo izgubili 400
               milijonov. S tako dinamiko, kot ste črpali evropska sredstva 3 mesece letošnjega
               leta.</p>
               <p>Še bolj kritičen je operativni program, zaradi katerega smo danes tu. Operativni
               program razvoja okoljske in prometne infrastrukture, še posebej projekti, vodarski
               projekti oziroma projekti povezani z zagotavljanjem vodooskrbe. Pa poglejmo številke
               na tem konkretnem operativnem programu. Jaz bom primerjal črpanje oziroma učinek
               črpanja iz 30. junija lani in iz 31. marca letos. To se pravi za devetmesečno
               obdobje. V devetmesečnem obdobju ste počrpali iz tega operativnega programa, govorim
               o izplačilih iz proračuna, za 135 milijonov evrov – v devetih mesecih – in če
               nameravate s tako dinamiko, kot ste črpali evropska sredstva v teh devetih mesecih,
               to je približno 15 milijonov na mesec, boste do konca prihodnjega leta, to se pravi
               do konca leta 2015, počrpali 314 milijonov in bo ostalo pol milijarde evrov
               nepočrpanih sredstev samo na tem operativnem programu.</p>
               <p>In spoštovani kolegice in kolegi, iz teh številk, ki se nanašajo na zadnje obdobje,
               ko Vlada pravi, da je povečala učinkovitost, izhaja, da bomo izgubili evropska
               sredstva in da bodo ta sredstva ostala v proračunu Evropske unije oziroma jih mi ne
               bomo videli. Jaz ne bi tu rad ponavljal, kako pomembna so evropska sredstva za
               investicije v tej državi. To so pravzaprav edina investicijska sredstva, saj mi
               ostale proračunske prihodke porabimo za tekoče odhodke in še veliko zmanjka. Edina
               investicijska sredstva – tudi te bi verjetno pojedli, če bi bilo to možno, pa morajo
               biti namenjena investicijam – so namenjene investicijam in posledično zagotavljanju
               neke višje kakovosti življenja v tej državi in tudi pomembno prispevajo h
               gospodarskemu zagonu, k delovnim mestom. Skratka, če teh sredstev ne bi bilo, bi bilo
               stanje slovenskega gospodarstva še slabše, da ne govorim o številu delovnih mest in
               številu brezposelnosti – brezposelnih bi bilo gotovo še več.</p>
               <p>Spoštovani predstavniki Vlade, zato so evropska sredstva izredno pomembna in jih je
               treba izredno skrbno porabljati in ne nazadnje tudi načrtovati to porabo. Da bomo
               počrpali zadnji cent, ne evro, zadnji cent iz evropske blagajne in da bodo, še
               posebej podčrtam, ta sredstva porabljena učinkovito. To se pravi za projekte, ki bodo
               stali, ki bodo dali rezultate in ki bodo nadgrajevali kakovost življenja prebivalk in
               prebivalcev te države. In številke kažejo, da ste tu neuspešni.</p>
               <p>Še več. Mi smo bili v zadnjih mesecih soočeni tudi z zadržanjem izvrševanja črpanja
               evropskih sredstev zaradi ugotovljenih nepravilnosti. Pravite, da to ni nič novega,
               da se je to že zgodilo in da boste vse uredili. Ne vem, če boste. Jaz bi samo
               opozoril, da naj Vlada stori vse, da se čim prej sprosti teh 185 milijonov zadržanih
               sredstev in da se ne zgodi slučajno, da bodo zadržana še kakšna dodatna sredstva. In
               to pomeni lahko velik problem pri dosegi tega cilja, o katerem govorim.</p>
               <p>Da je Vlada relativno neučinkovita pri načrtovanju porabe evropskih sredstev priča
               tudi to, da smo že v novi finančni perspektivi 2014–2020, pa še nimamo sprejetih in
               potrjenih ključnih strateških dokumentov – partnerskega sporazuma in operativnega
               programa. To se pravi, da smo mi praktično 4 mesece mimo leta tekoče finančne
               perspektive, ko bi morali biti že razpisi, ko bi moralo biti načrtovanje projektov za
               sedanjo finančno perspektivo 2014–2020 že v teku, če želimo učinke teh projektov čim
               prej, pa še nimamo sprejetih strateških dokumentov. To je slabo, to priča o relativno
               mačehovskem, brezbrižnem odnosu Vlade in tudi odgovornih ministrstev do te
               problematike. Zato menim, da se očitno Vlada ne zaveda, kakšen pomen imajo evropska
               sredstva tako za gospodarstvo kot tudi za delovna mesta.</p>
               <p>In poglejmo zdaj konkretno. Dostikrat v javnosti celo odmeva neko stališče, da ni
               projektov. Da bi črpali evropska sredstva, pa ni projektov. To enostavno ni res. Ko
               ugotavljamo, da je najbolj šibko črpanje sredstev na Operativnem programu razvoja
               okoljske in prometne infrastrukture, lahko ugotovimo, da imamo na tem konkretnem
               operativnem programu za dobro milijardo in pol pravic porabe, da smo do konca
               preteklega meseca, to se pravi do konca marca, izplačali iz proračuna zgolj 688
               milijonov evrov, kar je približno 44 % pravic porabe. To se pravi, vi, spoštovani, se
               nadejate, da boste na tem operativnem programu porabili v enem letu in 9 mesecih več
               kot v dosedanjih 7 letih in 3 mesecih. In skozi zatrjujete, da ni več prostora za
               dodatne projekte. Izkazalo se je, da je teh dodatnih projektov dovolj in še več.</p>
               <p>Tu so danes z nami številni župani, ki imajo najmanj 11 projektov, ki se nanašajo na
               vodooskrbo, ki imajo pravnomočna gradbena dovoljenja, ki imajo izbrane izvajalce in
               samo čakajo sofinancerske pogodbe oziroma pogodbe, da lahko začnejo graditi te
               projekte in zato rabijo ustrezno odločbo organa upravljanja, v tem primeru
               ministrstva. Za kakšne projekte gre? Spoštovani, ne gre za projekte, ki so nek
               nadstandard, ali pa, za katere bi bilo fino, da so, ampak brez njih bomo tudi lahko.
               Ne, gre za elementarno nujno potrebne projekte za zdravo življenje. Gre za projekte
               vodooskrbe – kako problematične vodovode zamenjati s sodobnimi, boljšimi in s tem
               zagotavljati ljudem zdravo pitno vodo. V tem parlamentu je bila diskusija, ali naj bi
               bila to ustavna pravica. Tako kot imamo vsi pravico dihati, imamo verjetno vsi tudi
               pravico do zdrave pitne vode, ampak je številne regije v tej državi ne morejo
               zagotavljati, ker imajo stare, zastarele, neustrezne vodovodne in vodooskrbne sisteme
               in hkrati pa občine, ki jim režete denar na vsakem koncu in jim dajete nove
               pristojnosti, ne morejo tega same financirati, zato so pripravile in do te faze
               financirale projekte. Gre za projekte izboljšanja vodooskrbe na Dolenjskem, v Novem
               mestu, Žužemberk, gre za porečja Drave, gre za Suho krajino, gre za Kočevje, gre za
               širše Ljubljansko polje, skratka, gre za pomembne projekte v tej državi in za pravico
               ljudi do zdrave pitne vode. Ne samo, da so te projekti potrebni zaradi zagotavljanja
               pitne vode – to je po moje ključni in najpomembnejši razlog – ampak so pomembni tudi
               za to, da gospodarstvo okreva v tem času krize, ko vsi ugotavljate, da bi bilo fino
               imeti nova delovna mesta in jih obljubljate 60 tisoč. Poglejte, tukaj je nekaj tisoč
               delovnih mest. Konkretno. Tukaj jih je nekaj tisoč.</p>
               <p>Zato v Slovenski demokratski stranki predlagamo, da Vlada naredi operativno vse,
               včeraj na odboru smo tudi predlagali konkretne rešitve, ker Vlada do danes ni prišla
               s konkretnimi rešitvami, kako te projekte – jaz sem jih pravzaprav prej načeloma
               naštel – za katere pravi, da ni denarja, pravimo, da naj Vlada operativno združi obe
               finančni perspektivi, tako izteklo 2007–2013, kakor tudi bodočo oziroma sedanjo, v
               kateri že živimo, 2014–2020, da se dosedanji potrjeni projekti vodooskrbe in okoljske
               infrastrukture, teh 11 plus 7 projektov, ki so pravzaprav <q>"ready to go"</q>, to se pravi
               pripravljeni, začnejo. Skratka, te projekte naj združi v obe finančni perspektivi,
               zagotovi tudi v novi finančni perspektivi v okviru operativnega programa zadosti
               sredstev, da se izvedejo, in za božjo voljo, naredimo jih čim prej. Te projekte je
               treba narediti, spoštovani, če imamo evropska sredstva ali jih nimamo. Kajti te
               projekti, če ne bodo narejeni, bodo občini in državi verjetno povzročili dodatne
               stroške, saj so defektni vodovodi potrebni vsake sanacije ob raznoraznih pojavih –
               cevi puščajo, vodne izgube so velike, treba jih je nenehno vzdrževati in servisirati
               in so stroški zaradi tega večji, kot bo na nek način vložek v izboljšanje vodooskrbe
               na teh področjih.</p>
               <p>Torej, spoštovani, predlagamo, da Vlada končno preneha z birokratskimi obrazložitvami
               in z birokratskim pristopom češ, da se nekaj ne da, ampak da najde rešitve. Tako
               župani kot tudi mi včeraj na odboru – malo poznamo te stvari in smo jih ne nazadnje v
               preteklosti tudi počeli – smo predlagali rešitve. Na odboru je bilo jasno, da je
               možna izvedba teh projektov v faznem delu. To se pravi, da se jih del fazno naredi v
               iztekajoči finančni perspektivi in druga faza v sedanji finančni perspektivi. Torej,
               načini in tehnike so. Jaz ne želim spoštovani, da bomo tukaj v parlamentu
               projektirali in zapirali finančne konstrukcije za te projekte. Pričakujem pa, da to
               stori Vlada in zato smo sklicali to sejo, da to stori Vlada takoj. Mi imamo dosti,
               spoštovana Vlada, obljub, da boste proučili, da boste našli, če boste našli, rešitve
               in da boste o tem poročali in tako naprej. Podobni sklepi, ki so vam naložili, da
               poiščete rešitve za ta problem, so bili sprejeti že februarja letos v okviru dveh
               odborov, Odbora za gospodarstvo in Odbora za Evropske zadeve. Premaknilo se ni nič,
               razen tega, da imamo sedaj stališče Vlade, da se ne da nič narediti, da je obstoječa
               finančna perspektiva polna, prihodnja ni sprejeta in se tudi ne da nič narediti. To
               ste, spoštovani, napisali. Mi se s tem ne moremo strinjati.</p>
               <p>Še več! Ne moremo se strinjati s pristopom, ki ga je ubral gospod Židan, minister te
               vlade. Ko je pred enim tednom na Odboru za kmetijstvo obljubil, da bodo postrgali
               ostanke, da bodo našli rešitve, v tem smislu je odbor sprejel tudi sklepe, nato je
               Vlada čez 2 dni sprejela pravzaprav drugačne sklepe in danes, gospoda Židana, ki smo
               ga vabili, oziroma ga je tudi Vlada predlagala, da bo danes tu, tu ni. Z vsem
               spoštovanjem do tu prisotnih predstavnikov Vlade – popolnoma nič ne oporekam njihovi
               prisotnosti, hvala bogu, da so tu, da imajo čas biti v parlamentu in nas poslušati –
               ampak problem je, da tistega najbolj odgovornega za okoljske projekte, ki je vse
               skozi obljubljal, da bodo narejeni, da bodo rešitve in je vse tu prisotne župane
               vodil skozi te investicije – dajali so jim vsa soglasja v vseh fazah, da so prišli do
               te točke –pa danes tu ni in si bo lepo pilatovsko umil roke. To je nedostojno in
               nedopustno do poslancev, še najbolj pa do prebivalcev tistih delov Slovenije, kjer
               nimajo zdrave pitne vode.</p>
            </sp>
            <sp xml:id="SDZ6-Izredna-62-2014-04-29.sp9">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Predlog priporočila je obravnaval Odbor za gospodarstvo kot matično delovno telo.
               Preden pa dam besedo za predstavitev priporočila, vas obveščam, da so k dopolnjenemu
               predlogu priporočila s strani poslanskih skupin Pozitivne Slovenije, Socialnih
               demokratov, Državljanske liste in Demokratične stranke upokojencev vloženi amandmaji
               k 5., 6. in 7. točki priporočila. Poslanska skupina Slovenske demokratske stranke pa
               je vložila amandma k 1., 2., 3. in 4. točki priporočila.</p>
               <p>Sedaj pa vabim k besedi podpredsednika odbora in mu dajem besedo za predstavitev
               poročila. Besedo ima gospod Srečko Meh.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp10">

               <speaker>SREČKO MEH (PS SD):</speaker>

               <p>Spoštovani gospe in gospodje, gospod minister, državne sekretarke, predsednik,
               prijazen pozdrav!</p>
               <p>Odbor za gospodarstvo je na 50. seji 28. 4. kot matično delovno telo obravnaval
               predlog priporočila. Odboru je bilo posredovano pisno mnenje Zakonodajno-pravne
               službe, ki je predloženi akt proučila z vidika njegove skladnosti z ustavo in pravnim
               sistemom ter z zakonodajno-tehničnega vidika. Služba je dala pripombe k 1., 3., 4.,
               5., 6. in 7. točki predloga priporočila.</p>
               <p>Odboru je bilo posredovano tudi mnenje Vlade in gradivo Združenja občin Slovenije.</p>
               <p>V poslovniško določenem roku je amandmaje k predlogu priporočila vložila Poslanska
               skupina SDS, in sicer k 1., 4., 5., 6. in 7. točki predloga priporočila.</p>
               <p>Članicam in članom odbora so bili na seji predloženi tudi predlogi za amandmaje
               odbora poslanskih skupin PS, SD, DL in DeSUS, in sicer k 1., 2., 3., 4., 6. in 7.
               točki predloga priporočila, o katerih je odbor v nadaljevanju glasoval.</p>
               <p>Predlogov za amandmaje odbora k 5., 6. in 7. točki odbor ni sprejel, predloge za
               amandmaje odbora k 1., 2., 3. in 4. točki pa je odbor sprejel.</p>
               <p>V razpravi so sodelovali tudi predstavniki Združenja občin Slovenije, Skupnosti
               občin Slovenije ter župani občin, katerih projekti komunalne infrastrukture so v
               zastoju zaradi neizdanih odločb o začetku črpanja sredstev Evropske unije. Opozorili
               so na problematiko povezano s projekti, ki so v čakanju, na slabo črpanje sredstev
               Evropske unije ter pozvali k iskanju rešitev za pravočasno dokončanje omenjenih
               projektov za preprečitev nastanka finančne, gospodarske in ostale širše škode v
               lokalnih skupnostih.</p>
               <p>V razpravi so članice in člani odbora izpostavili potrebo po sprejetju takojšnjih
               učinkovitih ukrepov s strani Vlade, zlasti glede povečanja dodatnih pravic porabe iz
               finančne perspektive 2007–2013, podpisa pogodb o dodelitvi sredstev projektom na
               čakanju, razdelitve nezaključenih projektov na faznost, učinkovitega črpanja sredstev
               finančne perspektive 2014–2020 ter izpolnjevanja zahtev Evropske komisije glede
               ugotovljenih napak.</p>
               <p>Odbor je obravnaval in sprejel vložene amandmaje Poslanske skupine SDS k 5., 6. in
               7. točki predloga priporočila, brezpredmetna pa sta postala amandmaja Poslanske
               skupine SDS k 1. in 4. točki predloga priporočila.</p>
               <p>Odbor je v skladu s 128. členom Poslovnika Državnega zbora glasoval o vseh delih
               akta in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga akta, ki je sestavni del
               poročila odbora. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp11">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Za uvodno obrazložitev mnenja Vlade dajem besedo predstavnici Vlade, gospe Andreji
               Kert, državni sekretarki Službe Vlade Republike Slovenije za razvoj in evropsko
               kohezijsko politiko.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp12">

               <speaker>ANDREJA KERT:</speaker>

               <p>Hvala lepa, gospod predsednik. Spoštovani poslanke in poslanci, spoštovani
               župani!</p>
               <p>Evropska sredstva so v Sloveniji ključni instrument spodbujanja konkurenčnosti. Zato
               si vsi skupaj prizadevamo za isti cilj oziroma delimo isto prepričanje, in sicer, da
               so za Slovenijo evropska sredstva pomembna dodana vrednost projektom, nemalokrat pa
               so celo nujna za njihovo izvedbo. V Vladi Republike Slovenije in Službi za razvoj in
               evropsko kohezijsko politiko delamo vse, da bodo postopki tekli učinkovito ter da se
               sprotno odpravljajo težave, ki se pojavljajo pri sami implementaciji. Sistem je
               vzpostavljen, prizadevamo pa si še za izboljšave v luči poenostavitev in
               učinkovitosti.</p>
               <p>Dovolite mi, da najprej povem, da ne moremo govoriti, da je Slovenija pri črpanju
               sredstev Evropske unije neuspešna oziroma neučinkovita. Črpanje je dobro, na
               nekaterih področjih pa ne optimalno. Razprave o slabem črpanju evropskih sredstev v
               Sloveniji, v katerih se izraža skrb o stanju na tem področju, so včasih pretirane.
               Res pa je, da črpanje na enem področju, to je področje okoljske kohezije, ni
               optimalno. Medtem ko je črpanje sredstev na ostalih segmentih dobro. Do konca marca
               2014 je Slovenija že potrdila projekte za celotno vsoto 4,1 milijarde evrov
               razpoložljivih sredstev evropske kohezijske politike za programsko obdobje 2007–2013.
               In celo več, potrjenih projektov je za 4,3 milijarde oziroma 105,6 %, s čimer je
               ustvarila potrebno rezervo za primer, da nekateri projekti ne bodo realizirani, vse s
               ciljem, da razpoložljivih sredstev Slovenija ne bi izgubila. Kot sem že dejala,
               obstajajo razlike med hitrostjo koriščenja sredstev pri posameznih skladih oziroma
               operativnih programih. Tako smo uspešni pri Operativnem programu krepitve regionalnih
               razvojnih potencialov in Operativnem programu razvoja človeških virov. Slabše je na
               Operativnem programu razvoja okoljske in prometne infrastrukture, in to predvsem na
               področju okoljske kohezije. In ravno tem projektom smo v zadnjem času namenili vso
               pozornost, saj se nekateri projekti ne izvajajo v skladu s predvideno dinamiko. Iz
               tega razloga smo aktivno iskali tudi rešitve za projekte, ki imajo vsa potrebna
               dovoljenja, pa jim sredstev ne moremo dodeliti, ker jih zasedajo tisti projekti, ki
               že imajo odločbe, ker je vreča s sredstvi omejena, kot vsi dobro vemo.</p>
               <p>Občine so bile opozorjene, da če posamezni projekt ne bi bil zaključen do konca leta
               2015, ga bodo imele možnost zaključiti do konca leta 2016, vendar z lastnimi
               sredstvi. Če ne bodo zaključile, projekt seveda ne bo uspešen in bodo morali vračati
               denar, ki je bil pridobljen iz evropskih skladov. Vsekakor pa upam, da se s takšnim
               scenarijem ne bomo srečevali in da tega ne bo treba tudi reševati. Tudi zaradi
               dodatnih pravic porabe, ki jih je Vlada že leta 2012 namenila tudi za ta namen.</p>
               <p>Možno je tudi fazno sofinanciranje projektov. Z Evropsko komisijo smo dogovorili in
               pripravili ustrezna navodila za tiste projekte, ki jih je možno razdeliti na dve
               deljivi celoti, to pomeni, da mora biti projekt v tej finančni perspektivi v tolikšni
               meri zaključen, da kaže ustrezne rezultate. Drug del pa bi bil prenesen v finančni
               okvir 2014–2020. Ta nastavek je tudi opredeljen v osnutku operativnega programa, s
               katerim se je Vlada seznanila prejšnji teden in ga imate objavljenega tudi na spletni
               strani in smo ga poslali oziroma je v postopku predaje tudi Evropski komisiji.
               Prioritetna naloga Vlade in tako službe ter ministrstev, vključenih v njeno
               izvajanje, je pospešeno izvajanje ukrepov, ki bodo preprečili oziroma zmanjšali
               tveganje izgube evropskih sredstev ob morebitni neizvedbi že potrjenih projektov
               oziroma ob morebitnih naknadnih finančnih korekcijah. Nujno pa je seveda tudi
               sodelovanje vseh upravičencev, ki se morajo zavedati svoje odgovornosti.</p>
               <p>Spoštovani, na koncu bi želela spregovoriti še nekaj besed o nedavni začasni
               zaustavitvi povračil Slovenije s strani Evropske komisije. Naj povem, da je imela
               Slovenija že v preteklosti začasno zaustavljena povračila sredstev in sicer v letih
               2007, 2010, 2012 in 2013. Tako se je RS pogajala glede povračila sredstev v okviru
               posameznih zahtevkov tudi v preteklosti, nazadnje v lanskem letu, ko je bilo skupno
               zaustavljenih povračil za približno 250 milijonov evrov. Sam postopek je takrat
               trajal pol leta, korektivni ukrepi so bili v vseh primerih ustrezno izvedeni, Bruselj
               pa je sprostil povračila v slovenski proračun.</p>
               <p>Pri tem zadnjem, začasni zaustavitvi povračil je treba povedati, da so Sloveniji
               očitane posamezne pomanjkljivosti pri izvajanju projektov evropske kohezijske
               politike. To pa ne vpliva na upravičence oziroma izvajalce projektov, saj proces
               izplačil iz slovenskega proračuna za EU projekte teče nemoteno. Povedati moram, da
               smo v Bruselj že poslali predlog za delno sprostitev zadržanih plačil Sloveniji,
               hkrati pa je Urad za nadzor proračuna v Bruselj tudi že poslal odgovor na začasno
               poročilo Evropske komisije. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp13">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na prestavitev stališč poslanskih skupin.</p>
               <p>Gospod Marko Pavlišič bo predstavil stališče Poslanske skupine Državljanske liste.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp14">

               <speaker>MARKO PAVLIŠIČ (PS DL):</speaker>

               <p>Hvala za besedo, gospod predsednik. Spoštovani gospod minister, spoštovani
               predstavniki Vlade, cenjeni visoki zbor!</p>
               <p>Učinkovito črpanje sredstev evropskih skladov je izjemno pomembno za Slovenijo. V
               luči siceršnje finančne krize so sredstva evropskih skladov najpomembnejša sredstva
               za investicije, s tem pa tudi zadev gospodarstva, predvsem gradbeništva, ki je bil za
               gospodarsko recesijo med najbolj prizadetimi. Seveda tudi po lastni krivdi, vendar ne
               po krivdi delavcev, ampak špekulantov na vodstvenih pozicijah.</p>
               <p>Republika Slovenija je iz evropske finančne perspektive 2007–2013 opravičena do
               sredstev kohezijske politike, in sicer iz naslova strukturnih skladov do 2,7
               milijarde evrov in iz Kohezijskega sklada do 1,4 milijarde evrov, kar znese skupaj
               4,1 milijarde evropskih sredstev, ki jih Slovenija lahko porabi ali pa jih je že
               porabila najkasneje do konca leta 2015.</p>
               <p>Za Operativni program razvoja okoljske in prometne infrastrukture je dobila
               Slovenija na razpolago za okoljski del okoli 540 milijonov evrov. Že takoj v prvi
               fazi je bilo dodeljenih 584 milijonov evrov pravic. Črpanje evropskih sredstev se
               vztrajno povečuje. Nekoliko sramežljivemu začetku sledi močan finale. Upam, da smo se
               na osnovi tega kaj naučili in da bomo v naslednji perspektivi že začeli z močnim
               tempom in nato le še pospeševali. Se pa moramo zavedati, da je za obilo težav pri
               črpanju in ne nazadnje tudi za zamrznitev dela sredstev kriva slaba priprava
               projektov in slabo izvajanje.</p>
               <p>Tudi država na teh točkah svojega nadzornega dela očitno ni izvedla, kot bi bilo
               treba in to v času celotne finančne perspektive, se pravi času štirih vlad. Na tej
               točki morajo pristojni organi jasno sporočiti Državnemu zboru, kje lahko s spremembo
               zakonodaje, recimo na področju javnih naročil, še dodatno pomagamo tukaj, v Državnem
               zboru. Seveda pa sredstva, ki so bila začasno zamrznjena, za Slovenijo še niso
               izgubljena. Vlada si mora, in si po naših informacijah že je, v okviru dialoga z
               organi Evropske skupnosti prizadevati za čim prejšnjo odmrznitev zamrznjenih
               sredstev.</p>
               <p>Zaradi slabega črpanja evropskih sredstev pa je Vlada v letu 2012 določila dodatne
               pravice porabe sredstev evropske kohezijske politike, tako imenovani overcommitment,
               to pomeni, da je izdala dodatne pogodbe za konkretne rezervne projekte s ciljem
               maksimalnega koriščenja sredstev. Gre za 11 projektov okoljskih naložb komunalne
               infrastrukture, se pravi vodovodni sistemi, čistilne naprave, njihova vrednost znaša
               približno 236 milijonov evrov, od tega je evropski del 182 milijonov evrov. Projekti
               so pripravljeni, imajo gradbena dovoljenja in vso dokumentacijo in so <q>"ready to go"</q>.
               Čakajo pa na Ministrstvo za kmetijstvo in okolje, da izda odločbe za črpanje
               kohezijskega denarja.</p>
               <p>Vsekakor pa moramo biti pri takšnih postopkih zelo previdni, saj se lahko hitro
               zgodi, da takšni projekti potem padejo v celoti v breme integralnega proračuna, kar
               pa ob jasnih zavezah zlatemu fiskalnemu pravilu ne bo izvedljivo. Že tako so nam
               zaradi dogajanj v največji vladni stranki obresti na mednarodnih trgih močno porasle,
               kar pa jasno vpliva tudi na upravičenost posamezne investicije, če je le-ta
               financirana z zadolževanjem in ne s sredstvi evropskih skladov.</p>
               <p>Pri reviziji okoljskih projektov iz programa Okoljske in prometne infrastrukture je
               bilo ugotovljeno, da vsi dodeljeni projekti ne sledijo dinamiki, verjetno ne bodo
               pravočasno pripravljeni in bodo evropska sredstva zanje izgubljena. Gre za 15 % vseh
               dodeljenih sredstev oziroma za okoli 100 milijonov evrov. Za omenjene projekte je
               Vlada že lani začela iskati rešitve v smeri pospešitve, spremembe v faze ali
               opustitve, če zanje še ne bi imeli ustrezne dokumentacije. Razen pri mestni občini
               Nova Gorica, ki se je odpovedala regijskemu centru za ravnanje z odpadki, pogovori
               niso bili uspešni. Sedaj pa smo v situaciji, ko nam poleg ne ravno uspešnega črpanja
               sredstev iz evropskih kohezijskih skladov grozi, da bodo občine izgubile še minimalno
               100 milijonov evrov že dodeljenih sredstev, zaradi predvolilnega časa župani
               razumljivo ne bodo pripravljeni odreči slamnatemu denarju za nepripravljene projekte
               oziroma ta denar prepustiti drugim. Na eni strani imamo nedodelane projekte z
               odločbami, na drugi strani pa izdelane projekte brez odločb. Obema je skupno to, da
               če ne bo mogoče najti kompromisa, pragmatične rešitve, bodo evropska sredstva za obe
               strani izgubljena.</p>
               <p>Kot možnost za čim bolj optimalno koriščenje sredstev iz evropskih skladov, pa se
               ponuja tudi opcija delitev projektov na faze. Nekaj bi se tako realiziralo še v tej
               finančni perspektivi, nekaj pa potem v naslednji, se pravi 2014–2020. Gre za
               pragmatičen pristop, ki pa je bolj kot od Vlade odvisen od predlagateljev projektov.
               Ali se bodo raje odločili za vrabca v roki ali goloba na strehi.</p>
               <p>Ne nazadnje pa še o nekaterim tako ljubih multiplikatorjih državne potrošnje. Tukaj
               imamo lep primer, kjer za en vložen evro državnega denarja dobimo kar nekaj evrov iz
               evropskih skladov. Da ne bo pomote! Vsak slabo porabljen evro, tudi, če je iz
               evropskih skladov, je slabo porabljen evro. Zavzemati se moramo za to, da so vsa
               sredstva porabljena učinkovito in za čim večji efekt. Ob tem pa ne smemo pozabiti
               niti na to, da so se z menjavami vlad menjavale tudi prioritete. Upamo, da bo nova
               služba Vlade tudi na tem področju pomenila večjo kontinuiteto dela, da bo tudi brez
               vlade lahko mirno operativno nadaljevala svoje delo, kot recimo v Belgiji, kjer je
               brezvladje trajalo 541 dni, se pravi leto in pol. To smo vsi mi dolžni našim
               državljanom in državljankam.</p>
               <p>Ker se v Poslanski skupini Državljanske liste zavzemamo za proaktivno in pragmatično
               delo bomo podprli priporočila Državnega zbora, da Vlada Republike Slovenije v
               sodelovanju z lokalnimi oblastmi nadaljuje usklajevanje v iskanju rešitve za že
               pripravljene projekte za sofinanciranje s strani kohezijskih sredstev ter da preveri
               omenjene projekte s strani morebitne fazne delitve ali da se s prerazporejanjem
               zagotovi vir njihovega financiranja.</p>
            </sp>
            <sp xml:id="SDZ6-Izredna-62-2014-04-29.sp15">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Franc Bogovič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Izredna-62-2014-04-29.sp16">

               <speaker>FRANC BOGOVIČ (PS SLS):</speaker>

               <p> Lep dober dan, kolegice in kolegi, spoštovani predsednik, spoštovani minister,
               predstavniki Vlade! Lepo pozdravljeni na današnji seji.</p>
               <p>Tretjič se v enem tednu srečujemo na isto tematiko in tretjič lahko v Državnem zboru
               pozdravimo tudi skupino več kot deset županov, ki jim izrekam posebno dobrodošlico tu
               v Državnem zboru. <stage>/ oglašanje iz klopi/</stage> Oprostite, spoštovani gospod Meh, poljubčke
               bomo talali drugič. Prosim za resnost. Ta tema ni za norčevanje.</p>
            </sp>
            <sp xml:id="SDZ6-Izredna-62-2014-04-29.sp17">

               <speaker>PREDSEDNIK JANKO VEBER:</speaker>

               <p>Gospod Bogovič, imate možnost predstaviti stališče.</p>
            </sp>
            <sp xml:id="SDZ6-Izredna-62-2014-04-29.sp18">

               <speaker>FRANC BOGOVIČ (PS SLS):</speaker>

               <p>V Poslanski skupini Slovenske ljudske stranke in Nove Slovenije smo se odločili, da
               smo vložili zahtevo za sklic nujne seje Odbora za kmetijstvo in okolje, na kateri so
               bili tudi sprejeti določeni sklepi, ki so bili nadgrajeni tudi včeraj na drugem
               odboru, Oboru za gospodarstvo, ki je bil predhodnica današnje seje v Državnem zboru.
               Zakaj sem izrazil dobrodošlico županom v Državnem zboru? Zato, ker so župani, ki so
               tu na balkonu, in še kup drugih županov, dokazali v državi to, kar se je vztrajno
               ponavljalo, da občine niso pripravljene, da ne znajo voditi projektov in da je zaradi
               tega zastoj na črpanju evropskih sredstev.</p>
               <p>Zakaj imamo danes dovolj projektov? Jaz bom to zadevo kar malce poosebil, ker sem se
               v letu 2012 osebno zelo veliko ukvarjal s temi projekti. Ko sem v začetku marca 2012
               pregledal to področje, je bilo 12 aktivnih projektov, 12 gradbišč je bilo odprtih.
               Danes je aktivnih projektov 49. 37 izrednih pravic in 12 iz tako imenovanega
               overcommitmenta, tu pa so predstavniki občin, ki imajo v rokah gradbena dovoljenja in
               izbrane izvajalce še za dodatnih 11 projektov. Se pravi, da smo v tem času prišli iz
               12 aktivnih projektov na 60 aktivnih projektov. In tu so vsi projekti, ki so zapisani
               v operativnem programu OP ROPI za obdobje 2007–2013. Nihče si ni umislil, nihče ni v
               tistem letu po političnih barvah zbiral, kdo bo šel naprej in kdo ne. Naj vam povem,
               kaj sem ugotovil leta 2012.</p>
               <p>Kdo vodi politiko na področju rabe kohezijskih sredstev na okoljski infrastrukturi?
               Prvič, uradniki nižjega ranga na bivšem ministrstvu za okolje, danes na Ministrstvu
               za kmetijstvo in okolje, ki so sami skupaj s predpostavljenimi izbirali, kateri
               projekti bodo šli naprej. Od tu naprej imajo ključ do projektov inženiring hiše,
               projektanti in lobisti, ki so politično, gospodarsko, podjetniško zlobirali nekatere
               projekte. Ko sem opazil to situacijo in tudi to, da bo najmanj 60 % teh sredstev
               ostalo neizkoriščenih, če bomo šli po tej poti, smo pač spremenili način dela. Kaj
               smo naredili? Sedli smo za mizo skupaj z nosilci projektov in pregledali vseh 60
               projektov. Kaj sem ugotovil? Da je cela vrsta projektov bistveno dlje v fazi priprave
               projekta v letu 2012, kot tisti, ki so že dobili odločbo v letu 2008–2009. In zato je
               bilo takrat razumevanje v vladi, v kateri sem bil član, da smo se s kolegom Žerjavom
               preko Ministrstva za gospodarstvo dogovorili s financami in da smo uvedli tako
               imenovani overcommitment, s katerimi se je omogočilo, da bi se poleg 550 milijonov
               porabilo še 180 milijonov evrov dodatnih sredstev. Takrat je bila dana tudi zelena
               luč in hkrati naloga vsem nosilnim vodjem projektov kakor tudi občinam, županom,
               projektantom, da pripravijo čim več projektov za, kot se reče, ready-to-go fazo, se
               pravi, da lahko začnemo delati. In v tem času smo delali tudi to, da smo ugotavljali,
               kateri projekt pa je neprimeren, da bi šel naprej. Tako je bil projekt Center za
               ravnanje z odpadki v Logatcu izločen iz perspektive, ker smo pač ugotovili, da ne
               rabimo toliko centrov. In vse, kar je v tem tednu naredil že tolikokrat omenjeni,
               danes pogrešani minister Židan je, da je podpisal odločbo za CeROD Novo mesto, zaradi
               katerega bom napisal v naslednjih dneh odprto pismo njemu in še predsednici Vlade in
               tudi vsem županom, ki so za tem projektom, ker bom opozoril na dolenjski Teš, kakor
               mu pravim. Ampak to je bilo vse, kar je uspel narediti. O tem naprej drugič, ne
               danes.</p>
               <p>In v kakšni fazi smo danes mi? Danes smo v tej fazi, ko morate, spoštovani kolegi na
               ministrstvih, projektno sesti za mizo – tako kot sva sedela s kolegom Žerjavom s
               Pomurci enkrat na mesec na mesečnih koordinacijah, skupaj s projektanti, z inženiring
               hišami – in dobesedno vi morate ugotoviti, kateri projekt bo do konca leta 2015
               realiziral in kateri ne. Za vsak projekt so mesečni terminski plani in če ga mesečno
               kontroliraš, točno veš, kaj bo realizirano in kaj ne bo. In ne umivajte si rok
               pilatovsko še naprej in ne naslavljajte županov, naj romajo po Sloveniji in naj oni
               moledujejo pri drugih županih, naj se odrečejo katerega od projektov. Zakaj se ne
               bodo odrekli projektov? Zato, ker je vaša vlada zapisala v naslednji kohezijski
               program, da pač ne bo financirala vseh teh projektov, ampak da manjka 250 do 300
               milijonov evrov. In to je ključni problem, s katerim se ukvarjamo. Ne ni bilo treba,
               da se s tem danes ukvarja parlament, ampak sem vesel, da se lahko javno o tem
               spregovori. Problem je v tem, da se je Vlada odločila, da bo dala na področje
               kohezije samo še dodatnih 200, 250 milijonov evrov v naslednji finančni perspektivi,
               če bi pa želela vseh teh 60 projektov, ki sem jih omenil, izpeljati, bi morali dati
               pa najmanj 450 do 500 milijonov evrov. In v tem grmu tiči zajec. Povejte slovenski
               javnosti, da ne rabimo teh 11 vodovod in pa kanalizacijskih sistemov, ne rabimo še
               najmanj enih petih, kot je na primer primorski, ki ga še ni med temi vsemi, in
               povejte javnosti, da ste se pač odločili, da boste naslednjo kohezijo, v kateri imamo
               milijardo evrov sredstev na razpolago za ta področja, usmerili v neke druge programe.
               Programe, ki jih sicer še nimate. Govorite o pospešitvi gospodarske rasti, ne vem
               česa. Mogoče bo to kakšna subvencija ali pa se boste leta 2018, 2019 spraševali, tako
               kot smo se mi leta 2012, kje so ti projekti, s katerimi bomo ta denar porabili. In to
               je ključni problem. Ko boste imeli ta problem rešen, boste lahko tem županom in
               tistim, na katere naslavljate vprašanje za delitev na faznost, zagotovili, da bodo
               imeli v naslednji finančni perspektivi tisti preostanek projektov v celoti ali delno
               plačan, in takrat, verjemite, 13 let sem bil župan, to so razumni ljudi, to niso
               politikanti, kot so marsikdaj v teh prostorih, se boste vse dogovorili. Priti morate
               pa z jasno, odločno besedo in z zagotovilom. Ko so bila sedaj vprašanja, so bili
               odgovori <q>"nimamo podlag"</q>, <q>"nimamo tega"</q> … Fajn, odlično, da govorimo o tem v Državnem
               zboru. Za mojim hrbtom ste predstavniki Vlade, tamle so župani, jaz sem že na odborih
               dvakrat rekel, da nikogar več ne rabimo. Mi smo odgovorni za to. Če je treba kaj
               spremeniti v zakonodaji, bomo v teh klopeh, če je treba kaj v uredbah, boste v vladi,
               če je treba, tako kot smo naredili mi, da smo na odgovornost poklicali Zavod za
               varstvo narave, za varstvo kulture, tiste, ki peljejo revizije, tiste, ki so
               odgovorni za projekte, da so to prednostni projekti, ker gre za črpanje evropskih
               sredstev, boste svoje delo na tem področju naredili. Od tu naprej pa verjemite –
               župani so dokazali, da znajo svoje delo opraviti.</p>
               <p>In jaz vidim v tej točki zelo enostavne rešitve, ki jih tudi izžarevajo ti sklepi in
               naj jih ob zaključku tudi strnem. Prvič, takoj je treba narediti jasen pregled teh 49
               projektov, za katere so že izdane odločbe in tistih, ki še bodo, ter za teh 11
               projektov ugotoviti, kateri projekt je možno deliti na faze, katerega pa ni možno
               deliti na faze. Na ministrstvu ugotovite, kateri so tisti, ki jih je možno deliti na
               faze, ker mora biti celovit sklop – na odboru je predstavnik Ministrstva za
               kmetijstvo in okolje dal številko med 15 in 20 projektov – pojdite do teh županov in
               jim povejte, da je tako možno narediti, kako bo treba še enkrat vlogo narediti.
               Marsikateri od teh županov, na primer pomurski, kjer imajo projekt 50 milijonov, bodo
               najbrž veseli, ker ne bodo v dveh letih teh projektov izpeljali, pa še kateri drugi
               projekt. In ko boste imeli to zadevo jasno razdeljeno, poglejte v kohezijskem delu na
               področju železnic, če bo ves denar porabljen – trdim, da najbrž ne bo, če boste
               zagotovili, hvala bogu – sicer pa iz tistih faz dajte po nekaj milijonov na vsak
               projekt in spravimo v pogon še teh 11 projektov in bo 60 delujočih projektov. Če pa
               je 60 delujočih projektov in če vsak od teh projektov naredi milijon evrov na mesec,
               pa se nabere realizacija in mi bomo rabili, kot smo videli, realizacijo 80 milijonov
               na mesec, če bomo želeli ta denar spraviti skozi za celo kohezijo. In tu so največji
               zaostanki. In na takšen način si sam predstavljam, kako bi se ta problem rešil.</p>
               <p>Od tu naprej je ključno vprašanje in dajte danes Slovencem odgovor, da ne bomo po
               nepotrebnem izgubljali časa. Ali boste zagotovili 450 milijonov evrov v naslednjem
               kohezijskem obdobju za področje odpadnih voda in vodooskrbe? Če boste rekli ne, boste
               danes zelo jasno nekaj povedali. Prvič, da v Suhi krajini pa še kje drugje ne rabijo
               vode, kljub temu, da jo danes vozijo domov. In drugo, kar boste povedali, je, da ste
               se odločili, da bo Slovenija plačevala kazen za vsa kanalizacijska območja, ki jih ne
               bomo zgradili do leta 2015 in do leta 2017, ko imamo postavljene roke. Upam, da veste
               s kakšnim ognjem se igrate, ko <q>"gemblate"</q> s tem denarjem, če uporabim igralniški
               izraz. Mi bomo plačevali. Namesto, da bi zdaj za te projekte, ki so nujno potrebni,
               da jih zgradimo, uporabili evropski denar, nam grozi, da bomo plačevali kazni, ker
               smo se leta 2004 zavezali, do kdaj bomo te sisteme rešili. In za božjo voljo, bodimo
               toliko modri, toliko pametni in si naredimo jasne prioritete. Oprostite, v Suhi
               krajini je prva prioriteta zgraditi tisto vodo in pripeljati vodo domov. Ne
               fantazirajo o kakšnih drugih zadevah, ker brez vode enostavno ne bo šlo skozi. In
               tako je še marsikje drugje.</p>
               <p>Naslednja je četrta zadeva, ki jo je treba narediti. Če je treba spremeniti v Zakonu
               o izvrševanju proračuna, da se lahko za kohezijske projekte občine zadolžijo,
               naredite prioriteto, da bi se faznost projektov delala na takšen način, da bi se
               najprej črpala občinska in državna sredstva, če je treba za to najeti v tujini
               kredite, pa naj jih najame ta država, za banke jih najemamo, dajmo jih še par 10
               milijonov najeti, zato da bomo zgradili vodovode. Dajte tem projektom prednost, tudi
               če bo primanjkljaj večji v proračunu, ker je to enostavno treba narediti. In ključno,
               dajte županom, Slovencem in Slovenkam zagotovilo, da boste te projekte – vseh teh 60,
               ocenjujem pa še dodatnih 5, ki so nujno potrebni – zagotovili skozi dve finančni
               perspektivi. Takrat ko so se projekti napisali kot številke z vsebinami, je bila
               ocena, da je to možno narediti s 550 milijonov, očitno premalo realna, saj je
               realnost pokazala, da za to potrebujemo približno 1 milijardo. Vse skupaj pa so ti
               projekti vredni skoraj 2 milijardi, ker kar polovica ni priznanih stroškov, nekaj so
               lastne udeležbe. 2 milijardi pa pomeni 6 let po, na okroglo, 350 milijonov, to je pa
               1 % bruto družbenega prihodka. Tudi to lahko naredimo in upam, da se vsi zavedamo,
               kaj pomeni, če bi 1 % BDP naredili skozi izpeljavo kohezijskih projektov. Konec
               koncev edina statistika, s katero se lahko ta vlada pohvali, govori o tem, da je
               gospodarska rast nastala ravno zaradi tega, kar se je delalo na okoljskih projektih
               in verjemite, veliko tega je bilo narejenega v letu 2012. Vesel sem, da tudi
               predstavniki Vlade, vključno z ministrom Židanom in državno sekretarko, priznavajo,
               da so bili tu koraki v pravo smer in nadaljujte po tej poti in boste imeli podporo
               tako s koalicije kot opozicije, ker, kot je bilo rečeno na odboru, to vodo pijejo
               vsi, ki so kakršnegakoli političnega prepričanja. In tudi župane nič ne briga, če
               pogledate projekte, so župani iz vseh političnih strank, zato pojdimo k temu delu in
               ga naredimo in bo v dobro črpanja evropskih sredstev, v dobro slovenskega
               gospodarstva in pa Slovenk in Slovencev.</p>
            </sp>
            <sp xml:id="SDZ6-Izredna-62-2014-04-29.sp19">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Ivan Hršak bo predstavil stališče Poslanske skupine Demokratične stranke
               upokojencev Slovenije.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp20">

               <speaker>IVAN HRŠAK (PS DeSUS):</speaker>

               <p> Hvala za besedo, predsednik. Spoštovani minister, državni sekretarki s sodelavko,
               spoštovani kolegice in kolegi!</p>
               <p>Navedba priporočil, ki jih navaja predlagatelj, se nanaša na zaustavitev izplačil iz
               črpanja EU sredstev v višini 186 milijonov evrov za 11 projektov v okviru okoljske in
               prometne infrastrukture. Zavedamo se, da je do zaustavitve črpanja evropskih sredstev
               prišlo zaradi domnevnih ugotovljenih nepravilnosti v razpisnih postopkih.</p>
               <p>Zaradi tega v Poslanski skupni Demokratične stranke upokojencev Slovenije
               ocenjujemo, da imamo v našem pravnem redu dovolj zakonodaje, s katero je moč
               ugotoviti krivce in temu primerno sankcioniranje odgovornih. V Poslanski skupini
               DeSUS ugotavljamo, da je predlog priporočil mogoče tudi na mestu z vidika osveščanja
               javnosti, čeprav menimo, da gre še za eno birokratsko zapletanje, s katerim se je pač
               začasno zaustavil bruseljski denarni tok omenjenim projektom. Glede na to, da smo z
               letošnjim marcem ponovno vzpostavili vladno Službo za razvoj in evropsko kohezijsko
               politiko, ki ima vsa pooblastila nad upravljanjem, nadzorovanjem črpanja evropskih
               sredstev, v poslanski skupini pričakujemo, da novoustanovljeni organ spoštuje in
               deluje v skladu z veljavno zakonodajno na tem področju.</p>
               <p>Skratka, v Poslanski skupini Demokratične stranke upokojencev Slovenije imamo dovolj
               takšnih in podobnih zgodb, ki se soočajo s problemom evropskega sofinanciranja.
               Želimo si, da bi se na tem evropskem nivoju izkazali za pravno razvojno naravnano
               državo, v smislu sprejemanja, reševanja in tudi končnega izvajanja dokumentov, za
               katera smo si zastavili svojo nacionalno razvojno strategijo. Da bi uresničili čim
               več zastavljenih ciljev, kot so dvig gospodarstva, znižanje brezposelnosti in
               revščine, dvig izobrazbene strukture in s tem povezano globalno konkurenčnost
               Evropejcev, katerih predstavniki smo tudi mi, če hočete, država Slovenija. In ne
               nazadnje, ne smemo pozabiti na največjo občo stranko, to je skrb za starejšo
               populacijo. Zavedamo se, da je naše poslanstvo urejati zadeve za dobrobit državljank
               in državljanov, ki družno sooblikujemo svojo državo, in ne bomo dopustili, da se
               zadeve oziroma projekti izvajajo le za interese posameznikov in firm. Dejstvo je, da
               za rešitev teh 11 projektov, ki v večini vključujejo objekte v območju Ljubljane,
               Novega Mesta in Kočevja, enostavno ni denarja, torej ga v državnem proračunu ob
               takšni ekonomsko-socialni situaciji države ne moremo tudi dodatno zagotoviti.</p>
               <p>V Poslanski skupini Demokratične stranke upokojencev Slovenije smo sledili tako
               mnenju Zakonodajno-pravne službe kot tudi mnenju vlade, ki ponuja odgovor v treh
               sklopih. Seveda srž te problematike nedvomno vidimo v investicijskih blokadah na
               občinski oziroma na lokalno-samoupravni ravni. Namreč, občinam država ne more
               zagotoviti, da bodo ti projekti uvideli zeleno luč, zato so se po podatkih sodeč
               nekatere občine, kot so Kamnik, Domžale, Trzin, Mengeš in Moravče že odločile v
               svojem imenu, da bodo gradnjo nadaljevale in izvedle same, brez evropskega denarja.
               Sprašujemo se, če bi občine sploh bile deležne povračila v roku, to se pravi do konca
               naslednjega leta, ker še ni izdanih odločb o dodelitvi sredstev s strani pristojne
               vladne Službe za razvoj in evropsko kohezijsko politiko.</p>
               <p>V Poslanski skupini DeSUS se strinjamo, da je sistem urejevanje namenskih evropskih
               sredstev treba nadgraditi in sicer v smislu stabilnejšega, preglednejšega in zaupanja
               vrednega slovensko-evropskega sistema.</p>
               <p>Naj za konec še spomnim, da smo bili s strani Evropske komisije opozorjeni, da nismo
               dovolj uspešni in učinkoviti pri črpanju sredstev iz evropskih kohezijskih sredstev,
               ki so bili Sloveniji dodeljeni v okviru aktualne finančne perspektive za obdobje
               2007–2013. V Poslanski skupini Demokratične stranke upokojencev Slovenije menimo, da
               temu še nismo dovolj dorasli in da je to še ena dodatna lekcija učenja, da
               potrebujemo več časa in tudi pomoč za bolj učinkovit in transparenten način črpanja
               omenjenih sredstev. Dodal bi tudi to, da naj se projekti strogo izvajajo v skladu z
               načrtovano realno časovnico, le tako se lahko namreč izognemo morebitnim nehvaležnim
               in neljubim birokratskim načinom vodenja.</p>
               <p>V Poslanski skupini Demokratične stranke upokojencev Slovenije smo si enotni, da
               podpremo dopolnjen predlog priporočil v zvezi z ustavitvijo izplačil kohezijskih
               sredstev, sprejetem na matičnem delovnem telesu. Hvala.</p>
            </sp>
            <sp xml:id="SDZ6-Izredna-62-2014-04-29.sp21">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Matej Tonin bo predstavil stališče Poslanske skupine Nove Slovenije.
               Izvolite.</p>
            </sp>
            <sp xml:id="SDZ6-Izredna-62-2014-04-29.sp22">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi, dragi župani, lepo pozdravljeni!</p>
               <p>Evropski denar je praktično edini, ki lahko to Slovenijo v sedanji situaciji požene
               naprej. Evropski denar je edini vir investicij, ki so v Sloveniji sploh še ostale na
               razpolago. In evropski denar je edini, ki lahko oživi klinično mrtvo gradbeništvo.</p>
               <p>Kje pa je zdaj pravzaprav problem? Da imamo evropski denar na dosegu roke, pa ga
               enostavno ne vzamemo. Med leti 2007 in 2013 je Vlada na področju razvoja okoljske
               infrastrukture na papirju razdelila vseh 548 milijonov evrov. Kaj mislim s tem, ko
               govorim <q>"na papirju"</q>? Da je Vlada s posameznimi občinami podpisala sofinancerske
               pogodbe za projekte, ki še danes nimajo gradbenih dovoljenj. In kje je problem?
               Problem je v tem, da je treba iz evropske finančne perspektive 2007–2013 ves denar,
               ki je razdeljen, porabiti do konca leta 2015. Če denar ne bo porabljen do konca leta
               2015, ne bo počrpan. Če pa bodo projekti izvedeni zgolj na pol, pa ne samo, da ne bo
               porabljen, ta denar, ki je bil napol porabljen, bo treba celo vrniti v evropsko
               blagajno. In lahko se nam zgodi, da namesto, da bi se stegnili po tem evropskem
               denarju in ga vzeli, da bo za nas postal praktično nedosegljiv. In ko govorimo o teh
               okoljskih projektih, zlasti, ko gre za kanalizacijo in za vodovod, pri teh 548
               milijonov evrov, ki je bilo razdeljenih na papirju, je vprašljivih kar 200 milijonov
               projektov.</p>
               <p>In da bo tragedija še toliko večja, imamo danes, ta trenutek pripravljenih najmanj
               11 projektov, ki jih lahko začnemo izvajati nemudoma. Takoj. In tudi te projekti si
               želijo evropskih sredstev in tudi med temi projekti je moj domači, kamniški projekt.
               Zato, gospod Hršak, mi se tem projektom nismo odpovedali, niti se nismo odpovedali
               evropskim sredstvom, ampak se zanje še vedno krčevito borimo. In kot sem rekel,
               tragedija je v tem, da nam je denar na razpolago, dali pa smo ga tistim, ki ga ne
               morejo porabiti, ne damo pa ga tistim, ki ga lahko začnejo črpati že danes. Ker je
               zgodba takšna, kot je, se ustvarja enormna gospodarska škoda. Gospodarska škoda se
               najprej ustvarja zaradi tega, ker so občine vložile ogromno, ne 10 tisoče evrov, 100
               tisoče evrov v pripravo projektov, zato ker gradbena operativa po Sloveniji, ki bi
               lahko danes ali jutri – ker so vremenski pogoji temu naklonjeni – začela delati na
               terenu, čaka, in ne nazadnje se povzročajo tudi ogromni stroški za podaljševanje
               bančnih garancij. Vse to pomeni veliko gospodarsko škodo za Slovenijo in za vsa ta
               podjetja.</p>
               <p>Če bi vprašali preproste ljudi, kako se da ta problem zdravorazumsko rešiti, bi vam
               rekli zelo preprosto, da tistim, ki projektov ne morejo izvesti, denar vzemite in ga
               dajte tistim, ki lahko te projekte izvedejo. Mislim, da je to zelo preprosta šolska
               in enostavna logika. Kaj pravi Vlada, ki sedi za nami? Da tega ne morejo narediti.
               Ker so s sklepom nek denar že podelili, ga ne morejo odvzeti. Zato župane širom
               Slovenije pozivajo, da naj sami razmislijo, kaj bodo lahko naredili in če ocenijo, da
               tega ne bodo mogli realizirati, da enostavno ta na papirju dodeljen denar vrnejo.
               Malo je takih županov, ki se bodo par mesecev pred volitvami odpovedali evropskemu
               denarju, še posebno, če nimajo zagotovila, da bodo te projekte lahko izvedli v
               kasnejši perspektivi, da bodo prostovoljno rekli: <q>"Jaz pa tega denarja nočem."</q> Zelo
               malo, oziroma, kot jaz vem, je samo en tak župan, ki se je temu odpovedal, vsi ostali
               pa na tem vztrajajokljub temu, da se zavedajo nevarnosti, da najverjetneje projektov
               ne bodo dokončali, kar pomeni, da bodo morali vračati denar. Si predstavljate, kako
               bo vračala denar občina, ki ima letni proračun 5 milijonov evrov? Evropskih sredstev
               je morda dobila 2, 3 milijone evrov, ker projekta do konca leta 2015 ne bo dokončala,
               bo morala ta denar vrniti. Občine se bodo finančno zlomile in kdo bo ta finančni zlom
               pokrival – spet država. Zato smo v tej hiši in tem parlamentu vsi zaradi tega, da
               iščemo rešitve, in ne zato, da drug drugega prepričujemo, da se nečesa ne da.</p>
               <p>Poslanska skupina Nove Slovenije Vladi predlaga vsaj štiri rešitve, kako je možno ta
               problem rešiti. Prvič, da oblikujemo, naredimo pravno podlago, čisto zakonito, za
               odvzem sredstev tistim, ki projektov ne bodo izvedli oziroma za neuspešne projekte.
               Kako je to možno storiti? Mislim, če bi v tej zakonski podlagi jasno določili rok in
               pogoje, torej, če bi jasno določili, da je treba imeti do konca letošnjega maja
               gradbeno dovoljenje, se tistemu, ki do konca maja ne bo imel gradbenega dovoljenja,
               ta sredstva avtomatsko odvzamejo. In na takšen način bi se vendarle sprostilo del
               sredstev za tistih 11 projektov, ki danes še vedno čakajo z vsemi gradbenimi
               dovoljenji, da se začnejo izvajati. To je prva možnost.</p>
               <p>Druga možnost je, da v okviru Operativnega programa za razvoj okoljske in prometne
               infrastrukture pride do prerazporeditve sredstev. Torej, da iz prometnega dela del
               sredstev prestavimo na ta okoljski del, ki potrebuje več sredstev. Zavedam se, da je
               ta rešitev zelo težavna, vendar je kljub temu možna, ker zahteva ponovna pogajanja z
               Evropsko komisijo. Tretja možnost in tretja rešitev je, da obstoječe projekte
               razbijemo na faze. Tisti župan, ki ima danes za določene projekte na papirju
               dodeljenega denarja za morda 3 milijone evrov, bi z razdelitvijo na faze, na
               polovico, lahko milijon in pol porabil v tej finančni perspektivi, drugo polovico pa
               v naslednji. Seveda pa tu nastaja problem, da nihče ni za razdelitev na to faznost
               zainteresiran, če nima jasnega zagotovila, da bo njegova druga faza tudi financirana
               v naslednji oziroma obstoječi finančni perspektivi. Težko nekoga siliš, naj projekte
               deli na faze, če mu ne daš zagotovila, da bo za drugi del lahko tudi črpal in
               pridobil evropska sredstva. Če ti samo rečeš: <q>"Daj, razbij na faze, pa naredi tisto,
               kar lahko, ostalo bo pa že nekako,"</q> vam povem, da se bo vsak pameten župan trudil, da
               bo vse naredil, da bo pripravil projekte in dobil gradbena dovoljena, da bo izpeljal
               celoten projekt in ne samo del projekta.</p>
               <p>Zadnja, četrta možnost, ki jo v poslanski skupini ponujamo, je pa, da pride do
               čimprejšnjega črpanja iz obstoječe, sedanje perspektive 2014–2020. Če se malce ozremo
               nazaj, potem lahko ugotovimo, da smo doslej iz finančne perspektive 2007–2013, torej
               iz pretekle, iz vseh treh programov počrpali zgolj dve tretjini razpoložljivega
               denarja. V prvih 5 letih perspektive, to je od 2007 do 2012, je bilo črpanje
               evropskih sredstev izjemno slabo, šele v letu 2012 so se začele stvari premikati
               naprej. Zdaj si sedanja vlada v Poročilu o črpanju sredstev evropske kohezijske
               politike v obdobju 2007–2013 zastavlja cilj, da bodo sredstva iz operativnega
               programa razvoja okoljske in prometne infrastrukture, slavno poročilo OP ROPI, do
               konca leta 2015 v celoti izkoriščena. Najverjetneje je to, pa nočem biti pregrob,
               ampak bolj kot ne pravljica za lahko noč. Če vemo, da je bilo do sedaj v okviru tega
               programa porabljenih 41 % vsega razpoložljivega denarja in da bi morali v naslednjem
               letu in pol porabiti še 60 % denarja, potem si približno predstavljate, o čem
               govorim.</p>
               <p>Do težav pri črpanju evropskih sredstev prihaja tudi zaradi premalo rezerviranih
               sredstev v proračunu države, predvsem na področju velikih infrastrukturnih projektov,
               pri katerih je v vlogi posredniškega telesa Ministrstvo za kmetijstvo in okolje, ki
               je podpisovalo pogodbe tudi za projekte, ki niso bili dorečeni in so bili brez
               ustreznih dovoljenj. Zato so na drugi strani ostali brez finančnih sredstev projekti,
               ki imajo sicer realne možnosti za pravočasno izvedbo – kar 34 občin je namreč za 11
               projektov komunalne infrastrukture v skupni vrednosti 235 milijonov že pred šestimi
               meseci, šest mesecev nazaj, pridobilo pravnomočno gradbeno dovoljenje in izvajalca
               del – vendar kljub temu še danes nimajo odločb za začetek črpanja kohezijskih
               sredstev. Vlada je novembra 2013 naložila organu upravljanja, da ne izda odločb,
               dokler Ministrstvo za kmetijstvo ne zagotovi in dogovori proste pravice porabe za
               posamezen projekt. Poglejte, ali Vlada ne more zagotoviti teh dodatnih 35 milijonov
               evrov, kar bi pomenilo, da bi občine lahko dobile dodatnih 200 milijonov evrov
               evropskega denarja? Na tnalu je 35 milijonov evrov za dodatnih 200 milijonov evrov
               evropskega denarja. In to kljub temu, da so ti projekti, ki so pripravljeni, že
               potrjeni s strani posredniškega telesa in tako naprej.</p>
               <p>Krščanski demokrati zato podpiramo župane občin, ki so 15. aprila letošnjega leta
               zahtevali od Vlade, da jim izda odločbe o dodelitvi teh 200 milijonov evrov iz
               kohezijskega sklada in 35 milijonov iz državnega proračuna, zato resnično ne razumemo
               Službe Vlade Republike Slovenije za razvoj in evropsko kohezijsko politiko, da se ti
               projekti prestavijo v prihodnjo finančno perspektivo. Ob takšnem neodgovornem
               ravnanju je vsakomur jasno, da bodo ti projekti na nek način propadli, izvajalci pa
               bodo vlagali tožbe zoper občine. Že sedaj, kot sem prej omenil, je strošek izvajalcev
               za podaljševanje bančnih garancij znašal vsaj 40 tisoč evrov. Še bolj nelogična pa je
               zavrnitev predloga županov teh občin, da bi se ti projekti razdelili na dve fazi, in
               sicer tako, da bi bil prvi del financiran iz tekoče perspektive 2007–2013, drugi del
               pa iz perspektive 2014–2020.</p>
               <p>V Novi Sloveniji pri tem izpostavljamo tudi dejstvo, da je Vlada pri prestavitvi teh
               projektov v naslednjo finančno perspektivo ravnala v nasprotju s sklepom skupne seje
               Odbora za gospodarstvo in Odbora za zadeve EU z dne 19. februarja 2014, s katerim sta
               odbora Vladi predlagala, da poišče operativno rešitev, ki bo omogočila takojšen
               začetek izvedbe okoljskih projektov na čakanju oziroma <q>"ready to go"</q> ter tako
               zagotoviti čim višje črpanje kohezijskih sredstev stare finančne perspektive. Pri
               vsem tem pa je prav zanimivo dejstvo, da je med 14 projekti, ki pa jim je Vlada
               prižgala zeleno luč za financiranje z denarjem EU, kar sedem projektov iz
               severovzhodne Slovenije, od koder prihaja tudi minister Dejan Židan, in to kljub
               temu, da vsi niso imeli ustreznih dovoljenj. Po moji oceni je od teh skoraj najbolj
               sporen projekt za 50 milijonov evrov, in sicer Oskrba s pitno vodo Pomurja – sistem
               C, ki ga je celo ministrstvo samo označilo za zelo tveganega. Gre torej zgolj za igro
               naključij ali morda za kaj drugega? Bo morda radodarnost na eni strani povzročilo
               prikrajšanost posameznih občin na drugi strani države?</p>
               <p>Za zaključek se moramo vprašati, kako je Slovenija pripravljena na sprejem temeljnih
               dokumentov za obstoječo perspektivo 2014–2020. Medtem ko smo mi v Bruselj pošiljali
               delovne verze dokumentov – mimogrede, vse so bile deležne ostrih kritik – nas je
               prehitelo že 15 držav. Vsa omenjena dejstva kažejo na to, da Vlada ni sposobna
               zagotoviti in uveljaviti standardov, ki bi bili v skladu z zahtevami Evropske
               komisije. Kljub temu, da mineva že prvo četrtletje prvega leta nove finančne
               perspektive, Slovenija še vedno ni pripravljena na črpanje sredstev iz nove
               perspektive. Zamujamo torej možnost črpanja več 100 milijonov evrov iz te perspektive
               že letos. Glede na to, da so v Bruslju že konec leta 2013 objavili prve razpise,
               slovenska vlada z Evropsko komisijo še ni podpisala partnerskega sporazuma. Tudi
               operativni programi še niso pripravljeni. Lahko utemeljeno sklepamo, da v letošnjem
               letu Slovenija razpisov enostavno ne bo izvedla. In to kljub dejstvu, da bi ta denar
               nujno potrebovali. Podatek, da je v državnem proračunu za 2 leti, 2014 in 2015,
               predvideno črpanje le okrog 60 milijonov evrov, kar predstavlja zgolj 2 % od več kot
               3 milijarde evropskega denarja, ki jih imamo pravico investirati do konca leta 2020,
               zgovorno kaže na pasivnost in odločnost naše Vlade. S takšno dinamiko bosta namreč
               prvi 2 leti nove finančne perspektive pravzaprav izgubljeni. V Poslanski skupini Nove
               Slovenije se torej sprašujemo, ali si naša država res lahko privošči takšno
               neodgovorno ravnanje in to ponovno zaradi malomarnosti ali nesposobnosti, za katero,
               kot kaže, nihče ne bo prevzel odgovornosti. Ob takšni zaušnici iz Bruslja bi se vsi v
               tej dvorani morali vprašati, kdo je za to kriv in kaj moramo storiti takoj, danes, da
               v bodoče ne bomo izpostavljeni takšnim tveganjem.</p>
               <p>Glede na vse povedano in navedeno bomo seveda krščanski demokrati podprli predlog
               poročil, ki so bili včeraj sprejeti na odboru in ne tista, ki so danes s strani
               vladne koalicije že prišla popravljena v dvorano.</p>
            </sp>
            <sp xml:id="SDZ6-Izredna-62-2014-04-29.sp23">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Zvonko Lah bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp24">

               <speaker>ZVONKO LAH (PS SDS):</speaker>

               <p>Spoštovani kolegice in kolegi, predsednik, spoštovani nadomestni minister za
               današnjo razpravo, spoštovani bivši kolegi župani na balkonu!</p>
               <p>Črpanje kohezijskih sredstev oziroma denar iz kohezije je edini investicijski vir,
               ki ga ima na razpolago ta vlada za investicije, za katere so se opredelili že dolgo
               nazaj, v letu 2007. Porabe pravic na Operativnem programu razvoja okoljske in
               prometne infrastrukture je v finančni perspektivi 2007–2013 približno milijardo in
               pol. Od tega na področju varstva okolja 545 milijonov. Projekti so bili začeti v letu
               2007. V letu 2009 je takratna vlada razdelila odločbe oziroma dala odločbe za
               projekte za skoraj celotno pravico porabe teh sredstev. Projektov pa je bilo v
               pripravljanju bistveno več. Ugotovilo se je, da se te projekti prepočasi
               pripravljajo. Naša poslanska skupina je večkrat želela tako na odborih, pristojnih
               odborih kot tudi s poslanskimi vprašanji priti do dejanskega stanja pripravljenosti
               in izvedljivosti tistih projektov, ki imajo odločbe oziroma imajo denar. Pokazalo se
               je, da je veliko investitorjev, ki so prejeli odločbe, nekako zaspalo pri pripravi
               projektov. Sploh tisti, ki so bili po rumeni knjigi. Naj razložim, da rumena knjiga
               pomeni, da izvajalec izdela projektno dokumentacijo, pridobi gradbeno dovoljenje in
               izvede projekt. Nekaj projektov pa je bilo kasneje spremenjenih po rdeči knjigi, to
               pomeni, da ima investitor že gradbeno dovoljenje preden izbere izvajalca. No, ker je
               šlo črpanje pri teh projektih zelo počasi in ko nismo nikakor dobili preseka
               izvedljivosti teh projektov, je prišlo v januarju 2014 tudi do Poročila za črpanje
               sredstev evropske kohezijske politike za leto 2013. In ker je bilo črpanje
               prepočasno, je organ upravljanja pripravil tudi nekaj ukrepov, ki naj bi zmanjševali
               tveganje izgube evropskih sredstev iz programa OP ROPI. Naši poslanski skupini je
               padla v oči ta druga točka, s katero naj bi organ upravljanja prenesel sredstva, ki
               naj ne bi bila počrpana, iz enega operativnega programa na drug operativni program,
               in sicer program krepitve regionalnih razvojnih potencialov in tako znižali tveganje
               za nečrpanje teh sredstev. To pomeni, da se ne sekirajo, če ti projekti ne bodo
               končani, ampak bodo ta sredstva enostavno prenesli na drug operativni program, kjer
               je jama brez dna in bodo sredstva porabljena in zadeva rešena.</p>
               <p>Prejšnja vlada je zato, ker je ugotovila, da veliko projektov ne bo izvedenih
               pravočasno in ne bodo počrpana sredstva, naročilo tistim investitorjem, ki so že
               pripravljali projekte, naj pohitijo, naj pripeljejo projekte do gradbenega dovoljenja
               in da sredstva bodo, če ne v tej finančni perspektivi, 2007–2013, pa takoj z začetkom
               leta 2014 v novi finančni perspektivi, s tem da se bodo projekti lahko začeli
               izvajati že v 2013, samo plačilo naj bi bilo od 2014 naprej. In v dobri veri so bili
               projekti tudi pripravljeni. Teh projektov je bilo za črpanje 200 milijonov evropskih
               sredstev, vendar od tega ni bilo nič. Ker ta vlada ni naredila nič, je potem
               Poslanska skupina Slovenske demokratske stranke sklicala Odbor za zadeve Evropske
               unije in Odbor za gospodarstvo kot organ upravljanja s temi sredstvi. Na tej seji
               odbora 19. februarja letos, je bil sprejet tudi sklep, tudi s strani poslanskih
               skupin pozicije, se pravi vladnih poslanskih skupin, da naj vlada poskrbi oziroma
               poišče operativno rešitev, ki bo omogočila takojšnji pričetek izvedbe okoljskih
               projektov, ki so na čakanju, to se pravi projektov <q>"ready to go"</q>, projektov
               overcommitmenta, tako da se zagotovi čim višje črpanje kohezijskih sredstev stare
               finančne perspektive, 2007–2013, in pripomore k takojšnjemu črpanju sredstev nove
               finančne perspektive, ki že poteka, 2014, in s tem tudi pripomore gospodarskemu
               zagonu v Republiki Sloveniji. Vlada je ta sklep obeh odborov ignorirala in
               kontaktirala 4. aprila vseh 34 občin, ki so imele pripravljene projekte in izbrane
               izvajalce – ti izvajalci so tudi dali bančno garancijo, to pa pomeni, da izvajalci ne
               morejo dobiti bančne garancije za druge projekte, če imajo že za nekatere projekte,
               to se pravi, da se je že delala škoda tem izvajalcem, približno pol leta. Enostavno
               je s tem dopisom Vlada obvestila vse župane, da sredstev enostavno ni, da projekti
               odpadejo in da bo ponovno Vlada preverjala smiselnost teh projektov v novi finančni
               perspektivi in da bodo izvedeni v novi finančni perspektivi. Slovenska demokratska
               stranka je takoj reagirala in smo sklenili, da skličemo to sejo, da si natočimo
               čistega vina, da vidimo, ali je res, da so poslanci koalicijskih poslanskih skupin s
               figo v žepu glasovali za te sklepe in da je Vlada enostavno te projekte odmislila, in
               vprašanje je, kdaj bodo v novi finančni perspektivi prišli na vrsto.</p>
               <p>V poslanski skupini smo se prepričali, kar je tudi že povedal bivši minister na tem
               področju, gospod Bogovič, da je te projekte možno rešiti s faznostjo, tako da se del
               izvajanja teh projektov, ki ne bodo dokončani do konca 2015, ki so dobili odločbe in
               se izvajajo, prenese na naslednjo finančno perspektivo in se takoj vključi vse teh
               enajst projektov v izvedbo v tej finančni perspektivi in tako se tudi zmanjša
               tveganje, da črpanje teh sredstev ne bi bilo izvedeno v največji možni meri.</p>
               <p>Medtem sta poslanski skupini Slovenske ljudske stranke in krščanskih demokratov
               sklicale sejo Odbora za kmetijstvo in okolje, ki je posredniško telo, edino odgovorno
               za pripravo teh projektov, na katerem so predlagali določene sklepe, ki so bili potem
               zavrnjeni na glasovanju, umaknjeni so bili tudi sklepi koalicijskih poslanskih
               skupin, ker je sam minister predlagal določene sklepe, ki gredo v pravo smer – da se
               bo v roku dveh mesecev Vlada s tistimi župani, ki imajo projekte, ki naj ne bi bili
               končani do konca leta 2015, dogovorila o faznosti izvedbe teh projektov in s tem bi
               dobili nekaj denarja za pričetek teh 11 kohezijskih projektov, ki so pripravljeni.
               Sprejet je bil tudi sklep, da Vlada razmisli o tem, da se neizkoriščena kohezijska
               sredstva iz drugih projektov iz programa OP ROPI, to se pravi državnih projektov na
               področju infrastrukture, tudi prenese na področje varstva okolja in se s tem dobi
               dodatna sredstva za črpanje, saj je na seji tega odbora bivša državna sekretarka
               izjavila, da bo po njenem mnenju ostalo iz programa OP ROPI neizkoriščenih sredstev
               od 400 do 500 milijonov. Mi v naši poslanski skupini se strinjamo s tem, tudi mi smo
               takšnega mnenja. In to približno dvesto milijonov na programu okoljskih projektov in
               vsaj toliko ali več na področju infrastrukturnih državnih projektov, kjer rezervnih
               projektov ni.</p>
               <p>Po letu 2013 tudi ni več možno sklepati nove pogodbe iz tega programa. Kar je
               projektov potrjenih, kar je pogodb podpisanih, to se mora izvesti. Ni si možno
               izmišljati nove projekte na infrastrukturi, da se počrpajo tista sredstva, ki naj ne
               bi bila tam izvedena. Predvsem so zelo kritični projekti na področju železniške
               infrastruktureVendar je naslednji dan, po tem, ko smo tako opozicijski kot pozicijski
               poslanci soglasno podprli te sklepe, ki jih je predlagal minister Židan, odgovoren za
               okoljske projekte, Vlada povozila te sklepe. In meni je jasno, zakaj je tukaj gospod
               Dragonja in ni gospoda Židan. Seveda je težko priti v državni zbor poslancem
               povedati, da tisto, kar si kot tisti, ki je za to odgovoren, predlagal pred 12 urami,
               ne drži. In Vlada je z mnenjem na priporočila, ki smo jih obravnavali oziroma na
               sklic te seje odgovorila: <q>"Denarja ni, stvari so ustavljene."</q></p>
               <p>Včeraj smo bili na Odboru za gospodarstvo, ki je po mojem in našem mnenju
               nepristojno za to današnjo sejo. Ministrstvo za gospodarstvo nima nobenih
               pristojnosti več, odkar je organ upravljanja prenesen v službo Vlade. Jaz sem
               zadovoljen, da je bil minister za gospodarstvo, da je videl kakšna škoda se s tem
               dela tudi gospodarstvu. In prepričan sem, da je uvidel, da so predlogi tako naše
               stranke kot ostalih opozicijskih strank realno izvedljivi, da se rešijo vsa sredstva
               iz finančne perspektive 2007–2013 z vključitvijo teh projektov in da so izvedljiva s
               faznostjo, da se del teh projektov dokonča v novi finančni perspektivi, za katera so
               tudi sredstva predvidena v novem operativnem programu, čeprav ta še ni sprejet. To se
               pravi, da rešitev je in to so včeraj spoznali tudi koalicijski poslanci, ker so
               potrdili 3 sklepe, ki smo jih predlagali včeraj. Vendar imamo danes amandmaje
               koalicijskih poslanskih skupin, s katerimi predlagajo, da se črtajo sklepi, ki so jih
               včeraj izglasovali. Se pravi, zopet je bila vmes noč, ki je stvar spremenila. In
               gospodje koalicijskih strank, poslanci in poslanke, s tem delate veliko škodo. Za
               sredstva, ki ne bodo počrpana, če ne bo teh 11 projektov vključenih, je nekdo
               odgovoren. Šlo bo za povzročeno škodo, ker bodo sredstva ostala v Evropi, evropski
               skupnosti. Šlo bo za oškodovanje države za več 100 milijonov sredstev. In kot sem
               povedal že včeraj, če je župan za 400 evrov oškodovanja občinskega proračuna dobil 4
               mesece zapora in župan, ki je oškodoval občino za par milijonov, dobil 3 leta zapora,
               koliko bosta dobila ministra, ki bosta oškodovala državo za par sto milijonov.
               Mislim, da je že čas, da nekdo za to odgovarja in da se tudi pristojni minister tega
               zaveda. Sedaj je še čas. Če se tej projekti pričnejo izvajati takoj oziroma v roku
               parih mesecev, se s temi projekti še lahko počrpa toliko sredstev, da se s faznostjo
               rešijo vsa sredstva iz programa OP ROPI, iz programa 2007–2013. Če bomo čakali s tem
               še kakšne pol leta, to več ne bo mogoče. In prišlo bo do tega, da sredstva ne bodo
               počrpana in s tem tudi odgovornost za to.</p>
               <p>Zato predlagatelji predlagamo rešitev, ki je povsem izvedljiva, če vlada to hoče.
               Imamo pot, nimamo pa volje. Mi, kot je bilo že rečeno tukaj, s strani predlagatelja,
               lahko sprejmemo zakon, to je naša naloga, da olajšamo to ali pa da najdemo lažjo pot.
               Vlada lahko sprejme uredbe, karkoli, da se ta sredstva rešijo, samo očitno tega ne
               vidi ali noče videti in prišlo bo do velike škode. Teh 11 projektov, teh 200
               milijonov, verjemite mi, bo na koncu še premalo, da bi bila počrpana vsa sredstva. To
               pravi tudi stroka, tudi tisti, ki spremljajo te projekte in tisti se zavedajo svoje
               odgovornosti in se bojijo, da bodo to odgovornost tudi nosili. Očitno se pa njihovi
               nadrejeni tega ne zavedajo.</p>
               <p>Zato, gospodje, ne dolžiti predstavnike vlade, da občine niso naredile svojega.
               Občine so naredile vse, kar je bilo treba in so bile tudi spodbujene s strani vlade,
               da so to naredile. Občine so za te projekte porabile od 6 do 8 milijonov evrov
               lastnih sredstev. Župani so hodili od hiše do hiše, da so dobili služnost za te
               objekte, da so pridobili lahko gradbeno dovoljenje. Tudi sam sem bil eden od njih, ko
               sem bil še župan. Sedaj pa povejte ljudem, ki komaj čakajo na te projekte, ljudem tam
               v Suhi krajini, kjer mora občina narediti tisoč prevozov 8 tisoč kubikov vode na leto
               in subvencionirati tudi prevoz te vode, da tega projekta enostavno ne bo. Trasa je
               narejena, zemlja odkupljena za vodohrame, za črpališče, za vse, kar je potrebno.
               Povejte ljudem na Dolenjskem, kjer mora 60 tisoč ljudi prekuhavati najmanj 50 dni na
               leto vso vodo, ker brez tega, da jo prekuhajo, ne smejo niti solate niti sadja prati,
               nič. Koliko je to stroškov? To je kompletno Novo mesto, vsi javni zavodi, šole, vrtci
               in ne vem kdo še vse. Prekuhavajo samo 50 dni je zato, ker je pristojen organ
               dovolil, da kljub temu, da je malo motna voda proti predpisom, še vedno ni tako
               neoporečna. Če bi se pa striktno držali predpisov, bi to delali pa 150 dni na leto.
               Infrastruktura, ki je zgrajena, če zmanjka elektrike trenutno zagotavlja vodo samo 2
               uri za 60 tisoč prebivalcev. Vloženega je bilo ogromno truda, ogromno dela in
               nazadnje, kot smo govorili že marsikdaj v prejšnjih letih, bodo krivi samo župani in
               občine, nihče drug. In ko bodo sredstva ostala v Evropi, bodo zopet krivi župani,
               nihče drug. Mi pa smo tukaj pokazali pot, kako se lahko vsi projekti izvedejo v
               naslednjih par letih in so lahko počrpana vsa sredstva. Vendar bi moralo Ministrstvo
               za okolje in prostor nemudoma za vse projekte, za katere vedo, da ne bodo izvedeni,
               županom povedati, da bodo morali, če ne bodo projekti končani do 2015, v 2016
               dokončati projekte s svojim lastnim denarjem, če še to ne naredijo, da bo treba ves
               že počrpan kohezijski denar vrniti z obrestmi. Ali se minister Židan zaveda, da tisti
               30 in več milijonski projekti v Prekmurju vodijo v bankrot občin, ker ne bodo
               izvedeni, ker sami župani niso prepričani oziroma mislijo, da ne bodo izvedeni
               pravočasno glede na potek projektov, kako se izvajajo? Ali ni bolje najti rešitev, ki
               je pametna za eno in za drugo? Vendar ministrstvo ne sme groziti tem županom, da še
               ne vemo, kakšno bo črpanje v novi finančni perspektivi – ali bo sofinanciranje ravno
               tako 80,85 % ali bo 50 %. Jaz mislim, da se lahko izpogajate v Bruslju, da bo
               sofinanciranje v enaki meri kot do sedaj in bo marsikateri župan rade volje pristal v
               faznost, da bo lahko z normalnim tempom in kvalitetno izvedel vse te projekte. Teh 11
               projektov za 200 milijonov rabi v letošnjem letu, če startajo v nekaj mesecih, samo
               nekaj deset milijonov evrov, kar bi občine lahko z lastnimi vložki, ki jih imajo v
               svojih proračunih, pokrile. Se pravi, ne rabimo niti posebnega denarja iz
               integralnega proračuna za začetek teh investicij, samo treba je imeti voljo tistih
               odgovornih na Vladi, da se to izpelje. In stvar je rešena.</p>
               <p>Iz tega poročila smo videli, da je Vlada le naredila nek ukrep in predlog faznosti
               pripravila, to se pravi, da je izvedba faznosti možna, samo očitno ima nekdo zadaj
               druge načrte s sredstvi nove finančne perspektive, kot da se ti projekti, ki so
               pripravljeni, izvedejo. Mogoče se kje že potihoma pripravljajo neki projekti, ki
               imajo višji interes kot pa ti, ki so že pripravljeni. Jaz drugega razloga ne vidim.
               Vlada mora razumeti, da so ti pripravljeni projekti rešitev problema, ne pa sam
               problem. Če tega ne vidi, gospodje, potem je edina rešitev za vas, ki ste gor na
               balkonu, čim prej nova vlada, ki bo to videla. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp25">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Mirko Brulc bo predstavil stališče Poslanske skupine Socialnih demokratov.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp26">

               <speaker>MIRKO BRULC (PS SD):</speaker>

               <p>Lep dober dan, hvala za besedo.</p>
               <p>Sicer v Državnem zboru ni navada, da ozdravljamo obiskovalce na balkonu, ampak če
               predsednik to dovoljuje, lep pozdrav tudi iz moje strani in pustite tisto, volitve
               bodo že naredile svoje, takšnih pozivov, kot so bili danes, zdaj tukaj izrečeni, pa
               bo milijon vsako uro.</p>
               <p>Pa da grem k zadevi. Danes razpravljamo o zaustavitvi izplačil kohezijskih sredstev.
               Pri tem je treba seveda poudariti, da je res, da je Evropska komisija ustavila
               izplačilo evropskih sredstev, vendar pa je treba poudariti, da gre le za začasno
               zaustavitev izplačila sredstev za določene projekte. Trenutna začasna zaustavitev
               plačil iz evropskega proračuna ne vpliva na potek izvajanja evropskih sofinanciranih
               projektov. Prejemniki na terenu redno dobivajo plačilo za izvedene aktivnosti, saj se
               plačila izvajajo iz proračuna Republike Slovenije.</p>
               <p>Evropska komisija je v marcu Slovenijo obvestila, da zaradi ugotovljenih napak, ki
               se nanašajo na leto 2012, zaustavlja plačila sredstev evropske kohezijske politike v
               okviru Operativnega programa razvoja okoljske in prometne infrastrukture za leto
               2007–2013 – OP ROPI, ter Operativnega programa krepitve regionalnih razvojnih
               potencialov 2007–2013 – OP RR. Težave so pa nastale zaradi prijavljenih projektov v
               letu 2012 in to s strani druge Janševe vlade.</p>
               <p>Glede reševanja težav pa se je treba vrniti v preteklost, ker so tudi nekateri moji
               predhodniki z veliko lahkoto razpravljali o po njihovem tako imenovanih napakah te
               vlade, ministra Židana in še mnogih drugih. Moj nameni ni bil, da se vračam v
               zgodovino, ampak očitno je to nujno potrebno. Kajti prva Janševa vlada je korenito
               spremenila sistem izvajanja evropskih projektov, ki ga je Slovenija sistematično
               gradila šest let. Ukinila je za ta namen ustanovljeno usposobljeno centralno
               izvajalsko institucijo, torej Agencijo za regionalni razvoj. Kritična masa
               administrativne usposobljenosti, ki ni nepomembna, ki se je sistematično izgrajevala
               od leta 1998 do leta 2004 z izdatno evropsko finančno in strokovno pomočjo je bila
               tako uničena. Posledično so se žal sprejemale odločitve z nepopravljivo škodo za
               Slovenijo. V ta segment sodijo odločbe o dodelitvi evropskih sredstev občinam za
               izgradnjo komunalne infrastrukture, s tem mislimo na pitno vode, odpadne vode,
               ravnanje z odpadki in tako dalje. Ne bom zganjal demagogije, razlagal, kako pomembna
               je pitna voda za vse državljane in državljanke v tej naši domovini; razpravljati o
               tem je brezsmiselno. Pitna voda mora biti. Z odločbami so občine dobile pravico do
               evropskih sredstev brez kakršnihkoli pogojev. Takratni minister Žagar je za svojo
               bivšo in sedanjo občino že tako leta 2008 izdal pravzaprav tri odločbe, za vse tri
               upravičene segmente, se pravi za ravnanje z odpadki, odvajanje odpadne vode in oskrbo
               s pitno vodo, skupaj 30 milijonov. Ker napredka na terenu ni bilo, saj so hoteli
               graditi na poplavnem območju, za kar pa ni mogoče pridobiti dovoljenja, je bila
               odločba za odpadno vodo trikrat podaljšana, nazadnje tudi julija 2013, vedno s strani
               gospe Monike Kirbiš, prej in sedaj zaposlene na Občini Slovenska Bistrica. Projekt še
               vedno nima ustreznega dovoljenja zaradi nezakonitega umeščanja v prostor. Enako je
               bila odločba za pitno vodo izdana leta 2008, tudi trikrat podaljšanja, nazadnje
               julija 2012, vedno s strani Monike Kirbiš, gradnja pa se je začela 2014, to je 66
               mesecev po izdaji odločbe. Če bi odločba vsebovala pogoje, kar je običaj pri
               evropskih projektih, bi bila ta odločba že razveljavljena na vsaj 60 mesecev, to je
               od sredine leta 2009, sredstva pa sproščena za druge, bolje pripravljene projekte.
               Sprašujem se, ali gre za naključje ali gre za namero.</p>
               <p>Pravice so dodeljene na način, da se jih brez soglasja občin ne da odvzeti. Iz
               domačega proračuna se že sedaj financirajo projekti v višini 180 milijonov evrov.
               Vsako dodatno financiranje iz domačega proračuna pomeni povečanje javnofinančnih
               odhodkov in odmik od okvirja za uravnoteženje javnih financ. Sistem, ki ga je
               postavila gospa Kirbiš, iz leta 2007, ki Vladi onemogoča odvzem pravic za projekte,
               ki se ne realizirajo ustrezno, in teh je po oceni Ministrstva za kmetijstvo in okolje
               za skupaj vsaj 50 milijonov – najmanj v višini prispeva k javnofinančnemu
               neravnovesju proračuna te države. In sedaj nas končno splošna finančna kriza sili v
               drugačno, vsekakor bolj transparentno načrtovanje in tudi koriščenje evropskih
               sredstev.</p>
               <p>Kako je možno reševati nastalo situacijo? Minister za kmetijstvo in okolje se je
               osebno zavzel za to, da se preverijo vse možne rešitve, da bi se lahko omogočilo
               financiranje projektov na kakršenkoli način. Zato v stranki Socialne demokracije
               upamo in pričakujem, da bo Vlada s pristojnimi župani v lokalni skupnosti še enkrat
               preverila vse odobrene projekte s stališča faznosti. Vlada naj preveri tudi možnost
               morebitnega prenosa neizkoriščenih kohezijskih sredstev z drugih področij v okviru OP
               ROPI na področje okolja. Prav tako naj se preveri možnost financiranja teh projektov
               v okviru nove finančne perspektive. Delanje projektov na zalogo bo morala biti naša
               praksa in če imamo za novo finančno perspektivo izdelane projekte, je to samo pohvale
               vredno. V Socialni demokraciji menimo, da je pravilen pristop ministra za kmetijstvo
               in okolje, da se najdejo vse možne rešitve za pomembne okoljske projekte. Ti projekti
               so potrebni z vidika izgradnje manjkajočih vodovodnih sistemov za prebivalce
               Slovenije, ki še nimajo zagotovljenih javnih dobrin, kot je voda. Seveda je škoda, da
               je druga Janševa vlada brezpogojno podelila 180 milijonov proračunskih sredstev za
               financiranje podobnih projektov. Težava je, ker so se občine lotile priprave
               projektov v večjem znesku, kot je na voljo sredstev. Rezervni denar je bil razdeljen
               na druge projekte, ki so imeli prednost. Seveda se je to delalo leta 2012 pod drugo
               Janševo vlado. Kljub vsem težavam, ki so nastale zaradi napačnih odločitev drugih
               vlad, Socialni demokrati pričakujemo, da bo Vlada poiskala vse možne rešitve za
               nastalo situacijo, da bi dosegli cilj, to pa je oskrba vseh naših državljank in
               državljanov z zdravo pitno vodo. Mogoče je res težko razumeti, da Vlada ne more
               zagotoviti 35 milijonov, samo 35, zato da dobimo 200 milijonov evropskih sredstev.
               Toda ali veste, koliko podobnih projektov, podobnih kombinacij je možno našteti? Kdo
               bo rekel državljankam in državljanom, da v slučajno nesreče ne bodo ustrezno
               obravnavani, ker nimamo denarja za izgradnjo urgentnih centrov po Sloveniji. To je
               recimo en podoben primer, da jih ne naštevam naprej. Žal nismo tako bogata država, da
               bi lahko rešili vse v najkrajšem možnem času. Kdo je kriv za to, pa vemo. Od tistih
               tajkunov in tako dalje, ki so izropali naše banke, da ne naštevam zdaj drugih
               kombinacij.</p>
               <p>Glejte, smo v predvolilnem obdobju, zato bomo tudi tu v parlamentu deležni mnogih
               nastopov, ki bodo zelo všečni. Vendar daleč od finančne realnosti te državne
               blagajne, žal. To župani najbolje vedo in so zato tudi v predvolilnem obdobju v
               zadnjih letih vedno zelo previdni in ne gradijo zadev v oblakih.</p>
               <p>Za vse to, da se uredi stvari, o katerih danes govorimo, je potrebno resno
               dogovarjanje, iskanje rešitev – ne z lahkoto reči: <q>"Ne, projekta ne bo"</q> – in na dolgi
               rok počrpati čim več evropskih sredstev. Mi se bomo zelo trudili, da bi bili skupaj
               tukaj z župani, tistih 11 plus 7 in še mnogimi drugimi, uspešni. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp27">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Končali smo s predstavitvijo stališč poslanskih skupin in prehajamo na splošno
               razpravo poslank in poslancev o predlogu priporočila.</p>
               <p>Preden pa dam besedo poslankam in poslancem, želi besedo predlagatelj, in sicer mag.
               Andrej Vizjak.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp28">

               <speaker>MAG. ANDREJ VIZJAK (PS SDS):</speaker>

               <p>Spoštovani, hvala lepa.</p>
               <p>Namen predlagateljev ni bil predvolilni nastop, ki smo ga pravkar slišati tu, temveč
               je bil, kako rešiti 11 projektov, ki so bili z Ministrstvom za okolje in prostor
               pravzaprav peljani skozi vse faze postopka, pripeljani do pravnomočnega gradbenega
               dovoljenja in izbora izvajalcev. In sedaj teh 11 projektov, katerih precej županov
               sedi na balkonu, čaka na potrditev. In za to, spoštovani, ni kriva nobena Janševa
               vlada iz nobenega mandata, ne prva ne druga, zato je kriva neoperativnost te sedanje
               vlade. In kakorkoli boste vi želeli politizirati in zvračati krivdo na nekoga
               drugega, to enostavno ni res in ne bo držalo.</p>
               <p>In še več. Minister Židan, ki je danes odgovoren kot resorni minister za te projekte
               vodooskrbe, kajti v glavnem gre za projekte vodooskrbe, je vseskozi prepričeval in
               zavajal župane, da bodo ti projekti narejeni, Vlada je pa poslala mnenje ob tej
               točki, iz katerega je zelo jasno razbrati, da denarja v prejšnji finančni perspektivi
               za to ni, v bodoči ga je pa premalo in da se lahko obrišejo pod nosom za te svoje
               projekte. To je neodgovorno, na to opozarjamo. Kajti če seštejemo pravice porabe za
               vodarske projekte iz finančne perspektive 2007–2013 in iz osnutka operativnega
               programa za sedanjo finančno perspektivo 2014–2020, je jasno, spoštovani, da denarja
               za te projekte, ki se izvajajo, ki imajo odločbe, in teh 11 plus 7 projektov, ki zdaj
               čaka, ni dovolj. In, spoštovani, odgovornost sedanje in nobene prejšnje vlade je, da
               zagotovi dovolj sredstev ali pa pove, da teh projektov ne bo financirala. Samo ti dve
               varianti sta. In Vlada ne naredi ne ene ne druge variante. Županom jasno ne pove, da
               teh projektov ne bo realizirala, hkrati pa ne zagotovi dovolj sredstev v Operativnem
               programu okoljske in prometne infrastrukture za vodarski del, da bi te investicije
               lahko naredili.</p>
               <p>Še enkrat, ne bo vam koristilo politiziranje, iskanje krivcev v letu 2004, v
               agenciji ali brez agencije, v gospe Kirbiš, ki je včasih vodila kohezijsko politiko,
               in tako naprej. Spoštovani, dajte se že enkrat zavedati, da ljudje ne požirajo teh
               vaših nesmislov, ko kažete s prstom nazaj. Ljudje pričakujejo zdravo pitno vodo, ker
               je to tudi po vašem njihova ustavna pravica. In dajmo jim to ustavno pravico s
               sodobnimi vodovodi, ki so pripravljeni, da bi jih naredili, tudi zagotoviti. Te
               vodovode je treba tako ali tako narediti. Ali misli kdo drugače? Povejte! Ali
               mislite, da katerega izmed vodovodov ne potrebujemo v tej državi? Ne, vi ste se
               odločili za druge prioritete. Vi ste se odločili, da je pač nek drug infrastrukturni
               projekt bolj pomemben od tega vodovoda in zato ste alocirali več sredstev v okviru
               okoljske in prometne infrastrukture na pač nek drug segment. Povejte to po pravici,
               jasno in glasno! In da je vodooskrba v neki drugi prioriteti. Ni top prioriteta. Sam
               sem bil župan občine dve leti in vem, da smo imeli v vseh strateških dokumentih
               občine vodooskrbo kot prvo prioriteto. Najprej je treba ljudem zagotoviti vodo, šele
               potem asfalt, šele potem javno razsvetljavo ali pločnike ali kaj podobnega. Tako je
               pač bilo. Verjamem, da je bilo v večini občin tako. In imamo tu 11 projektov, ki bi
               se jih lahko začelo izvajati, pa se jih ne začne.</p>
               <p>Predlagamo tudi rešitve. Še enkrat vam povem rešitev. Predlagamo tudi to, da bi za
               projekte, ki se izvajajo, ki že imajo odločbe, določili faznost, da bodo delno
               financirani v naslednji finančni perspektivi in da za ta sredstva, ki bodo zamaknjena
               v naslednjo finančno perspektivo, odobrimo projekte in jih sprostimo za začetek. In
               potem v obeh finančnih perspektivah pokrijemo finančne stroške vseh teh projektov.
               Seveda je pa treba dodatno alocirati v okviru operativnega programa manjkajoča
               sredstva v finančni perspektivi 2013–2020. To je rešitev. Je možna, je pa res, da ima
               samo en problem – da trči ob že razdeljen denar. Gospodje so si že razdelili denar,
               verjetno tudi projekte, in nočejo od tega odstopiti. In barvajo nam očala, češ, saj
               bi, pa ne moremo, pa tako naprej. Lahko. Glejte, ne podcenjujte nas, mi smo to delali
               nekaj časa in vemo, kaj je možno in kaj ni možno. In vemo, da ni volje. Spoštovana
               gospa Potrata, mi smo počrpali evropska sredstva turistične infrastrukture v prvem
               letu finančne perspektive. Ko je za mano prišel gospod Lahovnik leta 2008 na vlado
               kot minister za gospodarstvo, 2007–2013 je bila finančna perspektiva, je ugotovil, da
               nima več kaj počrpati pri turistični infrastrukturi, ker smo že vse počrpali. Tako to
               je. Vi pa ste počrpali do zdaj sredstva in tukaj je gospod pred mano govoril, da je
               problem v letu 2004, pri čemer je stranka, ki jo zastopa, vodila vlado tri leta po
               tem, se pravi od 2008 do 2011 in še zdaj eno leto, a problem je leta 2004. Mislim, to
               vam pa verjetno še dojenček več ne verjame. Jaz ne vem, koliko let boste še zvračali
               krivdo za vaše neuspehe na Janševo vlado. Kot papagaji vsi trobite in kažete na
               druge. To ne bo rešilo teh projektov.</p>
            </sp>
            <sp xml:id="SDZ6-Izredna-62-2014-04-29.sp29">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Vizjak.</p>
               <p>Prehajamo na razpravo poslank in poslancev. Prvi je na vrsti gospod Jakob Presečnik,
               za njim gospod Jožef Horvat, Robert Hrovat in Samo Bevk.</p>
               <p>Gospod Jakob Presečnik, izvolite.</p>
            </sp>
            <sp xml:id="SDZ6-Izredna-62-2014-04-29.sp30">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospa podpredsednica. Gospod minister, gospa državna
               sekretarka s sodelavko, kolegice in kolegi, vsem lep pozdrav!</p>
               <p>Jaz ne bom šel v zgodovino, vsaj letošnjega leta, ker smo že slišali, koliko razprav
               je že bilo na posameznih odborih. Že v februarju na dveh odborih. In tu se mislim
               malo več ustaviti, torej na Odboru za kmetijstvo in okolje, če skrajšam njegovo ime.
               Tam smo v sredo predlagatelji poslanskih skupin SLS in Nove Slovenije predlagali
               štiri, pet sklepov, nato tudi koalicija svoje in na koncu smo sprejeli tri sklepe, ki
               jih je sooblikoval minister za kmetijstvo in okolje. Jaz sem prepričan, da tiste
               sklepe, ki jih sopredlaga oziroma predlaga minister in ki jih odbor sprejme, da imajo
               neko določeno težo in mislim, da imajo tudi sklepi, ki jih je odbor sprejel na svoji
               seji, določeno težo. Žal je potem vlada naslednji dan te sklepe, kot so rekli kolegi,
               povozila, v kar prejšnji meri. Tudi jaz lahko to seveda potrdim.</p>
               <p>Kljub temu, da je na dnevnem redu problematika v zvezi s črpanjem evropskih sredstev
               iz programskega obdobja 2007–2013 na področju okoljske infrastrukture in ostalih, je
               danes na tej seji predvsem problematika izgradnje posameznih vodovodnih sistemov v
               Republiki Sloveniji. Tisti, ki so bili prvi na vrsti, ki so vgradni, ki imajo vse
               ustrezne odločbe in tisti, ki so tudi pripravljeni, ki čakajo in katerih usoda je v
               tem trenutku še precej neznana.</p>
               <p>Nam je vsem poznano, da je bila dana tudi ena pobuda za spremembo ustave, kjer bi
               zapisali v ustavo, da je pravica do zdrave pitne vode pravica vsakega državljana in
               zagotavljanje zdrave pitne vode brez privatizacije oskrbovalnih sistemov. To je ena
               osnova in zaradi tega se seveda močno zavedamo, da moramo zdravo pitno vodo in pa
               primerno čiščenje odpadnih voda zagotoviti po celotni Sloveniji.</p>
               <p>Če se ozrem na te sklepe, ki jih je Odbor za kmetijstvo in okolje sprejel, gredo
               predvsem v dve ali pa tri smeri. Z enim sklepom smo predlagali vladi, da s
               pristojnimi župani oziroma z lokalnimi skupnostmi preveri vse odobrene projekte s
               stališča faznosti. Se strinjam, faznost seveda ne more biti zaključek nekega dela
               nekega dne, ampak faznost, ki zagotavlja funkcioniranje nekega sistema v nekem
               določenem obsegu. S tem dodatkom, da je pa treba napeti vse sile in planirati na ta
               način, da bo pa naslednja, druga ali katerakoli faza že naprej, tista, ki ne bo
               izvedena v tej finančni perspektivi, prenesena v naslednjo finančno perspektivo
               2014–2020. To je bil en tak sklep in moram reči, da se je tudi v razpravi, ki je
               trajala 4 ure, pokazala velika enotnost za takšne sklepe tako pri koaliciji kot pri
               opoziciji, pa tudi pri vsaj delu predstavnikov Vlade na čelu z ministrom za
               kmetijstvo in okolje.</p>
               <p>Drugi oziroma tretji sklep, da Vlada preveri možnost prenosa planirano neizkoriščenih
               kohezijskih sredstev iz drugih področij v okviru OP ROPI na področje okolja. Dejstvo
               je, da ptički čivkajo, da na nekaterih področjih ta sredstva ne bodo izkoriščena in
               če jih bomo oziroma bo Vlada to pravočasno storila in jih pravočasno prenesla, bo
               možnost za izvedbo teh okoljskih projektov bistveno večja.</p>
               <p>Jaz podpiram te sklepe, ki jih je včeraj sprejel odbor, nekatere poskušajo še malo
               popraviti predlagatelji današnje seje, kolegi iz SDS. Torej, s temi sklepi nimam
               problemov. Seveda pa imam s sklepi, ki pa jih je danes predlagala koalicija, malo
               težav in mislim, da malo razvodenijo včeraj sprejete sklepe na Odboru za
               gospodarstvo.</p>
               <p>Tako da, ja, te sklepe je treba sprejeti, predvsem pa se je seveda treba zavedati,
               da Državni zbor ni tisti, ki bo operativno zdaj skrbel za to, da bodo te projekti
               izvedeni, saj imamo zato Vlado, ustrezne vladne službe in pa lokalne skupnosti. Jaz
               sem prepričan, da če se boste, kot rečemo, skupaj vzeli in pametno vodili te
               projekte, da jih je možno tudi izpeljati. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp31">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Presečnik.</p>
               <p>Gospod Jožef Horvat je na vrsti.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp32">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Spoštovani gospod minister, spoštovane kolegice in
               kolegi!</p>
               <p>Jaz bom nadaljeval z mislijo, ki jo je razvil tudi pred menoj kolega Jakob
               Presečnik. Tudi sam trdim, da so razprave na zelo zgoščenih sejah delovnih teles
               Državnega zbora in tudi danes na seji Državnega zbora pravzaprav nekako konvergentne,
               da smo si vsi enotni, da je treba vložiti vse napore, da dejansko počrpamo kohezijska
               sredstva, ki so za nas, za Slovenijo pripravljena. In tukaj bi želel to, kar govorim
               o enotnosti, podkrepiti s sklepi, ki smo jih sprejeli tudi na Odboru za zadeve
               Evropske unije, tako 19. februarja letos kakor tudi 25. marca. Odbor za zadeve
               Evropske unije je namreč tisti, ki je pristojen, po sklepu, ki ga je sprejel, da
               kvartalno spremlja črpanje kohezijskih sredstev. V hiši je že poročilo Vlade o
               črpanju kohezijskih sredstev v prvem kvartalu in v začetku maja, takoj ko bo možno,
               bomo seveda sklicali sejo in to poročilo proučili.</p>
               <p>Jaz sem tudi zadovoljen, da smo iz terena poslanci dobili zelo kvalitetne
               informacije o problemih, ki so na terenu v zvezi z izvajanjem kohezijskih projektov,
               zato smo 25. marca sprejeli sklep in Vlado zadolžili, da prerazporedi proračunska
               sredstva, da je potem lahko Vlada že 26. marca sprejela, dejansko realizirala te
               sklepe in da je potem gospod minister Dejan Židan lahko pred kamerami podpisoval
               sofinancerske pogodbe. Ko bi jih le bilo še veliko. In jaz tudi pričakujem, da jih
               bo.</p>
               <p>Ugotavljam, da je klima nekoliko boljša kot v tistih časih, ko je minister dr. Gregor
               Virant govoril, da imajo v Pomurju toliko občin, da jim je propadel projekt Pomurski
               vodovod. In to minister pove, ko so bile že vse sofinancerske pogodbe podpisane. Jaz
               seveda sem vključil moje odpuščanje za takšno nevednost ministra, ampak klima, ki se
               pa ustvari v državi, v medijih in tako naprej, pa seveda ni dobra. In vsak minister
               moja spodbujati razvojne projekte države.</p>
               <p>In zdaj zaključujem, na žalost nimam veliko časa. Kar zadeva problematiko v zvezi z
               zaustavitvijo izplačil kohezijski sredstev, 185 milijonov. Seveda, komisija ima
               pomisleke. Ne vemo. Če bo črni scenarij, bomo lahko teh 185 milijonov izgubili, to pa
               pomeni, da moramo zdaj takoj tiste projekte, ki so kot rečeno <q>"ready to go"</q> in smo
               jih mi tudi nekako podčrtali na seji Odbora za zadeve Evropske unije in Odbora za
               gospodarstvo 19. 2., čim prej, jutri, jutri, začeti realizirati, ker drugače bodo ta
               sredstva ostala v Bruslju in to ni dobro. In ne pozabiti, da občine izvajajo 70,
               morda 80 % vseh javnih investicij, zato moramo imeti do njih spoštljiv odnos. Hvala
               lepa.</p>
            </sp>
            <sp xml:id="SDZ6-Izredna-62-2014-04-29.sp33">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Na vrsti je gospod Robert Hrovat.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp34">

               <speaker>ROBERT HROVAT (PS SDS):</speaker>

               <p> Hvala za besedo. Spoštovani!</p>
               <p>Jaz bom nadaljeval točno tukaj, kjer je kolega Horvat nehal. Pri spoštljivosti.
               Dejstvo je, da imamo danes s strani Vlade tukaj prisotnega ministra, ki nima možnosti
               govoriti, vsi tisti, ki pa so prišli oziroma so bili prej tukaj in so imeli možnost
               govoriti, so pa odšli. Jaz verjamem, da ste zdaj že dobili pooblastilo, da lahko v
               imenu Vlade tudi govorite. Ampak dejstvo je, da imamo danes že tretjo sejo na isto
               temo. In zdaj vas sprašujem, spoštovani minister, a bo kaj? A se bo našel denar za te
               projekte, o katerih govorimo? Kajti vse ostalo, o čemerkoli bi danes in bomo še
               naprej govorili, je brez veze. Pogovarjati se, govoriti, kako je treba to narediti,
               ono narediti, tretje narediti, pa na koncu ne bo efekta, to je problem in tukaj jaz
               dejansko pričakujem odgovore, kako se bodo stvari realizirale.</p>
               <p>Zakaj je pravzaprav ta današnja seja nujna? V marcu je Evropska komisija Vladi
               prisolila novo zaušnico, kot že tolikokrat prej. Zaustavljena so plačila kohezijskih
               sredstev, gre za 185 milijonov, to pomeni resno nevarnost likvidnosti pa uresničitvi
               obveznosti države do upravičencev do evropskih sredstev. To je velik problem. To je
               velik problem in zanima me, kdo bo za to <q>"šlamastiko"</q> odgovarjal. Ne pogovarjajte se
               o tem, kaj je bilo narejeno, kaj ni bilo narejeno, povejte mi, kdo bo za to
               odgovarjal. Kdo bo odgovarjal za to, da bo najbrž kar milijarda sredstev iz evropskih
               kohezijskih sredstev in ostalih ostala nepočrpana. Kdo bo za to odgovarjal? Milijarda
               sredstev. Tukaj se pogovarjamo o nekih projektih, katerih vrednosti so recimo 350
               milijonov evrov bruto, to je tistih 11 projektov, o katerih so župani na dveh sejah
               na dolgo in široko razlagali, kako so bili pravzaprav žejni peljani preko vode. Ampak
               poglejte, ta problem predstavljajo tudi ti projekti, o katerih sem govoril – oskrba s
               pitno vodo, odvajanje, čiščenje odpadnih voda, ki so že pripravljeni za izvedbo,
               vendar na Ministrstvu za kmetijstvo in okolje, ki ga vodi minister Židan, trdijo, da
               denarja ni in da realizacije teh projektov ne bo. To je nesprejemljivo,
               nesprejemljivo ob dejstvu, da so bili ti projekti odobreni, da so imeli soglasja, da
               imajo vse potrebno, kar je pač treba narediti, da so bili še januarja zavedeni, ko
               jim je premierka Bratuškova zagotovila, da bodo pospešili zadeve. In potem hladen
               tuš. Mislim, da v mesecu aprilu, dobijo vse te občine odločbo, da denarja ne bo, da
               kohezije ne bo, da se naj znajdejo po svoje. To je neodgovorno. To je neodgovorno s
               strani Vlade, predvsem pa s strani resornega ministra, ministra Židana, ki je
               direktno odgovoren za črpanje teh sredstev, o katerih danes in tudi prejšnje dni
               govorimo. Torej, februarja je premierka Alenka Bratušek obljubila pospešitev
               postopkov. Aprila minister Židan obvesti župane, da so zahtevki za potrditev pomoči
               za teh 11 projektov v skupni bruto vrednosti 350 milijonov evrov zavrnjeni. In teden
               nazaj, ko smo imeli sejo Odbora za kmetijstvo in okolje, je minister Židan pod
               pritiski opozicije in vseh županov, ki so bili na seji, pristal na sklepe, ki pa so
               zavezujoči. Napovedal je, da bo do sredine junija rešil zadevo. Čez teden, ne čez
               teden, čez 12 ur ga Vlada povozi. Direktno ga povozi. In ti projekti ne bodo
               izvedeni. To je neodgovorno.</p>
               <p>Naj se dotaknem samo enega segmenta teh 11 projektov, o katerih je bilo danes veliko
               govora. Eden od projektov je tudi nadgradnja infrastrukture Centralne čistilne
               naprave v Domžalah. To je moj konec in zelo dobro poznam to problematiko. Poglejte, v
               primeru neizvedene nadgradnje bo Centralna čistilna naprava postavljena pred dejstvo,
               da ne bo mogla več izvajati dejavnosti in bo treba ceno povečati kar za, poslušajte
               sedaj dobro, 76 % na račun občank in občanov. Kaj so te občine, ki tangirajo na to
               Centralno čistilno napravo, primorane storiti? Iz lastnih sredstev bo treba to
               narediti. Zaradi nesposobnosti ministra, zaradi nesposobnosti služb, ki s temi
               stvarmi upravljajo, bodo naši občani prikrajšani za recimo energetsko sanacijo stavb,
               za potegnitev še nekaj kilometrov kanalizacije, ki manjka, ne bomo mogli zamenjati
               salonitnih cevi in tako naprej. Kar nekaj projektov bo zaradi tega stalo. Zaradi
               šlamastike na Ministrstvu za kmetijstvo in okolje. In to je nesprejemljivo. In ravno
               zato, spoštovani kolegice in kolegi, je treba sprejeti naše sklepe, naša priporočila,
               ki gredo točno v smeri realizacije tega projekta. Ne samo tega, vseh ostalih 11, pa
               še kakšnega zraven. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp35">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Samo Bevk, za njim bodo na vrsti Katarina Hočevar, Ljubo Žnidar in Franc
               Pukšič.</p>
            </sp>
            <sp xml:id="SDZ6-Izredna-62-2014-04-29.sp36">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>V lanskoletnem proračunu je bilo na področju črpanja evropskih sredstev v celotni
               državi na razpolago okoli milijarde in 185 milijonov evrov. V bistvu so evropska
               sredstva edini investicijski potencial, ki ga ima ta država ta trenutek na razpolago,
               vendar pri tem prihaja do vrste težav. Vendar v tem trenutku ne bi govoril o začasnem
               zadržanju izplačil evropskih sredstev, ampak bi rad kot predsednik Odbora za
               infrastrukturo in prostor izpostavil predvsem prepočasno umeščanje infrastrukturnih
               objektov in prometnic v prostor. Potem so tu težave s stečaji izbranih izvajalcev
               projektov na področju gradbeništva. Kar nekaj takih problemov smo imeli v preteklih
               letih, recimo Primorje pri gradnji škofjeloške obvoznice, ki se na našo srečo sedaj
               pospešeno gradi, pa tudi predorska cev je že prevrtana, potem stečaj Alpine Bau iz
               Avstrije in ustavitev gradnje predora Markovec, da ne bom našteval naprej. Takih
               primerov je kar veliko. Tu so potem bile in so težave tudi pri pridobivanju zemljišč,
               potem so tu dolgotrajni revizijski postopki, ki tudi sicer kot po tekočem traku
               padajo na razpisih na Državni revizijski komisiji. Spomnimo se samo križev in težav
               pri nadaljevanju škofjeloške obvoznice, ki sem jo prej omenil, kot enega večjih
               projektov na četrti razvojni osi, ki je za las ulovila še 25 milijonov evrov
               evropskih sredstev v zadnjem trenutku. Tako da je zamikov za začetek izvajanja teh
               projektov, ki so pripravljeni, veliko, posledično pa to pomeni nezmožnost ustreznega
               črpanja evropskih sredstev, zato bi bilo moje vprašanje usmerjeno v to, kako bi
               izboljšali črpanje evropskih sredstev s hitrejšo umeščenostjo infrastrukturnih
               projektov v prostor.</p>
               <p>Tretja razvojna os še ni umeščena. Glede 3a razvojne osi pri Škofljici se zaradi
               Nature 2000 odločitev odmika v nejasno prihodnost. Potem je tukaj četrta razvojna os,
               pri kateri je prejšnja Janševa vlada v svojih zadnjih izdihljajih preklicala najbolj
               ambiciozen projekt na tej četrti osi, to je povezava med Primorsko in Gorenjsko,
               torej povezava med Cerknim in Hotavljami. Na srečo je potem vlada Alenke Bratušek ta
               sklep prejšnje vlade razveljavila.</p>
               <p>Zato pozivam predstavnike Vlade, da se maksimalno potrudijo in izboljšajo črpanje
               evropskih sredstev, kajti kot rečeno, to je praktično edini investicijski potencial
               te države in predvsem od tega bo odvisen tudi naš eventualen ponovni gospodarski
               zagon, čeprav se prve znanilke tega zakona že kažejo. Obžalujem pa, da je na
               Ministrstvu za infrastrukturo in prostor prišlo do prevelikega zmanjšanja
               investicijskih sredstev, kajti če ne bi prišlo do tega zmanjšanja, bi prav gotovo
               lahko to ministrstvo in vsi ti projekti generirali naš nadaljnji gospodarski razvoj
               naše države.</p>
               <p>Kljub temu pa se na temu področju vseeno gradi predvsem z evropskimi sredstvi.
               Omenim naj samo gradnje na četrti razvojni osi: rekonstrukcija in posodobitev ceste
               med Želinom in Mostom na Soči v višini več deset milijonov evrov evropskih sredstev,
               zaključna gradbena faza pri gradnji škofjeloške obvoznice, na katero smo čakali več
               desetletij, gradnja obvoznice Gorenja vas in zaključek del na cesti med Davčo in
               Zalim logom, ki je bila poškodovana v velikih poplavah leta 2007, ki je tudi pomembna
               povezava za smučarski center Cerkno. Se pravi, je kar nekaj teh projektov, govoril
               sem samo o projektih na četrti razvojni osi, so pa tudi drugje. Aktualnih je seveda
               tudi zelo veliko drugih projektov, predvsem recimo na lokalni ravni, na ravni občin.
               Tam, kjer so, govorim za občine, sposobni pripraviti kvalitetne projekte, težav pri
               črpanju evropskih sredstev seveda ni. Kot zgled takšnih občin lahko izpostavim
               Idrijo, kjer je bil zgrajen nov vodovod, zaključuje pa se gradnja kanalizacije in
               čistilne naprave v skupni vrednosti 13 milijonov evrov.</p>
               <p>V vseh državah Evropske unije imajo podobne težave pri črpanju evropskih sredstev,
               nikjer seveda ne gre brez problemov. Če se motim, me prosim popravite, dajte na mizo
               podatke, kakšne so primerljive razmere v drugih evropskih državah, članicah Evropske
               unije, pri črpanju teh sredstev. Prav gotovo nobena ne počrpa 100 %. Je pa zanimiv en
               podatek oziroma situacija pri črpanju evropskih sredstev pred desetimi leti. Leta
               2003 je bila recimo pri črpanju najuspešnejša država Irska s 391 evri počrpanih
               sredstev na prebivalca, toliko so namreč dobili statistično iz bruseljske blagajne.
               Takoj za njimi so bile najuspešnejše države po črpanju Portugalska, Grčija in
               Španija. Se pravi Irska, Portugalska, Grčija in Španija. Istega leta pa je na drugi
               strani vsak prebivalec Nizozemske in Luksemburga v bruseljsko blagajno vplačal 120
               evrov, kar je bil najvišji znesek v evropski uniji. In potem je leta 2008 prišla
               velika gospodarska in finančna kriza. In kdo so bili največji poraženci te krize?
               Države, ki so bile najuspešnejše pri črpanju evropskih sredstev, torej Irska,
               Portugalska, Grčija in Španija. Vse te države je ta kriza skoraj pokopala. Nizozemske
               in Luksemburga pač ne. Se pravi, da se zanašati na tuja sredstva ni nujno najboljše,
               treba je razviti domače gospodarstvo. Naš cilj seveda je v prvi vrsti uspešno črpanje
               sredstev, ves čas dokler bo naš odstotek splošne razvitosti v Evropski uniji pod 100
               %. Naš cilj pa mora biti dolgoročno 120 % razvitost Slovenije in posledična seveda
               tudi vplačilo v bruseljsko blagajno. Bolje je bili v klubu skupaj z Nizozemsko in
               Luksemburgu kot v klubu z Grčijo. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp37">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Bevk.</p>
               <p>Mag. Katarina Hočevar, izvolite.</p>
            </sp>
            <sp xml:id="SDZ6-Izredna-62-2014-04-29.sp38">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Spoštovani minister, kolegice in kolegi, lepo pozdravljeni tudi z
               moje strani!</p>
               <p>Ena od svetlih plati članstva, da je Slovenija v skupini držav Evropske unije je to,
               da imamo pravico do črpanja evropskih sredstev in zaenkrat smo še država, ko iz
               evropske malhe dobimo več kot pa vanjo vplačamo. To priložnost imamo že vse od leta
               2000, ko so se začeli izvajati programi tako imenovane predpristopne pomoči in po 13,
               14 letih, ko se praktično učimo oziroma imamo priložnost te postopke izvajati, se
               seveda lahko vprašamo, kaj nam gre narobe, da se nam še vedno dogodi začasna
               zaustavitev izplačil iz Evropske unije zaradi nepravilnosti. Ali 14 let res ni bila
               dovolj dolga doba, da bi se v našem uradništvu, v naših strokovnih službah in ne
               nazadnje tudi v politiki naučili, da teh primerov ne bi bilo? Čeprav, tako kot je že
               moj predhodnik poudaril, če spremljamo poročila Evropske komisije, seveda nismo edini
               na tem področju in so vračila v evropski proračun stalnica tudi v drugih državah
               Evropske unije in tudi v Sloveniji, ne glede na to, kdo je na oblasti. V letu 2008
               smo recimo morali zaradi nepravilnosti na področju izplačila kmetijskih subvencij
               vrniti kar 8,2 milijona.</p>
               <p>Zdaj pa, če se dotaknem današnje problematike oziroma črpanja sredstev iz okoljske
               kohezije. Ugotovimo lahko, da imamo dodelane projekte, ki so v čakalni vrsti, in pa
               neizdelane, ki delajo gnečo. In vprašanje , zakaj je temu tako, kaj je šlo narobe. In
               moje vprašanje Vladi je, zakaj Republika Slovenija ne more odvzeti pravic za
               projekte, ki se ne realizirajo ustrezno oziroma za katere vsi skupaj ugotavljamo, da
               najbrž ne bodo dokončani do leta 2015, ko je tisti skrajni rok iz te finančne
               perspektive. Sprašujem se tudi, kdo je naredil <q>"mušter"</q> pogodb in odločb, ki so
               praktično nepopravljive oziroma se jih ne da popraviti ali odvzeti. In ugotavljam, da
               imamo s tem kar naprej probleme. Odkar sem poslanka, govorimo o koncesijskih pogodbah
               v dimnikarstvu, ko nam Vlada in ministrstva – prejšnja ali ta vlada – govorijo, da se
               nič ne da narediti. Pa razpravljamo o koncesijah v gozdarstvu. <q>"Do 2016 so pogodbe
               tako narejene, ni variante."</q> In danes na tem področju ponovno. Imamo sofinancerke
               pogodbe, ki jih je pripravljalo prej Ministrstvo za okolje, ki je danes v
               pristojnosti Ministrstva za okolje in kmetijstvo. Imamo odločbe o delitvi sredstev,
               ki jih je pripravljal organ upravljanja, ki je danes oziroma tudi takrat pod
               pristojnostjo gospodarskega ministra. In zdaj vas sprašujem, povejte mi, katera
               organizacijska enota, kateri uradniki z imenom in priimkom so pripravili <q>"muštre"</q>
               takih pogodb. Če so problem pogodbe o zaposlitvi na primer leta 2008 na kakšnem
               ministrstvu, sem bila to lahko tudi jaz. Dajmo si enkrat naliti čistega vina! Zanima
               me tudi, če so problem te pogodbe in odločbe, kateri uradniki oziroma ne nazadnje
               kateri politiki, ministri so bili za to odgovorni, da se to kar naprej <q>»štanca«</q>. Če
               se je začelo leta 2007, pa še kar naprej v 2011, mislim, kako to?! Jaz sem bila
               zaposlena na Agenciji za kmetijske trge, kjer smo bili akreditirani za razdeljevanje
               evropskih sredstev za področje kmetijstva, pa smo morali imeti kontrolo štirih oči.
               Morali smo imeti sistem rotacije. Ali na okolju oziroma na drugi koheziji ni tako? To
               vas sprašujem.</p>
               <p>Poleg tega bi rekla, da so tudi naši državljani vložili v podrejene obveznice, pa so
               vsaj zaenkrat ta sredstva izgubili. Zato mi ni jasno, zakaj se ne da razveljaviti
               kakšnih drugih pogodb. Če se tega res ne da, potem pa pozivam oziroma sprašujem: Ali
               res ne moremo sesti skupaj in pogledati, kateri projekti so realni za izpeljavo in
               kateri ne? Ali lahko izstopimo iz raznih lokalnih in ne vem kakšnih še drugih okopov
               in si rečemo: pomembno je, da ta denar iz Evrope dobimo, pa ni važno, ali gre v Belo
               krajino ali gre v Prekmurje. To mora biti naš skupni cilj. In če so že pogodbe – pa
               je najbrž kriva prejšnja ali zdajšnja ali pa še predprejšnja vlada -, dajmo se vsaj
               zdaj pogovoriti kot ljudje, da vidimo, kaj je realno in kaj ne. Kako so lahko pogodbe
               napisane tako, da ni nobene faznosti? Da je v pogodbah, kot sem se pozanimala, samo
               datum 2015 in sklenjena v 2007, hudiča! Zakaj ni narejeno? To mora biti do 2009,
               naslednja faza do 2011 in bi že videli, da če neka občina do 2009 ni naredila tega,
               kar je treba, se pač pogodbo lahko razveljavi. Jaz verjamem pravnikom in
               ministrstvom. Če to ni realno, poglejmo vse, tako tiste, ki imajo odločbe in pogodbe
               v tistem prvem paketu, pa tudi tam verjamem, da so pomembni vodohrami in vodovodi,
               tako kot so pomembni v teh 11 projektih, ki so jih začeli župani, ki so danes sedeli
               na balkonu. Zato prosim, da damo vsi ta populizem na stran. Za Slovenijo je pomembnih
               tistih 49 projektov, tistih 180 milijonov, ki so v rezervi, in tisti, ki čakajo.
               Dajmo realno pogledati in pustimo tudi lokalne volitve ob strani, če nam je za
               Slovenijo. Pa tudi mi se nehajmo med sabo obtoževati z Butalci, zato ker verjamem, da
               imamo vsi isti cilj – da 248 milijonov, kolikor naj bi bilo na razpolago, pride v
               Slovenijo, pa kamorkoli, v katerokoli občino že. Toliko z moje strani. Hvala.</p>
            </sp>
            <sp xml:id="SDZ6-Izredna-62-2014-04-29.sp39">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Ljubo Žnidar.</p>
            </sp>
            <sp xml:id="SDZ6-Izredna-62-2014-04-29.sp40">

               <speaker>LJUBO ŽNIDAR (PS SDS):</speaker>

               <p>Spoštovana podpredsednica, spoštovani kolegice in kolegi!</p>
               <p>Kaj je sploh namen današnje seje? Namen današnje seje je poiskati rešitve za bolj
               uspešno črpanje evropskih kohezijskih sredstev. Ampak že sam predsednik Državnega
               zbora gospod Veber je poskrbel, da današnja seja ne bo dala rešitev. Vem, da ima
               predsednik Državnega zbora zelo pomembno, odgovorno delo. In danes je tipičen in
               načrten primer, kako se izogniti neki odgovornosti, kako zamegliti odgovornost, kako
               zamegliti določen resor, pod katerim je črpanje kohezijskih sredstev, in kako
               zavarovati njegovega strankarskega kolega, gospoda ministra Židana. On je tisti, ki
               bi moral biti danes v tej dvorani, dati jasne in konstruktivne odgovore. In to je
               načrten primer, kako ne poiskati rešitev in to dela na ta način, ki dopušča, da se
               takšna seja dejansko sploh odvija, predsednik Državnega zbora, gospod Veber.
               Verjamem, da če bi bil danes gospod minister Židan tu, bi bila današnja seja veliko
               bolj konstruktivna in bi lahko bila pol krajša, kakor pa dejansko bo, kajti gospod
               minister Židan je že na Odboru za kmetijstvo sam predlagal, da bo poiskal rešitev,
               dal je tudi datum do 15. junija in s tem bi lahko tudi danes potrdil določene
               konstruktivne odgovore v vezi s tem. Jaz sam zelo spoštujem ministra za gospodarstvo
               gospoda Dragonjo, ki je danes tukaj prisoten, vendar to ni njegov resor. Danes, če
               rečem po domače, on namesto gospoda ministra Židana nastavlja hrbet tu in posluša vse
               te kritike in vse te pripombe na račun vlade.</p>
               <p>Vse kohezijske projekte je nujno treba izpeljati in zaključiti v roku. Tu je časovni
               okvir zelo jasen in stopnje tveganja o neizpeljavi projektov se morajo dejansko
               popolnoma izničiti. Če dejansko izdvojim teh 11 plus 7 – se pravi skupaj 18
               projektov, ki so nekako v tveganju, pod vprašajem, ali sploh in kako te projekte
               izpeljati – ni nobenega dvoma. Ti projekti niso na začetku, ti projekti so že v teku
               izvajanja in te projekte je absolutno treba dokončati in jih pripeljati do konca.
               Slišal sem neke rešitve, da mogoče pri prometu ne bodo izkoriščena vsa sredstva, pa
               bi jih lahko potem prenesli in tako naprej. Tu je preveč <q>"čejev"</q>.</p>
               <p>Veste, kaj je odgovornost? Da se dajejo rešitve. Ali te rešitve so ali pa niso. Zame
               je rešitev faznost, projekte izpeljati v prvi fazi v tej finančni perspektivi, vlada
               je pa odgovorna, da da garancijo, da se bo tudi druga faza izpeljala. To garancijo
               pričakujejo župani, ki te projekte vodijo in v riziko, da tega zagotovila s strani
               resornega ministra gospoda Židana ne bo, župani in občine absolutno ne morejo iti,
               tako da je odgovornost, pristojnost zelo jasna. Gospod Židan naj tu jasno in glasno
               odgovori. In časa ni. Odgovore je treba dati danes, da ti projekti, ki so v teku, ne
               stojijo, da se projekti odvijajo, da gradbeni del gospodarstva opravlja svoje delo in
               da se ti projekti pripeljejo tudi do konca.</p>
            </sp>
            <sp xml:id="SDZ6-Izredna-62-2014-04-29.sp41">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Žnidar.</p>
               <p>Na vrsti je gospod Franc Pukšič, potem Srečko Meh, mag. Ivan Vogrin in Tomaž
               Lisec.</p>
            </sp>
            <sp xml:id="SDZ6-Izredna-62-2014-04-29.sp42">

               <speaker>FRANC PUKŠIČ (PS SLS):</speaker>

               <p>Hvala lepa, gospa podpredsednica. Državna sekretarka!</p>
               <p>Kolegica Katarina je govorila o odgovornosti. Ja, jaz upam, da ste v vladni koaliciji
               pogledali kaj po odgovornosti, ko smo dobili iz Bruslja zaustavitev plačila izbranih
               projektov iz kohezijskih sredstev.</p>
               <p>Torej, kje je problem? Očitek je, da ni bilo nadzora, da Urad Republike Slovenije za
               nadzor proračuna, ki deluje pri finančnem ministrstvu, ni deloval, očitek, da ni
               deloval nadzor pri organu upravljanja in seveda še tisti najbolj neumen, da nadzora
               gradbenih del niso smeli delati tisti, ki niso bili v inženirski zbornici. Ampak
               niste naredili pregleda, ker če ga bi in bi poskusili ugotoviti, kdo je tudi za kaj
               kriv, bi morali mogoče poseči malo nazaj v zgodovino. Tako smo že od leta 2009
               opozarjali takratno Pahorjevo vlado in ministra za lokalno samoupravo, ki je
               pravzaprav prevzemal resor v Pahorjevi vladi, in takrat je prišlo s strani Računskega
               sodišča ugotavljanje nekih gromozanskih problemov in napak in ne vem česa vse, prav
               na regionalnih razvojnih programih, pri razvoju regij, kjer pa so danes maksimalno
               izkoriščeni in počrpani. Takrat ste namreč vi ali pa tista Pahorjeva vlada hoteli
               naprtiti neko odgovornost bivšemu ministru Žagarju, ki je v roku enega leta izpeljal
               – oziroma celotna vlada, ne samo on, ampak je bil vendarle odgovoren organ
               upravljanja – za več kot 1,5 milijarde evrov razpisov. V enem letu. In tam je bila
               seveda ena zelo brihtna gospa, ki je še danes menda tudi zelo takole, mag. Andreja
               Jerina, ki se je navkljub političnemu dogovoru med ministri in navkljub dogovoru z
               direktorjem direktorata na generalnem direktoratu za regionalno politiko pri Evropski
               komisiji gospodom Nicolasom Martinom dogovorila, kako naprej pri črpanju sredstev.
               Ampak prav tisti dan je gospa dvignila telefon in seveda intervenirala na politični
               ravni. Minister Henrik Gjerkeš je ponorel in je potem ministru za finance, ministru
               Gaspariju in državnemu sekretarju v Kabinetu predsednika Vlade Radu Genoriu napisal
               pismo, in sicer med drugim naj posebej poudarim, da je šlo <q>"za poseg na področje v
               pristojnosti SVRL, s čimer je gospa Jerina nesporno tudi prevzela politično
               odgovornost za morebitne posledice, ki sledijo iz tega dejanja"</q>. In to se seveda
               vleče naprej. Danes taista gospa državna sekretarka pripravlja skupaj z ministrom
               Židanom – ki govori eno, dela drugo, tako kot so pač v SD in v koaliciji navajeni že
               vseskozi – neki zakon o gozdarstvu, da bo uničila Agencijo za kmetijske trge.
               Govoriti o koriščenju sredstev iz te perspektive, da ni optimalno, je katastrofalno.
               Je v bistvu katastrofalno, glede na podatke, ki jih imamo. No, gospa Katarina, če
               hočete v Državljanski listi še kaj doprinesti do konca tega mandata, za katerega bi
               bilo po moje najboljše, da se konča danes, ne jutri – realno imamo 13. julija lahko
               volitve, če ste vi v koaliciji za, če še vedno drži tisto, kar ste rekli ali pa ste
               tudi to besedo že snedli – potem je edina stvar, o kateri se lahko pogovorimo in
               skupaj naredimo, koriščenje evropskih sredstev, to je, da se bodo tej projekti
               izpeljali in da bo ta denar prišel v Slovenijo.</p>
               <p>Kakšen je pa namen takšnih posegov? Tako kot sem rekel, ali diskreditirati
               prejšnjega ministra ali pa seveda preprečiti sredstva in počakati, ker bodo potem
               leta 2010 lokalne volitve, da boš lahko podelil malo svojim, ko boš videl v katerih
               občinah bodo tvoji župani izvoljeni. Veste, to ni korektno, tako se ne dela in to je
               seveda škoda za to državo.</p>
               <p>No, poglejte, sveža zadeva, ne? Predsednica Vlade se je hvalila, pa hvala bogu, da se
               to zgodi, pa da bi se le tudi naslednje četrtletje in še več in še bolj, ker to bi
               bilo dobro za državo, rast gospodarske rasti. Ampak, poglejte, zakaj je do tega
               prišlo. Ne zaradi kakršnekoli reforme, ampak zaradi koriščenja evropskih sredstev v
               letu 2013. Zakaj pa? Ja, zato, ker se je pač kopalo in oralo leta 2012. Potem lahko
               naslednje leto žanješ. To vsak kmet ve, da mora najprej zorati, potem pšenico sejati
               in šele potem, ko poškropi, ko obdela, na koncu seveda pride žetev.</p>
               <p>V času, kot so že naši kolegi povedali, ko smo bili v Vladi, leta 2012, smo izdali
               20 odločb za več kot 461 milijonov evrov na področju prometa in okolja, eno leto
               prej, v Pahorjevi vladi, je bilo samo 9 odločb za 213 milijonov. Potem je bilo pri
               energetski sanaciji za 27 milijonov. Potem je bilo v letu 2012 na področju okolja,
               prometa in trajnostne rabe energije 489 milijonov evrov, eno leto nazaj, ko vas je
               bilo iz SD 29 tukaj, ko ste bili največja vladna stranka, pa samo za nekaj 275
               milijonov in tako dalje. Še več, naša vlada je takrat tudi sprostila dodatna sredstva
               za cirka 500 milijonov evrov za obseg investicij. Veste, to je pomembno. Poglejte, to
               sedaj govorimo za nazaj. Ta sredstva iz 2007–2013 je treba izkoristiti s projekti, ki
               so na voljo, ki so <q>"ready to go"</q> in ki jih je možno izpeljati do konca. To je vaša
               naloga. Če pa ne, pa je treba dati ovadbe proti vsem od predsednika Vlade Pahorja
               nazaj, vsem, ki ste v tem <q>"ferajnu"</q> sodelovali.</p>
               <p>Kar se pa tiče nove perspektive, zaostajamo, stojimo, zopet se nič ne dogaja. Seveda
               je to najbolj katastrofalno. To je vaša dolžnost, ne pa da samo ignorirate, da hodite
               iz vlade sem na delovna telesa. Sprejeli smo na Odboru za evropske zadeve, da bo
               narejen operativni program za dve kohezijski regiji. Tako imamo v zakonu. Pa
               spremenite zakon. Zakaj tega ne naredite? Ker si ne upate. Ker nekaj govorite, delate
               pa potem popolnoma drugo. Če se to ne bo zgodilo, če ne boste pripravili operativnega
               programa – mislim, da ga morate do junija oddati –, če boste samo enega naredili, bo
               naslednja vladna koalicija to sto odstotno spremenila, ker ne bo nihče pustil, da bi
               se zopet jemalo iz enega žaklja in v glavnem dajalo tja, kjer so najrazvitejše
               regije. Kaj mi pomaga SD? Imamo državnega sekretarja, ministre od tam doli, ne vem
               kaj vse, po eni strani na Ptuju jočejo in hodijo okrog, kako se državne inštitucije
               zapirajo, tu pa njihovi poslanci dvigujejo roke in še noge zraven, samo da bi se
               celotno podeželje ukinilo. Jaz ne vem, kaj bo ostalo na koncu. Janković in Ljubljana
               pa nič drugega.</p>
               <p>Mi v Slovenski ljudski stranki, sam bom predloge sklepov podprl, predlagam, da to
               naredimo. Naj bo to zaključek tega mandata, gremo na volitve in adijo. 13. julija na
               volitvah, potem pa tisti, ki jim bodo ljudje še zaupali, ki so, ko so govorili, tudi
               kaj takega naredili, ko so imeli možnost, bodo prišli notri nazaj, sicer pa jih tako
               ali tako vedno več kot 60 % vzame smetišče politične zgodovine.</p>
            </sp>
            <sp xml:id="SDZ6-Izredna-62-2014-04-29.sp43">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Na vrsti je gospod Srečko Meh.</p>
            </sp>
            <sp xml:id="SDZ6-Izredna-62-2014-04-29.sp44">

               <speaker>SREČKO MEH (PS SD):</speaker>

               <p>Saj se človek tu in tam nasmeji, verjamem, da tudi kadar sam govorim, da se kdo
               nasmeji.</p>
               <p>Najprej bi rekel, da do zaustavitve črpanja sredstev prišlo zaradi projektov in
               vsega, kar se je zgodilo v letu 2012. Ampak za ta trenutek to sploh ni pomembno, ker
               je treba vse narediti za to, da odgovorimo in da bomo lahko črpali ta sredstva tudi
               naprej. In po zagotovilih Vlade so to naredili in jaz verjamem, da bomo to lahko tudi
               počrpali.</p>
               <p>Naslednje vprašanje, ki ga jaz vidim, je, kot ga je nekdo postavil, zakaj je Odbor
               za gospodarstvo matično delovno telo? Predsednik Državnega zbora je odgovoril.
               Povedal je, da je to zato, ker je odlok o organiziranju delovnih teles takšen, da je
               to delovno področje Odbora za gospodarstvo. In tako smo včeraj tudi kot matično
               delovno telo obravnavali in sprejeli potrebne sklepe.</p>
               <p>Veliko je bilo danes govora o tem, ali župani opravijo svoje delo. Nekdo je govoril
               v isti sapi o tem, da so župani najboljši primeri na občini, da kako črpajo sredstva,
               in potem je v drugem kontekstu govoril o tem, da imamo za 200 milijonov ali za 400
               milijonov projektov, ki ne bodo izvedeni. To dvoje, gospe in gospodje, ne gre skupaj.
               Tako kot povsod drugod imamo župane in občine, ki so sposobne črpati sredstva, ki
               imajo dokumente, ki imajo kadre in delajo, seveda pa imamo tudi občine in župane, ki
               to ne delajo. Tukaj ni nobene razlike med kakršnimikoli drugimi kategorijami.</p>
               <p>Rad pa bi govoril še o nečem drugem. Seveda bi lahko govoril, ker so ravno tukaj
               razni znaki, da smo v občini, v kateri živim, počrpali vsa primerna sredstva,
               naredili vse projekte ter da jih črpamo in da jih bomo počrpali zagotovo do kraja,
               ampak to ne bi bilo korektno. Pravzaprav mi je pa všeč, čeprav ni higienično, da
               bivši ministri, bivši državni sekretarji, ki najbrž niste naredili v svojem mandatu
               dovolj, niste naredili vsega, kar bi lahko, da bi lahko korektno koristili vse, ko
               govorimo o evropskih sredstvih, da bi bila ta sredstva koriščena, da bi lahko bilo
               boljše, da bi lahko bilo dobro, danes poučujete in zahtevate od aktualne vlade, da
               popravi vse tisto, kar od leta 2007 do danes nismo uspeli narediti. To se mi zdi pa
               nehigienično, nekorektno, res pa je, da je to zadnje obdobje, kjer moramo narediti
               vse tisto, kar je pravzaprav treba narediti.</p>
               <p>V čem pa je v bistvu in resnici problem? Problem je najprej v črpanju sredstev, ali
               bomo lahko ta sredstva počrpali ali ne. In če so predstavniki Vlade odgovorili, da
               imajo vsa zagotovila, da bodo sredstva počrpana, da je celo še 200 milijonov sredstev
               več, ki jih bo dal proračun, potem se mi zdi, da je to prva naloga, ki bi jo morali
               vsi skupaj zelo resno zastaviti.</p>
               <p>Druga je seveda faznost projektov, kar je bilo tudi predlagano, kjer se mi zdi, da
               je zagotovilo urada za evropske projekte oziroma državne sekretarke, da bo Vlada
               naredila vse, kar je potrebno za to, da pregledajo, kateri projekti so taki, da bodo
               končani pravočasno in da bodo naredili vse, da lahko zagotovijo faznost, za nas
               izjemno pomembno in da je to tudi prava pot.</p>
               <p>Tretje je uravnoteženje proračuna. Je tudi fiskalno pravilo, ki ga imamo in pa
               razprava o proračunu – kako v proračunu Republike Slovenije zagotoviti sredstva. Ker
               ste predlagatelji, ki ste predlagali, da bi se lahko zadolžili za teh 200 manjkajočih
               milijonov, pa za 50, pa 35, pravzaprav izjemni kritiki tega, kar Vlada na drugi
               strani dela in mi pravzaprav vemo, da Vlada ne najema kreditov in sredstev zato, da
               bi iz lastne ali kakršnekoli želje sanirala bančni sistem, ampak da je bil to eden od
               pogojev, s katerimi smo sanirali Slovenijo in s katerimi smo danes v relativno varnem
               področju. Zato se mi zdi, da na eni strani nekoga kritiziramo, ker jemlje kredite,
               ker dela, in na drugi strani pravimo, vzemite še več kreditov, zato da bomo lahko
               zadostili tistim projektom, ki bi jih še naj naredili.</p>
               <p>In četrto področje, ki je po moje pravzaprav najpomembnejše, in sicer druga finančna
               perspektiva. Druga finančna perspektiva je zame pomembna zaradi tega, ker bi se
               morali dogovoriti danes tukaj, v vladi ali pa v kakršnemkoli drugem segmentu, ali je
               razdelitev sredstev za drugo finančno perspektivo dobra in prava. In ko mi danes
               govorimo o tistem, kar bi želeli zaradi 11 projektov in še 7 drugih, za katere tudi
               sam mislim, da so seveda potrebni, bi morali prav to narediti, da lahko omogočimo
               drugačno delitev sredstev, ki jih bomo lahko koristili od leta 2014 do leta 2020, to
               se mi zdi namreč eden najpomembnejših dogovorov, ki bi jih morali v slovenskem
               prostoru doseči. Gre seveda za problem okoljske, lahko tudi energetske in prometne
               infrastrukture, ko bi se morali na tem segmentu dogovoriti, kakšen način reševanja
               bo. In če mi danes zahtevamo, da vlada zagotovi za teh 200 milijonov dodatnih 400 ali
               500 milijonov v naslednji perspektivi, potem se mi zdi, da bi morali povedati tudi
               to, da bi bilo prav, da ponovno razdelimo sredstva, ki jih bomo iz Evrope dobili, med
               posamezne segmente, in če tega ne bomo naredili, potem tudi tega problema ne bomo
               rešili.</p>
               <p>Zato se meni zdi oziroma sem prepričan, da bi bilo treba danes prvenstveno govoriti
               o tem, kaj bomo naredili. Vse razprave, s katerimi posegamo nazaj, vse razprave o
               tem, kaj kdo ni naredil in kaj kdo je naredil, so seveda politična igra, ki tukaj
               pred kamerami in vsemi skupaj govori o tem, kako smo mi dobri, drugi pa slabi.
               Pravzaprav ni dobrih in ni slabih, je samo slovenska vlada, ki je imela v letih od
               2007 različne sestave in je delala, tako kot je delala. Seveda pa sem prepričan, da
               so politične povezave ali usmeritve lahko tudi pomagale pri posameznih projektih, pa
               jih ne bom našteval. Od tukaj naprej je treba prav vsak projekt, ki je potreben in ki
               ga lahko umestimo in ga izvedemo, uvrstiti v naš program in ga seveda tudi izvesti.
               Hvala lepa.</p>
            </sp>
            <sp xml:id="SDZ6-Izredna-62-2014-04-29.sp45">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Vizjak kot predlagatelj.</p>
            </sp>
            <sp xml:id="SDZ6-Izredna-62-2014-04-29.sp46">

               <speaker>MAG. ANDREJ VIZJAK (PS SDS):</speaker>

               <p>Spoštovani!</p>
               <p>Ni kaj, res se moram odzvati na to zadnjo razpravo, z argumenti. Jaz res ne vem, kdaj
               bomo prenehali v parlamentu s to maniro, da cel čas govorimo o zgodovini, potem pa na
               koncu rečemo vse razprave za nazaj so politična igra. Isti človek. Se pravi, skoz
               govori o tem, kdo je v katerem trenutku kaj narobe naredil, ali pa ni naredil, ali pa
               je dobro naredil, predvsem za lastno opcijo, potem pa reče, da so vse razprave za
               nazaj politična igra. Mislim, jaz ne vem, ali samih sebe ne slišimo. Jaz, spoštovani
               gospod Meh vam priporočam, da si drugič govor napišete, ker ko ga boste enkrat
               prebrali, preden ga boste prebrali tu nam, ga boste raztrgali, ker bo zvenel zelo
               zelo neprepričljivo in nekonsistentno. Vi ste ves čas govorili o zgodovini,
               konkretno, da je bila ustavitev projektov nastala zaradi napak v letu 2012, ker je
               totalna izmišljotina, ker točno vemo, kdaj so bili razpisi za te konkretne projekte
               in kdaj so bile napake, to je bilo 2009 in 2010, to je jasno, to ste pač spregledali,
               in govorite o 2012, ker vam slučajno takrat paše, ker je bila takrat druga Janševa
               Vlada. Potem ste govorili, da nekateri ministri in državni sekretarji, ki danes vam
               to očitajo, nismo tega naredili, tudi to ste rekli. Ali je to govorjenje za naprej
               ali za nazaj? In naj vam bo kar postreženo. Sam osebno sem bil tudi minister kar v
               dveh vladah v tistem obdobju, pa vam bom prebral te rezultate dela. Na operativnem
               programu razvoja človeških virov imamo do konca marca letos izplačanih izplačil iz
               proračuna kar 76,35 % pravic porabe in na regionalnem skladu čez 80 %. In mi danes
               debatiramo in point je operativni program OP ROPI, to se pravi razvoja okoljske in
               prometne infrastrukture. In ne posploševati in metati vse v isti koš.</p>
               <p>Kaj želimo predlagatelji povedati? Predlagatelji želimo povedati, da če bomo s tako
               dinamiko kot prve tri mesece letošnjega leta – to se pravi, ko je že aktualna Vlada v
               sedlu, očitno ve oziroma upam, da ve, kaj dela – nadaljevali pri Operativnem programu
               okoljske in prometne infrastrukture, bomo nepočrpali približno 500 milijonov evrov.
               Vlada nam bo zdaj začela govoriti, da bomo dinamiko sigurno še povečali vizavi tega,
               kar smo naredili v prvih treh mesecih. Kajti v prvih treh mesecih smo počrpali
               približno 135 milijonov oziroma, pardon, ker imam podatek žal za Operativni program
               razvoja okoljske in prometne infrastrukture od 30. 6. lani do 31. 3. letos, v devetih
               mesecih smo počrpali 135 milijonov evrov, torej približno 15 milijonov evrov na
               mesec. In če teh 15 milijonov evrov na mesec množimo z 21 mesecev, kolikor je še do
               konca leta 2015, potem dobimo 314 milijonov. Imamo pa pravzaprav čez 800 milijonov
               pravic porabe, kar pomeni, da bo ostalo 500 milijonov. In mi si tega ne želimo in vam
               želimo dopovedati, da za božjo voljo potrdite projekte, ki so <q>"ready to go"</q>, da to
               lahko dejansko počrpamo. Oprostite, že v letu dni in pol narediti vse vodovode, kljub
               temu, da so že izbrani izvajalci, ni tako enostavno. Kadarkoli se je delal kdaj kak
               projekt vodovoda, sploh na kakšnem malo bolj čudnem terenu ali pa kakšne deževne dni
               – zadnje čase jih imamo kar nekaj,, tudi nebo se je zjokalo nad situacijo v tej
               državi – je to pravzaprav razmeroma zahtevno opravilo.</p>
               <p>Zato mi pravzaprav ne želimo odpirati ran iz preteklosti, ampak iz preteklosti se
               lahko naučimo, da nekaj bolje naredimo v prihodnje. Mi smo torej prepričani, da glede
               na vse te argumente res ni razloga, da ne bi tudi teh projektov spustili naprej,
               razen enega problema, kot sem že prej izrazil svoje osebno mnenje. Problem je, da so
               si resorni ministri, zlasti na področju infrastrukture in pa na področju kmetijstva
               in okolja, že razdelili sredstva vnaprej, vedo, za katere projekte, in teh konkretnih
               11 projektov ne paše v to shemo. To je po moje edini prepričljiv argument, zakaj se
               tem 11 projektom ne pomaga. In jaz imam res težave. Spoštovani gospod Dragonja, jaz
               sem vesel, da ste tu, ampak tisti, ki bi morali dati na to odgovor, jih danes ni tu.
               Torej ministra, ki je pristojen za okoljske projekte, ker danes govorimo o okoljskih
               projektih, in ministra, ki je pristojen za infrastrukturne projekte. Se pravi
               ministra za infrastrukturo in prostor. In tudi organ upravljanja, služba vlade za
               bodočo finančno perspektivo ali Ministrstvo za gospodarstvo za tekočo finančno
               perspektivo, je menedžer tega, ni odločevalec v projektih. On samo pogleda, ali je
               dosti denarja ali ni dosti denarja. Ministrstvo za okolje je poslalo teh 11 projektov
               na organ upravljanja oziroma na Ministrstvo za gospodarstvo v potrditev, Ministrstvo
               za gospodarstvo jih je zavrnilo, ne zaradi vsebinskih razlogov, ampak ker so rekli,
               da ni denarja. In če je ministra Židana kaj v hlačah, bi bil danes tu in nam to
               povedal. Rekel bi: <q>"Spoštovani župani,"</q> kamor sodi teh 11 projektov vodooskrbe,
               <q>"Ministrstvo za okolje in kmetijstvo vas je peljalo leta in leta skozi te projekte,
               zagotavljajo, da ste dobili vse kljukice v fazi postopka umeščanja v prostor, ne
               nazadnje v fazi odobritve teh projektov, vam je asistiralo pri tem, danes
               ugotavljamo, da ni denarja, nategnili smo vas, oprostite, ne moremo."</q> To bi bilo fer,
               ampak minister Židan se je skril, ga ni danes tu, da bi to povedal. Še pred enim
               tednom je minister Židan govoril: <q>"Ja, bomo se potrudili, nekaj bomo našli, bomo
               proučili,"</q> in tako naprej. Rezultat je kaj? Mnenje vlade, ki je jasno. Mnenje vlade
               govori, da prostora za te projekte v finančni perspektivi 2007–2013 ni, kajti ob
               prvotnih projektih plus overcommitmentu je že tako ali tako preveč odobrenih
               projektov, projekte pa ne moremo požegnati za sedanjo finančno perspektivo 2014–2020,
               ker operativni program še ni sprejet. To se pravi nič od nič. Tudi minister za
               kmetijstvo in okolje ne želi dati zagotovila županom, ker so z ministrsko asistenco
               prišli tako daleč, da bi jih uvrstil v nov operativni program, pa bi jim dal vsaj
               neko zagotovilo. <q>"Poglejte, ne moremo vam še potrditi teh operacij, vendar imate tu
               moje zagotovilo, da so vaši projekti prioritetni v novem operativnem programu, ker
               smo vam mi pomagali, da imate projekte in da so tako daleč in ker so potrebni in
               pomembni."</q> Ne. Tudi tega ne želi dati.</p>
               <p>In spoštovani, kdaj se bomo v tej državi naveličali populistov, ljudi, ki govorijo
               in nič ne naredijo, ali pa celo zavajajo tiste, ki želijo kaj narediti. Kdaj? Ali ni
               vsakemu na podlagi dveletnih slabih izkušenj evidentno, da je nekdo nesposoben, ali
               moramo to res na praksi ugotoviti? In jaz sem pravzaprav čedalje bolj utrjen v
               prepričanju, da smo prestreljeni z neučinkovitimi ljudmi, ki vse povprek obljubljaj,
               trosijo rožice, vsi jim verjamete, rezultatov pa ni nobenih. In danes, spoštovani, je
               še čas, danes je še čas, ker smo leto dni in 9 mesecev do konca finančne perspektive,
               da damo tem projektom zeleno luč, da so tudi narejeni in da tem ljudem, tako v Suhi
               Krajini kot na območju Novega mesta oziroma Dolenjske, na območju Koroške, na območju
               Ljubljane in od Ljubljane do Postojne ter na področju Gorenjske, zagotovimo zdravo
               pitno vodo. Ne pa, da verjamemo tistim, ki so nas že marsikdaj peljali žejne čez
               vodo.</p>
               <p>Spomnimo se besed in obljub gospoda Židana, ko se je sprejemal nepremičninski davek.
               <q>"To ni sprejemljivo za kmete in kmečki del. Temu bomo nasprotovali"</q>, ko se je
               govorilo o stopnjah obdavčitve kmetijskih objektov, ne nazadnje tudi kmetijskih
               površin. Kaj se je na koncu zgodilo? Ta stopnja davka je bila sprejeta, kasneje hvala
               bogu s strani Ustavnega sodišča razveljavljena. Je kdo tega gospoda kdaj vprašal po
               njegovi odgovornosti? Nekaj je trdil, ni dosegel – kaj? To se pravi, to je predstava
               za javnost, fakti so pa drugačni. In jaz imam občutek, da je teh 11 okoljskih
               projektov danes zelo podobna stvar. Tista seja Odbora za kmetijstvo pred enim tednom
               je bila predstava za javnost, kako se minister trudi, tam sem slišal še celo
               opozicijske poslance, kako so ga hvalili, rezultat je pa danes takšen, da imamo
               odločitev Vlade – <q>"nema"</q> teh projektov, ni. Poglejte, od tega se ne da vode piti. Od
               besed in od praznih obljub. <stage>/izklop mikrofona/</stage></p>
            </sp>
            <sp xml:id="SDZ6-Izredna-62-2014-04-29.sp47">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Srečko Meh, replika.</p>
            </sp>
            <sp xml:id="SDZ6-Izredna-62-2014-04-29.sp48">

               <speaker>SREČKO MEH (PS SD):</speaker>

               <p>Mislim, da bi bilo najprej prav, da v parlamentu uporabljamo relativno normalne
               besede. To, da kdo koga <q>"nategne"</q> – prav, je pač vaš besednjak takšen, tako govorite.
               In to je slika vas in vašega odraza do tega. Jaz mislim, da bi morali vi, gospa
               podpredsednica, reagirati in da se tako na nek način ne govori. Ni prav. Ni
               vredno.</p>
               <p>Je pa to manira, saj so vaše nenehne izredne seje, ki jih sklicujete na vseh
               področjih, namenjene prav temu: nastopu pred ljudmi, barvanju ljudi in seveda
               zavajanju. Govorite o tem, kako ste bili dobri, kaj ste vse naredili v preteklosti.
               Zdi se mi, da je to nefer, nepravilno in naj vam še enkrat povem, da se mi zdi, da je
               nehigienično – o tem pa sem govoril –, da bivši ministri, ki zagotovo niste dovolj
               naredili, danes tukaj aktualni vladi solite pamet in govorite, kaj bi naredili.
               Nehigienično se mi zdi, o tem sem govoril.</p>
               <p>Jaz sem seveda govoril tudi o tem, da je bilo poročilo slovenske vlade, tistih, ki
               ste za to pristojni in odgovorni, da je črpanje sredstev takšno, da bomo počrpali
               vse, več pravzaprav ne morem narediti, kakor da to slišim in da to tudi razumem in
               poslušam.</p>
               <p>Argumenti, ki jih navajate za nazaj, to, da ste zdaj v tej razpravi začeli z
               Židanovim nepremičninskim davkom, je tipična slika tega, kar delate v SDS, da
               poskušate prav to narediti, vsako priložnost izkoristiti …</p>
            </sp>
            <sp xml:id="SDZ6-Izredna-62-2014-04-29.sp49">

               <speaker>PODPREDSEDNICA ROMANA TOMC:</speaker>

               <p>Gospod Meh, jaz bi vas samo spomnila, da ste zaprosili za repliko. Replika pomeni, da
               niste bili pravilno razumljeni. Obrazložite, kaj niste bili pravilno razumljeni. To
               ni kritika in polemika s kolegi poslanci.</p>
            </sp>
            <sp xml:id="SDZ6-Izredna-62-2014-04-29.sp50">

               <speaker>SREČKO MEH (PS SD):</speaker>

               <p>Poglejte, gospa podpredsednica, to vi pogosto delate …</p>
            </sp>
            <sp xml:id="SDZ6-Izredna-62-2014-04-29.sp51">

               <speaker>PODPREDSEDNICA ROMANA TOMC:</speaker>

               <p>Ne delam pogosto kar tako …</p>
            </sp>
            <sp xml:id="SDZ6-Izredna-62-2014-04-29.sp52">

               <speaker>SREČKO MEH (PS SD):</speaker>

               <p>Ker niste kar tako gor, ampak …</p>
            </sp>
            <sp xml:id="SDZ6-Izredna-62-2014-04-29.sp53">

               <speaker>PODPREDSEDNICA ROMANA TOMC:</speaker>

               <p>… tosem vas dolžna opozoriti, ker tako pravi poslovnik.</p>
            </sp>
            <sp xml:id="SDZ6-Izredna-62-2014-04-29.sp54">

               <speaker>SREČKO MEH (PS SD):</speaker>

               <p>Lahko bi opozorili gospoda Vizjaka, da ko je govoril, je govoril o Židanu in o
               nepremičninskem davku, pa ga niste.</p>
            </sp>
            <sp xml:id="SDZ6-Izredna-62-2014-04-29.sp55">

               <speaker>PODPREDSEDNICA ROMANA TOMC:</speaker>

               <p>V kontekstu razprave verodostojnosti ministra. Prosim za repliko, gospod Meh.</p>
            </sp>
            <sp xml:id="SDZ6-Izredna-62-2014-04-29.sp56">

               <speaker>SREČKO MEH (PS SD):</speaker>

               <p>Replika je v tem, da je gospod Vizjak mene obtožil, da govorim za nazaj, govoril sem
               pa o tem, kaj moramo danes narediti. Da je govoril …</p>
            </sp>
            <sp xml:id="SDZ6-Izredna-62-2014-04-29.sp57">

               <speaker>PODPREDSEDNICA ROMANA TOMC:</speaker>

               <p>In to ne drži, da ste govorili za nazaj?</p>
            </sp>
            <sp xml:id="SDZ6-Izredna-62-2014-04-29.sp58">

               <speaker>SREČKO MEH (PS SD):</speaker>

               <p>Prosim?</p>
            </sp>
            <sp xml:id="SDZ6-Izredna-62-2014-04-29.sp59">

               <speaker>PODPREDSEDNICA ROMANA TOMC:</speaker>

               <p>To ne drži, da ste govorili za nazaj?</p>
            </sp>
            <sp xml:id="SDZ6-Izredna-62-2014-04-29.sp60">

               <speaker>SREČKO MEH (PS SD):</speaker>

               <p>Drži, da sem govoril … Zopet z vami polemiziram tukaj, kot predsedujoča te pravice
               nimate. Jaz govorim repliko, jemljete mi čas in to je seveda vaš način. Ampak jaz sem
               sposoben tudi tukaj govoriti z vami tako dolgo, dokler mi bo seveda čas dopuščal,
               sicer so pa minile tri minute.</p>
               <p>Rad bi rekel predvsem to, da gre za dostojnost tudi tukaj v Državnem zboru in da bi
               bilo prav, ko se koga obdolži, da si napiše, potem mislim, da bi bilo prav, da si
               gospod Vizjak tudi vi napišete. Karkoli sem govoril, sem govoril o tem, da tisti
               projekti, ki imajo težave, jih imajo zaradi leta 2012 in to piše tudi v poročilu in
               zato še enkrat mislim, da ni prav, da se v Državnem zboru tako tudi obnašamo.</p>
               <p>Vam se pa, gospa podpredsednica, zahvaljujem. Pogosto to delate, poskušate zmesti,
               kadar kdo govori o tem in me prav zanima, kako boste ustavljali potem ostale, ki bodo
               še govorili danes v smislu replike ali tudi kako drugače. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp61">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Meh. Jaz sem vas samo opozorila, kaj pravi poslovnik, kaj replika
               je. Ker vi seveda pogosto tudi to delate, polemizirate s kolegi poslanci, kar pa ni
               replika. Imate to lahko pač v svoji razpravi, morda daste lahko kakšen postopkovni
               predlog, vendar to replika ni. In samo to sem vas želela opozoriti. Če imate pa zdaj
               postopkovni predlog, pa izvolite.</p>
            </sp>
            <sp xml:id="SDZ6-Izredna-62-2014-04-29.sp62">

               <speaker>SREČKO MEH (PS SD):</speaker>

               <p>Gospa podpredsednica, še enkrat. Gospod Vizjak me je najmanj trikrat imenoval. Gospod
               Vizjak je govoril o ministru, govoril je o stališčih, ki sem jih jaz povedal, in vi
               meni ne dovolite, da lahko razložim, kaj sem pri tem mislil in me prekinjate.
               Postopkovno bi morali pravzaprav usmerjati v razpravo, ki je bila danes. Razprava je
               o kohezijskih sredstvih in tega niste delali.</p>
            </sp>
            <sp xml:id="SDZ6-Izredna-62-2014-04-29.sp63">

               <speaker>PODPREDSEDNICA ROMANA TOMC:</speaker>

               <p>No, tudi to ni bil postopkovni predlog, ampak pojdimo naprej.</p>
               <p>Gospod Vizjak kot predlagatelj.</p>
            </sp>
            <sp xml:id="SDZ6-Izredna-62-2014-04-29.sp64">

               <speaker>MAG. ANDREJ VIZJAK (PS SDS):</speaker>

               <p>Spoštovana podpredsednica, spoštovani kolegi, gospod Meh, še posebej vi.</p>
               <p>Glejte, jaz sem začel predhodno mojo razpravo z ugotovitvijo, da bi bilo dobro, da
               se kdaj poslušamo in potem vidimo, da smo si sami s seboj v veliki kontradikciji. Na
               primer, vi ste dejali – in to ponavljam in nisem z ničemer tega demantiral – <q>"Vse
               razprave za nazaj so politična igra"</q>. To ste vi rekli in s tem ste pravzaprav
               sklenili svojo razpravo izpred petih ali pa desetih minut. Pred tem ste pa govorili o
               tem, da je krivda za zaustavitev teh projektov, ki so sestavni del gradiva, o katerem
               danes govorimo, leta 2012, čeprav ni. Potem, da so vsi ministri iz preteklosti sedaj
               najbolj pametni in tako naprej. In še celo kopico drugih stvari, ko govorimo o
               preteklosti.</p>
               <p>Jaz sem samo ugotovil, da pač to ni produktivno in tudi ni namen današnjih
               predlagateljev seje. In potem sem nadaljeval, da je namen današnjih predlagateljev
               seje, da uredimo teh 11 projektov, za katere je ministrstvo te pristojne župane, ki
               so bili danes z nami, usmerjalo, da so pridobili vsa dovoljenja, da so projekti
               narejeni, da lahko gredo v izvedbo in to so pomembni projekti vodooskrbe. In zato sem
               rekel, da bi bilo verjetno dobro, da če so bili te projekti tako daleč pripeljani, da
               so tudi zaključeni, da bi bilo to edino pametno, ali pa, da se tem županom jasno
               pove, da naj ne računajo na te projekte. Samo to. Jaz mislim, da je to najmanj
               korektno in to govorim vse o prihodnosti, ne o preteklosti. In pravzaprav iz vaše
               razprave, gospod Meh, nisem razbral niti ene opredelite do prve ali druge solucije za
               naprej, ne za nazaj. Pustimo za nazaj. Za nazaj bodo krivce iskale kakšne pristojne
               revizijske ali kakšne druge odgovorne nadzorne institucije ali kakorkoli. To je
               pomemben del, ampak danes ni predmet te današnje diskusije. Predmet današnje
               diskusije je, da leto in 9 mesecev pred iztekom finančne perspektive 2007–2013
               naredimo vse, kar je v naši moči, da v celoti, do zadnjega centa počrpamo
               razpoložljiva evropska sredstva. Zlasti sredstva na Operativnem programu razvoja
               prometne in okoljske infrastrukture, ker je tam do konca marca plačil, glede na to,
               koliko bi jih lahko bilo, le 44 %. In v letu in 9 mesecih moramo počrpati 56 % tega,
               do sedaj smo pa v sedmih letih 44 %. Vsak ve, da je treba pravzaprav marsikaj
               narediti, da bo to res tako. Imamo projekte, ki so pripravljeni, izvajalci izbrani,
               mislim, da se lahko začne jutri kopati in delati, in bodo imeli v gospodarstvu nekaj
               od tega, ljudje bodo imeli nekaj od tega, ker bodo delovna mesta, najpomembneje pa
               je, da bodo imeli uporabniki zdravo pitno vodo, ker imajo danes defekte. Vi pa boste
               verjetno v znani maniri kopali po preteklosti in nam hkrati trdili, da so vse
               razprave o preteklosti politična igra. Jaz tega ne želim. Jaz želim iskati rešitve za
               naprej, ker je to ključno in pomembno in cilj te današnje razprave. Prosim vas, dajte
               tako razumeti.</p>
               <p>Da smo pa v opoziciji oziroma v Slovenski demokratski stranki zaskrbljeni nad
               sedanjim črpanjem, čeprav je tukaj državna sekretarka, ki je pristojna za to, zelo
               izbirala, rekla je, da poteka vse v redu, vendar ne optimalno, nekako tako. Ne
               optimalno. Imamo besedo idealno in optimalno. Idealno je to, kar se ponavadi ne more
               zgoditi. To je res, če se vse <q>"poklopi"</q> in gre vse super. Optimalno je pa glede na
               razmere možno. In sama je ocenila, da glede na razmere, to črpanje ne poteka, zlasti
               na programu OP ROPI. In zato so številni elementi in številni vzroki, ki tudi
               presegajo pristojnosti Vlade, vendar jih je treba vzeti v zakup, če želimo ta
               sredstva počrpati ali pa reči na koncu: <q>" je bil kriv, kaj pa mi moremo, ostala so
               sredstva v Bruslju."</q> Vsled tega mi predlagamo tak sistem in tak način, da gremo s
               temi projekti naprej že v tej finančni perspektivi oziroma v okviru pravic porabe
               finančne perspektive 2007–2013, razdelimo vse projekte na faznost in preostanek
               sredstev zagotovimo v finančni perspektivi 2014–2020, tako, da se poseže v povečanje
               obsega pravic porabe za te projekte v operativnem programu, ki je sedaj v osnutku. To
               mi predlagamo. In mi smo usmerjeni v prihodnost.</p>
               <p>Jaz vas, spoštovani kolegi, prosim, da res čisto na vsaki točki ne politiziramo in da
               najdemo rešitve. Spoštovani gospod Brulc, ja, rešitve. Edino od teh rešitev bodo
               imeli ljudje vodo. Verjemite mi, na območju Novega mesta, na območju Gorenjske,
               Postojne ali ob Ljubljani bodo to vodo pili tako vaši socialdemokrati kot naši
               slovenski demokrati. Bodo pili slabo ali dobro. In mi smo zato, da pijemo dobro vodo.
               In vas prosim, da ste tudi vi za to.</p>
            </sp>
            <sp xml:id="SDZ6-Izredna-62-2014-04-29.sp65">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Ivan Vogrin, potem Tomaž Lisec, Branko Smodiš in Ivan Simčič.</p>
            </sp>
            <sp xml:id="SDZ6-Izredna-62-2014-04-29.sp66">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča. Kolegice in kolegi, spoštovani gostje!</p>
               <p>Kolegica poslanka se je vprašala, zakaj Republika Slovenija ne more odvzeti pravic
               tistim, ki so jim podeljene in ne bodo mogli izvesti projekta. In nekako je bil
               predlog, da je treba priti do imen in priimkov ljudi, ki so za to odgovorni. Zakaj
               ne? Zato, ker po moje Republika Slovenija kot država ne deluje. Ta država ne deluje.
               Ta vlada ne deluje in tudi parlament ne deluje. Kajti, če imamo dve vrsti vlade,
               državne uprave, parlamenta, ene, ki ustvarjajo pogoje za ustvarjanje, in druge, ki se
               zadolžujejo in dvigujejo davke, kaj delamo mi v Sloveniji? Mi se zadolžujemo zelo
               hitro in dvigujemo davke. To pomeni, da živimo trenutno od tega, kar si sposodimo, da
               se spuščamo v suženjski odnos.</p>
               <p>Kdo bo odgovarjal, je bilo vprašanje enega od kolegov poslancev. Nihče ne bo
               odgovarjal, zato ker je to služba. Mi imamo javni sektor, državni sektor, tudi
               poslanci, ministri imamo sanjske službe, v kateri za nič nihče ne odgovarja. Za nič
               nihče ne odgovarja. Tudi če ne bo počrpanih 500 milijonov sredstev, nihče ne bo
               odgovarjal.</p>
               <p>To, kar delamo zdaj, je seveda borba z posledicami nedelovanja države. Torej tudi
               parlamenta, vlade in državne uprave. Treba je seveda poiskati vzroke, zakaj država ne
               deluje, zakaj sredstva ne črpamo, zakaj se tako intenzivno zadolžujemo. Seveda je
               nova vladna služba, ki je pri Vladi rešitev, bom prebral, kar je izjavil ekonomist
               Jože P. Damijan, ki je v eni od vlad vzdržal samo pol leta, več ni mogel zdržati, ker
               ima najbrž preveč normalne poglede na delovanje te države. Glejte, kaj je bilo leta
               2012 napisano v Delu De factu. Rekel je: <q>"Vsaka vlada pripelje svoje ljudi, ki po
               njenem odhodu ohranijo službo in se hibernirajo do ponovnega povratka njihove opcije.
               Vlada ustanavlja nove vladne službe, obstoječih pa ne odpravlja. Ali pa nadebudni
               ministri krepijo merila v nekaterih sektorjih, zaradi katerih je treba zaposlovati še
               več ljudi, da bi jim zadostili."</q> To je naša 23 letna zgodovina in ta država zato ne
               deluje, ker pravzaprav ni treba, da deluje, ker nihče nikogar ne pokliče na
               odgovornost. Število uradov, državnih uradnikov in tako dalje sploh ni v povezavi s
               tem, koliko dela je. Jaz resnično priporočam – Parkinson je leta 1957 napisal, zakaj
               se državna birokracija tako krepi in zakaj je neučinkovita. To je znanstveno delo, to
               je znanstveno delo. Pa bom konkretno navedel. Državo dobesedno hromijo tako imenovani
               vrhunski strokovnjaki, po večini pravniki, ki popolnoma moralno in etično neoporečno
               svetujejo kar trem naročnikom v isti zadevi. Pišejo strokovna mnenja in študije po
               naročilu in s takšno vsebino, da je naročnik pač zadovoljen. Jaz imam dokaze, govorim
               na podlagi listinskih dokazov, da en vrhunski pravni strokovnjak svetuje Državnemu
               zboru, svetoval je lokalni skupnosti, občini in preko privatnega inštituta svetuje še
               tretjim. Ljudje moji dragi, kam smo pripeljali to državo? Hvala lepa.</p>
            </sp>
            <sp xml:id="SDZ6-Izredna-62-2014-04-29.sp67">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Vogrin.</p>
               <p>Gospod Tomaž Lisec je na vrsti.</p>
            </sp>
            <sp xml:id="SDZ6-Izredna-62-2014-04-29.sp68">

               <speaker>TOMAŽ LISEC (PS SDS):</speaker>

               <p>Spoštovana podpredsednica, člani Vlade, kolegi, kolegice!</p>
               <p>Gradiva za to sejo je več kot dovolj, vprašanj prav tako, pričakovanj, predvsem
               seveda predstavnikov lokalnih skupnosti prav tako veliko, na žalost pa odgovorov malo
               oziroma, ko gledam, odgovorov še ni. Kar pa niti ni čudno. Z nami je minister za
               gospodarstvo, ki mu Vlada očitno še ni dala pooblastila, da lahko pri tej točki
               dnevnega reda razpravlja. Z nami je državna sekretarka nove službe, torej komaj 3
               mesece, in verjetno se mora še marsikaj naučiti iz svojih strokovnih služb oziroma
               pridobiti podatke. Z nami pa ni ministra za kmetijstvo in okolje gospoda Židana. On
               se samo takrat prikaže, ko je nekaj lepega in pomembnega oziroma pozitivnega zanj.
               Minister Omerzel, minister za promet in infrastrukturo, raje kadruje kot pa da se
               sploh ukvarja z evropskimi sredstvi. Minister za lokalno samoupravo baje niti po
               podatkih njegove stranke ne vedo, kje je. Takšno žalostno dejstvo, kateremu smo priča
               danes pri tej seji Državnega zbora in zato niti ni čudno, da potem pride Vlada s
               takšnim odgovorom, ko reče: <q>"Zadeve bomo rešili, denarja pa nimamo."</q> Spoštovani, prej
               je bilo govora o nategu – to pa je nateg, ne samo besedni, še kakšen drug nateg.
               Lokalne skupnosti, predvsem pa podeželja, ki se bodo očitno zaradi pišmeuhovskega
               odnosa te vlade obrisala pod nosom za pomembne projekte za ljudi. Kot je rekel prej
               predhodnik, kolega Andrej Vizjak, za ljudi, ne glede na njihovo politično pripadnost.
               Skratka, v Sloveniji imamo narobe svet. Imamo občine, ki bi investirale, in imamo
               državo, ki tu ne želi oziroma verjetno niti noče pomagati. Zanimivo je, ko Vlada
               govori, da ni denarja, na drugi strani pa komaj sledimo vsem številkam, predvsem v
               letošnjem letu, koliko smo se letos že zadolžili. In ko sprašujemo poslanci, predvsem
               opozicije, zakaj smo se zadolžili za teh 8 in nekaj milijard, skoraj ne dobimo
               odgovora, razen <q>"denar smo vrgli v banke"</q>. Tu pa, kjer je govora o 30, 40 milijonih
               evrov, pa je problem in denarja za pitno vodo, za kanalizacijo na podeželju ni.
               Sramota, spoštovani!</p>
               <p>Da ne bom predolg, moram reči, da sem zelo negativno presenečen, ko sem dobil na
               elektronski naslov predloge amandmajev k sklepom s strani koalicije, s katerimi
               želijo tiste najbolj pomembne vsebinske sklepe črtati. Pa dovolite, da jih preberem:
               <q>"Državni zbor priporoča Vladi, da čim prej poveča dodatne pravice porabe iz finančne
               perspektive 2007–2013."</q> 6. sklep: <q>"Državni zbor priporoča Vladi Republike Slovenije,
               da zagotovi 35 milijonov evrov lastne udeležbe na omenjenih 11 projektih, ker bo samo
               skozi pobrani davek na dodano vrednost v državni proračun dobila plačanih več kot 40
               milijonov evrov."</q> In zadnji: <q>"Državni zbor priporoča Vladi Republike Slovenije, da
               projektom, kjer ni možnosti, da bi bili zaključeni do konca leta, omogoči razdelitev
               na faznost, in sicer na prvi del, ki bi bil financiran z denarjem iz iztekajoče se
               finančne perspektive, in na drugi del, financiran iz finančne perspektive 2014–2020."</q>
               Amandmaji koalicije te sklepe črtajo. Spoštovani, adijo pamet! Dobrodošli v Butalah!
               In koalicijski poslanci kot obrazložitev, zakaj predlagajo črtanje teh sklepov,
               napišejo: <q>"Vlada bo poiskala morebitne rešitve."</q> Morebitne rešitve. Ak bude, bude, ak
               ne bude, ne bude. Tako enostavno je to za to Vlado. Pišmeuhovski odnos na vseh
               segmentih, tudi na področju črpanja evropskih sredstev. Skratka, vse bi naredili, da
               ne bi nič naredili. In če nimamo operativnih sklepov, ki smo jih predlagali v
               opoziciji, predvsem predlagatelji te izredne seje, SDS, potem ti ni treba nič delati.
               Kajti kot vidimo, če na odboru minister Židan sam predlaga sklepe, ga lastna vlada
               oziroma verjetno tudi z njegovim blagoslovom, čez 12 ur poklopi in spremeni celotno
               zadevo. In, spoštovana vlada, enkrat se odločite, ali rabite več časa ali rabite več
               denarja. Zmanjkuje vam pa enega in drugega, tako časa kot denarja. Denarja pa tako
               ali tako že ni, ker si ga sposojamo nenormalno veliko, po nenormalnih obrestih in je
               vprašanje, kdaj ga bomo vrnili.</p>
               <p>Ko tu razglabljamo, koliko časa imamo, vsaj tako je bilo slišati od predstavnikov
               vladnih vrst, spoštovani, upam, da se vsi zavedate, kaj pomeni konec perspektive
               2007–2013 in kdaj se bo zaključila. Potem, ko smo imeli na eni strani toliko
               rompompoma glede nepremičninskega davka, kjer ste želeli vzeti podeželju in lokalnim
               skupnostim, imate tu idealno priložnost, da lokalnim skupnostim daste denar, nekaj
               državnega, s tem pa bi prišlo veliko evropskega denarja. Najlažja naloga. Ampak
               očitno je vse drugo lažje, kot pa dati lokalnim skupnostim in ljudem tisto, kar
               potrebujejo čim prej.</p>
               <p>Skratka, ta vlada, ki želi govoriti o tem, kako bo investirala, se ne pobriga niti
               toliko za slovenski narod, da bi pobrala evropska sredstva in bi izvedli tiste
               investicije, ki so za podeželje, predvsem za dobro pitno vodo, najbolj potrebne.
               Pišmeuhovski odnos in sprašujem se, do kdaj še. Upam, da bo tega fiaska čim prej
               konec. Hvala.</p>
            </sp>
            <sp xml:id="SDZ6-Izredna-62-2014-04-29.sp69">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Gospod Branko Smodiš.</p>
            </sp>
            <sp xml:id="SDZ6-Izredna-62-2014-04-29.sp70">

               <speaker>BRANKO SMODIŠ (PS SD):</speaker>

               <p> Hvala za besedo, gospa podpredsednica. Spoštovani vsi prisotni, dober dan!</p>
               <p>Ne bi se rad zdaj ponavljal, ampak toliko slabih besed povedanih, to je res že malo
               žalostno, kaj se vse tukaj sliši. Ker mislim, da če bi imela vlada in največkrat
               omenjeni minister gospod Dejan Židan 180 milijonov ali pa še več evrov, bi z veseljem
               še vse druge projekte in vse, da bi se gradilo. Ampak če se ne motim, kdo je bil
               najbolj proti fiskalnemu zlatemu pravilu – Socialni demokrati in tudi gospod Židan.
               Sedaj pa bi mi, ko smo sprejeli to fiskalno pravilo, najemali kredite. Moramo malo
               paziti, ker normalno, da bi bili veseli, da bi vzeli kredite in bi se vsepovsod
               gradilo. Verjamem pa, da bo vlada naredila maksimalno vse, da se bo kohezijski denar
               maksimalno počrpal iz Bruslja.</p>
               <p>Žal mi je tudi, da se tukaj manipulira z ljudmi, ki nimajo zagotovljene pitne vode.
               To je res žalostno, da v današnjem času nekdo nima pitne vode, ampak krivi smo vsi,
               vse vlade, parlament, tudi župani in tudi ostali. Ljudje so najmanj krivi, če je
               nimajo, tako da prosim, da se ne manipulira.</p>
               <p>Na koncu bom dodal samo še ene stvari. Od vseh treh opozicijskih strank je bil
               omenjen Pomurski vodovod. Res hvala bogu, da je gospod Židan in da se gradi. Gradi se
               tudi C trak in dela se nemoteno. Tukaj je bilo rečeno, da so neki problemi. Vsak dan
               se vozim domov in vidim, da se dela nemoteno. Zato bi mogoče vprašal samo gospoda
               Bogoviča, ker je on tudi omenil Pomurski vodovod, kaj ga moti, zakaj ga moti in tudi
               gospoda Židana. Če gospod Židan zdaj živi v Pomurju, še ne pomeni, da se ne bi smela
               delati C trak in Pomurski vodovod v Pomurju.</p>
               <p>Naslednje, gospod Tonin je v imenu krščanskih demokratov rekel za C trak. Ali v
               Prlekiji nismo državljani Slovenije in nimamo pravice tudi do pitne vode kot v vseh
               drugih krajih? Ne vem, tudi vaš gospod Lah omenja Pomurje, Pomurski vodovod. Zdaj ne
               vem, ali so napačni župani v Pomurju ali zakaj. Mislim, da moramo biti vsi ponosni,
               da se delajo take velike investicije tudi v Pomurju in prebivalci in prebivalke
               Pomurja smo bili stalni veseli, če se je kaj gradilo in upam, da tudi drugi nimate
               nič proti, če se kaj v Pomurju gradi.</p>
               <p>Zato še enkrat, res, namesto, da bi pomagali ministru Židanu in vladi in njihovim
               ekipam, da se čim več naredi, se tukaj pogovarjamo raznorazne stvari. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp71">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Gospod Vizjak kot predlagatelj.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp72">

               <speaker>MAG. ANDREJ VIZJAK (PS SDS):</speaker>

               <p> Torej, gospod Smodiš, očitno se mi ne poslušamo, to je naš problem. Mi v bistvu
               ministru Židanu želimo pomagati. Zakaj? Ker predlagamo, da se na njegovem resorju, na
               vodarskem delu, povečajo sredstva operativnega programa za vodooskrbo. Pa ne zato,
               ker želimo pomagati ministru Židanu, ampak zato ker želimo pomagati ljudem, s
               katerimi mi ne manipuliramo, ampak samo opozarjamo, da so prav tako kot Pomurci, ali
               Posavci, ali številni prebivalci Slovenije, ki so se znašli v projektih hidravličnih
               izboljšav in podobno, da se v teh projektih znajdejo tudi tisti, ki naj bi zdaj padli
               ven, in to so dobršen del Dolenjske, Suhe krajine, ob Ljubljani z Ljubljanico vred,
               tam do Postojne, Gorenjske in tako naprej. Mi ne manipuliramo s temi ljudmi,
               spoštovani gospod Smodiš, mi vas samo prosimo, da imejte enake vatle tudi za te
               ljudi, kot jih imate za Židanove Prekmurce. Nič drugega. Mi privoščimo, ne
               privoščimo, mi mislimo, da je prav, da imajo vsi Slovenci enake pogoje za življenjene
               pa samo eni. To je point naše diskusije in ne manipulacija, spoštovani gospod Smodiš.
               Jaz upam, da je to za razumeti.</p>
               <p>Jaz bi res rad, da se ne pogovarjamo o diskvalifikacijah posameznikov, ampak da
               končno kaj naredijo, ne pa da trosijo prazne besede.</p>
            </sp>
            <sp xml:id="SDZ6-Izredna-62-2014-04-29.sp73">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Repliko najbrž želite, gospod Smodiš? Repliko. Kje ste bili napačno razumljeni?</p>
            </sp>
            <sp xml:id="SDZ6-Izredna-62-2014-04-29.sp74">

               <speaker>BRANKO SMODIŠ (PS SD):</speaker>

               <p>Hvala za besedo, gospa podpredsednica.</p>
               <p>Poslušam vas in jaz mislim, da tudi gospod Židan pa cela vlada delata maksimalno za
               dobro vseh ljudi v Sloveniji. Hvala.</p>
            </sp>
            <sp xml:id="SDZ6-Izredna-62-2014-04-29.sp75">

               <speaker>PODPREDSEDNICA ROMANA TOMC:</speaker>

               <p>Kot predlagatelj, še enkrat, gospod Vizjak.</p>
            </sp>
            <sp xml:id="SDZ6-Izredna-62-2014-04-29.sp76">

               <speaker>MAG. ANDREJ VIZJAK (PS SDS):</speaker>

               <p>Jaz si tudi želim, da bi. Ampak dejstva kažejo, da ni povsem tako. Dejstvo pa je, da
               se je Vlada odločila, da je pač ene projekte izbrala, pri čemer je asistirala pri
               pripravi večjega števila projektov. Vlada je asistirala tudi pri pripravi, konkretno
               Ministrstvo za okolje, teh 11 projektov, ki so zdaj zunaj. Zakaj? Zakaj ne spraviti
               teh na isti imenovalec kot ostale? Vi pravite, da zaradi tega, ker ni več denarja, ne
               v stari ne v novi finančni perspektivi, mi pa pravimo, da je fer, da povečate pravico
               porabe v novi finančni perspektivi, da bomo tudi te pokrili, ker se mi zdi, da imajo
               prioriteto pri vodooskrbi glede na kakšen drug projekt, ki je lahko tudi pomemben in
               potreben za Slovenijo.</p>
            </sp>
            <sp xml:id="SDZ6-Izredna-62-2014-04-29.sp77">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, gospod Simčič. Samo trenutek. Potem so pa na vrsti Ficko, Krivec in
               Prevc.</p>
            </sp>
            <sp xml:id="SDZ6-Izredna-62-2014-04-29.sp78">

               <speaker>IVAN SIMČIČ (NeP):</speaker>

               <p>Spoštovana podpredsednica, spoštovani kolegi!</p>
               <p>No, pa se nekoliko preselimo iz vzhodne Slovenije na čisti jug, ker smo danes po
               nekih besedah prišli samo do Postojne. Govorim o tem, da danes razpravljamo zaradi
               tega, da vlagamo v Evropsko unijo in si izposojamo denar, ki je potreben za
               dokapitalizacijo, za slabo banko, za neke grehe za nazaj. Danes razpravljamo o čem? O
               vodovodih. Pri nas so jih urejali stari Rimljani in Italijani.</p>
               <p>Potem govorimo o železnici, o železniški infrastrukturi. Pragersko – Hodoš, lepo,
               ampak Vlada nas uči, da ni faznih razdelitev projektov. Prva faza se dela. Kaj bi se
               zgodilo, ali je že po Hodošu tudi morje? Ali imamo Luko v Hodošu ali v Kopru?
               Govorimo o neki vseevropski povezavi? No, to so grehi za nazaj in resna vprašanja,
               kdo se je za nekaj strateškega odločal v tej državi. To je res resno vprašanje ljudem
               za nazaj.</p>
               <p>In še nekaj, ko govorimo recimo o projektih in ko govorimo o že nekih tujih
               izvajalcih in prišel bom na svoj kraj … Veste, kdaj smo mi zanimivi? Vsake štiri leta
               ali pa dve, odvisno od volitev. Drugače nas na temu zemljevidu žal ni. Obvoznico
               Ilirska Bistrica po tridesetih letih izvaja – veste, kdo jo dela? GPK Krk. Ne KPK
               komisija, ampak GPK Krk iz sosednje Hrvaške. Kam bo šel denar? Kdo bo zaslužil? Kam
               bo šel davek? Kar se v Ilirski Bistrici dogaja že dvajset let, počasi prerašča in
               prihaja v Ljubljano. In jaz bom šel čez nekaj ur po avtocesti proti Postojni. Med
               Vrhniko in Borovnico se dela nek tretji desni pas, v Uncu se dela protihrupna zvočna
               izolacija, naselje je nastalo pred petimi leti. V Postojni se tudi dela zvočna
               izolacija pri Ravbarkomandi. In potem pridemo na konec sveta, kjer se začne občina
               Pivka, posledično Postojna, kjer nimamo denarja za trasirati avtocesto. In veste, kaj
               so se odločili? Jo bomo delali s Hrvaške pa prišli do Ribnice, kjer so tri občine, pa
               se bomo potem dogovorili, ker je sedem variant. Jaz ne bom govoril o nategu, to je
               slovenska praksa, tu ni nič novega povedanega.</p>
               <p>In če se vrnem nazaj na predloge, ker ne mislim samo šimfati, ker nisem tak po
               naravi. Nekdo je predlagal oblikovanje zakonov oziroma pravno formalnih načel, da se
               omenjenim občinam dovoli črpanje sredstev, da če imajo pripravljene projekte in
               gradbena dovoljenja, lahko jutri delajo. To moramo kot Državni zbor sprejeti v okviru
               operativnega plana. Nič novega. Ampak tu zdaj spet rešujemo nekaj in gasimo. Ko se
               bomo tukaj pogovarjali o sledečem, se bom oglasil in naslednjič se ne bom več – o
               novih delovnih mestih. O turizmu in o neki infrastrukturi, ki bo posledično nekaj
               prinašala. Mi se pa pogovarjamo o stvareh, ki jih imajo naši ljudje že 200, 300 let.
               Govorim o obnavljanju nečesa, to je pa ena velika žalost, če govorimo, da moramo
               ljudem dati vodo in tukaj ima Vlada probleme. In očitno nekje grejo fazne razdelitve
               projektov, nekje pa ne morejo iti.</p>
               <p>In še za zaključek. 8 primorskih občin je imelo tudi oskrbo Obale z vodo. 48
               milijonov je padlo stran. Zakaj? Ker država ni bila garant, da bo nosilcu te in te
               občine dala sredstva, da lahko gremo v projekt. Občine, odločite se in delajte, pa se
               bomo potem zmenili. Ampak leto 2015 bo stečaj določenih občin v Sloveniji. Hvala
               lepa.</p>
            </sp>
            <sp xml:id="SDZ6-Izredna-62-2014-04-29.sp79">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Jaz bi samo želela nekaj dodati, sem prej pozabila. Minister Dragonja ima
               pooblastila, da govori v imenu Vlade na tej seji. Sicer pa je na vrsti gospod Branko
               Ficko. 
                   Izvolite. 
               
           </p>
            </sp>
            <sp xml:id="SDZ6-Izredna-62-2014-04-29.sp80">

               <speaker>BRANKO FICKO (PS PS):</speaker>

               <p>Hvala za besedo.</p>
               <p>Namen priporočil predlagatelja v zvezi s kohezijskimi sredstvi je dober. Seveda s
               tem ciljem, da pride do realizacije teh 11 oziroma 18 projektov, pripravljenih za
               izvedbo. Preveč je seveda že bilo te dni povedanega od Odbora za kmetijstvo, Odbora
               za gospodarstvo in tako naprej, sprejetih priporočil sklepov, ni pa operativnega
               delovanja. In to funkcijo po mojem mnenju moral prevzeti novi vladni urad za
               kohezijska sredstva, seveda v koordinaciji s pristojnimi ministrstvi, saj je bil s
               tem namenom oziroma za to funkcijo bil tudi ustanovljen. Ne pa za birokratsko
               delovanje, češ nič se ne da in ni denarja. Rešitve se seveda ne predlagajo.</p>
               <p>Jaz osebno vidim problem na dveh področjih. Eno so EU sredstva v obdobju 2014–2020 v
               predlagani višini Ministrstva za kmetijstvo 342 milijonov evrov. Kako so prišli do te
               višine v okviru možnosti oziroma kakšne prerazporeditve so pripravili znotraj
               ministrstva glede na same prioritete? Drug problem. Prispevek države v višini 35
               milijonov evrov, ki bi bil seveda potreben, da se omenjene investicije začnejo seveda
               fazno. Res je, da tega denarja v proračunu ni, to pa seveda ne pomeni, da so zaprte
               vse možne prerazporeditve v okviru ministrstva. Konkretno, če smo pri vodi,
               prerazporeditve vodnega sklada – iz obdobja 2013 na 2014 je bilo prenesenih 25
               milijonov nerazporejenih sredstev, da seveda ne govorimo o dveh tretjinah denarja
               vodnega sklada, ki gre v energetiko, ne pa za vodne namene. Pri nas izgleda kot da je
               najlažje birokratsko reči <q>"ne"</q>, rešitve ne poiščemo. Tudi primer iz lokalnega nivoja,
               volišča v Murski Soboti, kjer je dan zahtevek glede vračila 2,2 milijona evrov zaradi
               formalne napake pri energetski sanaciji v postopku javnega naročanja. Istočasno je
               seveda šlo za prihranke, ne za prekoračitve. Vse postopke je nadziralo Ministrstvo za
               zdravje, ki se takrat ni opredelilo za napake in tudi ni posameznih nakazil ustavilo,
               še KPK ni dal negativnega mnenja, sedaj zaradi birokratskega pristopa ni iskanja
               rešitve, bomo denar dajali iz enega v drug žep. Seveda bo na koncu verjetno
               nastradalo vodstvo.</p>
               <p>Jaz proti dobronamernim priporočilom oziroma sklepom kmetijskega in gospodarskega
               odbora nimam nič, je pa seveda vprašanje, kaj nam lahko rešijo. Rezultat bi lahko dal
               samo operativni, konstruktivni pristop vladnega urada v koordinaciji z posameznimi
               ministrstvi. Zopet seveda s ciljem, da se vsi te projekti začnejo. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp81">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Na vrsti je gospod Danijel Krivec. Za njim dr. Ljubica Jelušič in Franc Breznik.</p>
            </sp>
            <sp xml:id="SDZ6-Izredna-62-2014-04-29.sp82">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovana podpredsednica. Lep pozdrav ministru in njegovi ekipi!</p>
               <p>Tudi sam sem zdaj že tretjič na tej razpravi. Sodeloval sem na obeh odborih, kjer
               smo obravnavali to temo in moram reči, da so bili tako odbori kot tudi ta seja
               namenjeni ravno temu, da skupaj najdemo neko rešitev in da najdemo neko usmeritev za
               Vlado, ministrstva in vse službe, ki morajo na nek način iskati rešitve znotraj tega
               formalnega zapleta, ki je nastal.</p>
               <p>Da bo kar nekaj težav z realizacijo OP ROPI, je bilo jasno tudi že verjetno v
               preteklosti, pa bi rad opozoril samo na nekatere stvari, ki so bile tudi v
               preteklosti že sprožene in opozorjene s strani ene ali druge politične opcije,
               nazadnje v letu 2009, ko se je kriza že napovedovala. Takrat je bilo s strani
               poslancev opozorjeno na to, da so obveznosti, ki si jih je država naložila, bistveno
               krajše v rokovnem smislu kot so obveznosti drugih evropskih držav. In takrat je bila
               pobuda tako koalicije kot opozicije, da se gre v pogajanja, da se te roke na nek
               način podaljša – predvsem govorimo o regijskih odlagališčih in čistilnih napravah –
               pa ni bilo posluha. Takrat je bil tudi predlog z naše strani, da se reševanje
               regijskih odlagališč prenese na izključno pristojnost Ministrstva za okolje in
               prostor in celo takratna predsednica odbora, gospa Pečanova, ki je razumela zadevo,
               je to podprla. Na žalost je bilo takrat glasovanje 7 za in 7 proti in sklep ni bil
               sprejet. Zato imamo na tem segmentu še največ težav in teh projektov dejansko ne bomo
               realizirali, ne bomo pa izpolnili tudi direktive.</p>
               <p>Tudi to najslabše črpanje na področju OP ROPI vizavi razvoja človeških virov in
               razvoja regij ni zanemarljivo in naše pobude gredo v tej smeri, da se ne pride do
               nekega dejstva, da sredstva iz tega naslova ne bodo počrpana in v tej smeri so vsa ta
               prizadevanja, ki so bila kot podlaga za razprave na odborih. Odbor za kmetijstvo je
               kasneje celo na pobudo ministra sprejel podobne sklepe, kot jih danes obravnavamo,
               glede faznosti in glede dodatnih garancij, da bodo ti projekti tudi izpeljani in da
               bodo s tem počrpana sredstva iz Evrope. Nikjer jasno ni zagotovila, da bodo vsi ti
               projekti tudi realizirali, in to pomeni, da ni rečeno, da bodo vsa sredstva iz teh
               finančnih perspektiv počrpana.</p>
               <p>Prej je bilo veliko govora o statistikah in o nekih drugih zadevah pa tudi o tem, da
               so dobri in slabi župani in da so projekti dobro in slabo pripravljeni. Ampak v
               primeru teh 11 projektov govorimo o projektih, ki so jih župani pripravili v skladu z
               vsemi navodili vseh ministrstev in so dobili tudi vse njihove blagoslove, če sem zelo
               slikovit. To ne pomeni, da so bili slabi ali dobri, ampak da so, kot vsi govorite,
               <q>"ready to go"</q>. In ne moremo govoriti o slabih in dobrih županih, čeprav vidim, da so
               župani že obupali nad to razpravo in nad tem sprenevedanjem. Jasno iz vseh razprav in
               vseh odgovorov, ki smo jih do sedaj dobili, je samo to, da je na nek način težava
               samo v tem, da se ta vlada enostavno ne upa ali noče zagotoviti dodatnih sredstev v
               obstoječi finančni perspektivi. Govorimo o 2014–2020 in glede na to, da ta
               perspektiva še ni dokončno zaprta, da partnerski sporazum ni podpisan in da tudi
               operativni programi niso zaključeni, je dejstvo, da ima ta vlada možnost najti
               rešitev, o čemer vsi govorite. O tem je govoril tudi minister, predlagal sklepe,
               vendar danes ni z nami, da bi na to odgovoril. In nam je vsem jasno, da tudi organ
               upravljanja, v tem primeru služba, ki je sedaj pri Vladi, nima inštrumenta, da bi
               lahko te pogodbe sprocesirala. Ključni člen v tej zgodbi je to, da se alocira ta
               sredstva na te podprograme, ki imajo dejansko projekte, ki so tik pred izvedbo, in ne
               moremo tu zapirati oči pred dejstvom, da to ta vlada, ta ministrstva in ti uradniki
               lahko naredijo. In tu nismo v istem položaju, kar ste prej opozarjali, 2007, 2008,
               2012 in tako naprej. Ni res. V tem trenutku se ta sredstva v finančni perspektivi
               2014–2020 lahko zagotovijo in se s tem omogoči tudi kvalitetna pitna voda za vse te
               projekte, za katere pa vsi ugotavljate, da so potrebni. Ne vem, v čem je problem.
               Kako očitno prisiliti Vlado, da bo razumela potrebe in da bo razumela, da so ti
               projekti rešitev, da bodo tudi sredstva počrpana? Vsi to razumemo, nočemo pa izvesti
               konkretnih rešitev. Zanimivo, da je tudi minister za kmetijstvo, ki je ne nazadnje
               tudi podpredsednik Vlade, predlagal enake sklepa na Odboru za kmetijstvo. To pomeni,
               da se zaveda odgovornosti. Ker če ta sredstva iz stare finančne perspektive ne bodo
               počrpana, bo nekdo moral za to odgovarjati. In vsi ugotavljate, da so to edina
               sredstva, ki v tem trenutku omogočajo razvoj in da imamo projekte, ki imajo gradbena
               dovoljenja in vsa dovoljenja, ki so potrebna za izvajanje, in ne bomo imeli nobenega
               zamika pri črpanju te finančne perspektive in nočemo tega razumeti. Očitno je nek
               drug minister v tej vladi močnejši in si je svoje projekte že rezerviral in jih ne
               spusti iz rok, vendar mora nekdo pri tem narediti korak in presekati to zadevo.
               Mislim,da smo poslanci dolžni, da na to opozorimo, tudi skozi take razprave. Govorimo
               o nekih zneskih. na drugi strani, ko je treba zapirati dolgove, ki so jih ustvarile
               banke, ni noben problem alocirati milijarde in milijone brez sklepov Državnega zbora.
               V tem primeru, ko pa imamo možnost, se pa nekdo spreneveda in nima jasnih videnj in
               odločitev, da bi cirka 200 milijonov prenesel na programe vodooskrbe v finančni
               perspektivi 2014–2020 in s tem omogočil, da se kvalitetno črpajo kohezijska sredstva,
               da ne pride do izpada porabe iz prejšnje finančne perspektive in da tudi ti projekti,
               ki so nujni, dobijo svojo pravico. Na drugi strani pa se v tem parlamentu opravi
               razprava o tem, da je treba pravico do zdrave pitne vode umestiti v ustavo. Mislim,
               da ljudje to poslušajo in na drugi strani opazujejo naše sprenevedanje, kako ne
               moremo najti sredstev. In tu ne gre za novo zadolževanje, da ne bo pomote. Gre samo
               za to, da se v tej finančni perspektivi, ki je še vedno v pogajanjih, dodatno
               prerazporediti sredstva na vodooskrbo. Upam, da bodo vsi poslanci do konca razprave
               to tudi razumeli, kajti tudi včeraj na odboru se je kasneje pokazalo, da pa vsi le
               niso tako zavedeni, da ne bi razumeli, v čem je ključ tega problema in tudi rešitve.
           </p>
            </sp>
            <sp xml:id="SDZ6-Izredna-62-2014-04-29.sp83">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Krivec.</p>
               <p>Dr. Ljubica Jelušič, izvolite.</p>
            </sp>
            <sp xml:id="SDZ6-Izredna-62-2014-04-29.sp84">

               <speaker>DR. LJUBICA JELUŠIČ (PS SD):</speaker>

               <p>Najlepša hvala za besedo, spoštovana podpredsednica. Lep pozdrav vsem skupaj,
               posebej vsem predstavnikom in predstavnicam Vlade!</p>
               <p>Že uvodoma bi rada povedala, da bom svojo razpravo zgradila na podlagi vedenja, do
               katerega smo prišli tisti poslanci in poslanke, ki delamo na Odboru za zadeve
               Evropske unije, tam pa te problematike, priprave na to izredno sejo, nismo
               obravnavali. Danes ste večinoma v razpravi že sodelovali tisti, ki ste poznali
               diskusije tako z Odbora za kmetijstvo in okolje kot tudi z Odbora za gospodarstvo,
               zato se bodo in tudi se verjetno naše razprave nekoliko razlikujejo. Opozorila bi
               tudi na to, da je pravzaprav problem tudi v tem, da poslanci na različnih delovnih
               telesih obravnavamo problematiko koriščenja evropskih sredstev. Da so z nami kot
               sogovorniki s strani Vlade tudi predstavniki različnih ministrstev in da imamo včasih
               nekoliko razpršen občutek glede tega, kako pravzaprav deluje ta sistem upravljanja in
               nadzora nad koriščenjem evropskih sredstev v naši državi. Resnica je tudi, da se je
               ta sistem skozi različna leta v preteklosti zelo spreminjal, odgovorna ministrstva so
               se preoblikovala in je tudi zato mogoče nekoliko težje slediti raznim napakam, ki so
               se v zvezi s tem dogajale v preteklosti in v preteklih vladah. Mislim, da ni težko in
               nič hudega ni, če priznamo, da so pretekle vlade na nekaterih točkah, ko je šlo za
               koriščenje evropskih sredstev, delale napake, ko so vzpostavljale ustrezen sistem
               upravljanja in nadzora, kajti vse so vendarle poskušale priti do tistega rezultata,
               ki bi v smislu organizacije omogočil najbolj učinkovito črpanje evropskih sredstev.
               In zato sem tudi jaz na strani vseh tistih razpravljavcev danes, ki so poudarjali
               predvsem dejstvo, da ne glede na to, od kod prihajamo, iz katerega konca Slovenije,
               iz katere politične opcije, naš skupen cilj mora vendarle biti, da pride do čim bolj
               uspešnega črpanja evropskih sredstev, in to isto seveda pričakujemo tudi od Vlade. Ne
               glede na to, v katerem ministrstvu je nek organ, ki se ukvarja s tem črpanjem, ali v
               Kabinetu predsednice Vlade, ali je to nek samostojen organ ali samostojna služba
               Vlade, v vseh primerih pričakujemo, da je vsem nam skupen cilj čim boljše in čim
               uspešnejše črpanje evropskih sredstev.</p>
               <p>Na Odboru za zadeve Evropske unije smo se seznanili z dejstvom, da je prav v okviru
               operativnega programa, ki ga danes obravnavamo, to je OP ROPI, prišlo v preteklih
               letih do težav s črpanjem in je bilo črpanje evropskih sredstev v okviru tega
               programa bistveno slabše kot v preostalih dveh. Vlada nas je ves čas opozarjala, da
               je bilo v prvih 7 letih črpanja teh sredstev premalo izkoriščenih sredstev in da je
               prav zaradi tega prišlo tudi do kopičenja zahtev do proračuna v zadnjih 2 letih
               izvajanja te finančne perspektive, to je v letih 2014 in 2015. To pomeni velik
               pritisk na proračun, ko je treba zagotavljati lastno udeležbo in ko je treba
               zagotoviti vsa sredstva za to, da program sploh teče, v čakanju, da potem Evropska
               komisija v nekem trenutku povrne vsa vložena sredstva v projekte, ki potekajo pri nas
               doma. Se pravi, da v nekem določenem obdobju, tudi recimo v letošnjem letu, je breme
               črpanja evropskih sredstev v našem proračunu zelo vidno, zelo veliko sredstev je
               torej treba rezervirati za ta namen.</p>
               <p>Rada bi tudi opozorila, da smo, upam si trditi, tudi s pomočjo poslancev in Odbora
               za zadeve Evropske unije uspeli prepričati Vlado v letošnjem letu, da je za potrebe
               OP ROPI in projektov, povezanih tako z vodooskrbo kot z okoljem v celoti, namenila
               dodatna sredstva. Čeravno jih v proračunu za leto 2014 ni bilo, je Vlada s svojim
               sklepom 26. marca 2014 zagotovila dodatne pravice porabe v skupni višini 103,4
               milijona sredstev, od tega je bilo treba zagotoviti 12,4 milijona sredstev za
               slovensko udeležbo. Teh sredstev v proračunu Ministrstva za kmetijstvo in okolje ni
               bilo v letošnjem proračunu in Vlada je morala to poiskati v drugih ministrstvih
               oziroma v okviru rezerv ter omogočiti Ministrstvu za kmetijstvo, da je lahko
               nadaljevalo s podpisovanjem sofinancerskih pogodb in tudi z izvedbo določenih
               projektov. Samo kritik na račun Vlade in tudi Ministrstva za kmetijstvo danes ne
               smemo govoriti, je pa res, da ko smo dosegli prvi cilj, torej teh 12,4 milijona
               soudeležbe, se nam je zdelo, da je tovrstna pot lahka in zato sedaj pričakujemo
               oziroma nekateri pričakujete, da je možno na enak način zagotoviti še sredstva za
               preostalih 11 projektov, ki čakajo v tako imenovanem drugem razrezu dodatnih pravic
               porabe. Žal v poročilu, ki nam ga je Vlada pripravila za prvo četrtletje črpanja
               sredstev evropske kohezijske politike za letošnje leto, torej za obdobje januar
               2014–marec 2014, Vlada že ugotavlja oziroma piše, da teh omenjenih 11 zahtevkov ne bo
               več mogoče obravnavati v okviru potekajoče oziroma iztekajoče se perspektive
               2007–2013, temveč jih bo treba očitno prenesti v prihodnjo perspektivo, torej
               2014–2020.</p>
               <p>Jaz torej razumem v kakšnih težavah je vlada, če mora v okviru sedanje perspektive
               iskati neka dodatna sredstva, zlasti upoštevaje dejstvo, da se mora pogajati z
               občinami, ki so leta 2007 dobile določene odločbe brez tega, da bi te odločbe
               predvidevale fazno izvajanje projektov. Sedaj pa je ta vlada postavljena v situacijo,
               ko se mora pogajati za nazaj in prisiliti te občine, da morebiti vendarle svoje
               projekte spravijo tudi v fazno obliko in na ta način morda privarčujejo nekaj
               sredstev, ki bi jih bilo mogoče naknadno razdeliti na teh 11 projektov, ki so iz
               dodatnih pravic porabe. Če vlada ugotavlja, da to ni mogoče, bomo morali verjetno vsi
               skupaj pristati na spoznanje, da bi bili lahko ti projekti črpani iz nove finančne
               perspektive. Tu pri tem dejstvu pa sem jaz tudi na strani vseh tistih, ki danes tu
               trdijo, da bi bilo prav, da se v novi finančni perspektivi zanesljivo zagotovi
               sredstva tudi za teh 11 projektov in da se pri tem ne postavlja nekih na novo
               postavljenih pogojev, vključno s pogoji ponovne proučitve presoje vplivov na okolje
               in še marsikaj drugega. Skratka, pametno bi bilo, če je Ministrstvo za kmetijstvo in
               okolje teh 11 projektov že v preteklosti spremljajo in pazilo na to, da bodo ustrezno
               pripravljeni za morebitno odločbo o izvajanju, potem bi bilo verjetno korektno, da so
               pod pogoji, pod katerimi so bili doslej vodeni, tudi sprejeti v novo finančno
               perspektivo.</p>
               <p>Glede teh napak v preteklosti bi rada rekla še nekaj. Kolega Pukšič je omenjal
               kazenske ovadbe, in sicer mnenja je bil – me veseli, da je zdaj v tem trenutku z nami
               –, da je za vse tiste, ki so povzročili neuspešno porabo evropskih sredstev v
               preteklosti, treba pač poiskati stopnjo krivde in tudi vlagati potrebne kazenske
               ovadbe, če se bo to seveda izkazalo za potrebno. In ko ste govorili o tem, za koga
               vse bi morale biti te kazenske ovadbe, ste začeli s predsednikom Pahorjem in naprej.
               Jaz bi rekla, da za vlado, ki jo je vodil predsednik Pahor, bo on zagotovo prevzel
               svoj del odgovornosti, opozorila pa bi na tisto, s čimer imamo danes že ves čas
               težave, in sicer, da so ključni problemi z neporabo ali slabo porabo evropskih
               sredstev vezani na način izdajanja odločb v letu 2007. Kakorkoli nekateri skočite
               pokonci, ko slišite določene letnice, in mislite, da je treba skočiti v bran vladam,
               ki so takrat vladale, vsi, ki smo bili nekoč v vladah, moramo za svoje obdobje
               prevzeti odgovornost in tukaj se ni mogoče znebiti odgovornosti za to, da so bile
               določene odločbe brez gradbenih dovoljenj in brez faznosti izdane prav v letu 2007.
               To in seveda podaljševanja teh pogodb na istih neustreznih podlagah kasneje je
               povzročilo velike težave, ki jih ima tudi aktualna vlada. Torej, če bodo potrebne
               ovadbe, potem naj gredo nazaj do vseh tistih, ki so zakrivili slabo porabo evropskih
               sredstev, pri čemer pa spet, opozarjam tudi jaz na dejstvo, da ne smemo posploševati
               črpanja sredstev na vseh operativnih programih, kot da gre za slabo črpanje.</p>
               <p>Nekateri razpravljavci so danes govorili o tem, da ne gre posploševati, da sta dva
               operativna programa, pri katerih je zelo dobro – ali vsaj eden, saj so bila na
               človeških virih porabljena skoraj vsa sredstva, na razvoju regij ne tako zelo
               odlično, pa vendarle zelo dobro – in da moramo biti zaskrbljeni samo nad situacijo,
               do katere prihaja v tem trenutku v operativnem programu, ki zadeva okoljsko
               infrastrukturo.</p>
               <p>Jaz bi zaključila svoje razmišljanje s tem, da upam, da bomo nadaljevali z razpravo
               o koriščenju in črpanju evropskih sredstev na način, kot smo ga postavili tudi v
               okviru Odbora za zadeve Evropske unije, in sicer tako, da bomo na četrt leta
               nadzirali oziroma poslušali in spremljali poročila Vlade o tem, kako ti procesi
               potekajo in da bomo tudi v pravnem trenutku lahko še dodatno opozorili na možnosti,
               ki bi jih Vlada lahko v teh ustreznih smereh črpanja v prihodnosti lahko imela.</p>
               <p>In čisto za konec. Eden od razpravljavcev se prej vprašal, kaj je predmet današnje
               diskusije. Jaz bi rada zaradi vseh tistih, ki nas spremljajo danes, vseeno opozorila,
               da predmet današnje diskusije, tako kot je bil sklican in tako kot se na prvi pogled
               zdi, glede na gradivo, ki ga imamo pred sabo, ni tisto, o čemer danes že ves dan v
               resnici razpravljamo. Sklic te seje je bil narejen in ima tudi naslov Predlog
               priporočila v zvezi z zaustavitvijo izplačil kohezijskih sredstev. In v zvezi s tem
               so tudi vsi dodatni dokumenti, ki so bili k tej zahtevi za izredno sejo priloženi.
               Vsi govorijo o problematiki 185 milijonov sredstev, ki so zadržana v Bruslju. V zvezi
               s tem je Vlada dala po mojem mnenju zelo dober in zelo konstruktiven odgovor o vseh
               svojih prizadevanjih, kako priti do teh 185 milijonov, postopoma, v fazah, najprej za
               tiste vmesne zahtevke, ki niso med projekti, ki so bili očitno vodeni z nekimi od
               revizorjev ugotovljenimi napakami, in potem seveda z odpravljanjem napak pri teh
               projektih, spornih projektih, da se potem po možnosti pride do celotnega zneska
               sredstev. Zanimivo pa je, da danes v diskusijah ne slišim prav veliko kritik na ta
               račun. Sprašujem se, zakaj ni več problem 185 milijonov zadržanih sredstev. Mogoče
               tudi zato, ker je bil to samo razlog, zakaj v resnici govorimo o neki drugi temi. 185
               milijonov sredstev ne bo mogel reševati parlament. V Bruslju se bo morala pogajati
               Vlada, šefica Službe za razvoj in evropska kohezijska sredstva in morebiti še kdo
               drug v imenu Vlade. Mi parlamentarci pa v Bruslju ne bomo iskali teh zadržanih 185
               milijonov. Je pa res, da bi pa lahko prispevali k samokritiki ob spoznanju, zakaj je
               prišlo do napak pri nekaterih projektih. To pa je res.</p>
               <p>Tisto, kar je bil verjetno čisto zares pravi namen te seje, je bila razprava o 11
               projektih, ki potrebujejo dodatne pravice porabe. Jaz mislim, da je razprava seveda
               legitimna, tudi iz tega naslova, ampak prav je, da pošteno povemo javnosti, da smo
               imeli skrit namen, najprej sklicati sejo zaradi zadržanih sredstev v Bruslju, potem
               pa razpravljati o tistem, kar nas pravzaprav vse skupaj najbolj skrbi in to je, kako
               zagotoviti vodo v nekaterih predelih Slovenije s pomočjo evropskih sredstev. Jaz bi
               tej drugi potrebi pritrdila in bi rekla, poiščimo z vsemi možnimi sredstvi denar v
               okviru nove finančne perspektive, pri čemer pa ne pozabimo še na nekaj. Novo finančno
               perspektivo moramo narediti operativno. To pa je tisto, kar mene osebno skrbi. Torej,
               do kod smo prišli z usklajevanjem partnerskega programa in kako izgledajo operativni
               programi za novo finančno perspektivo in če je treba, naj o tem ne razpravlja samo
               Vlada in naj ima pri tem tudi podporo Državnega zbora. Šlo bo za več milijard
               sredstev in za naš razvoj v prihodnjih sedmih, osmih letih. Hvala.</p>
            </sp>
            <sp xml:id="SDZ6-Izredna-62-2014-04-29.sp85">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sedaj je na vrsti za razpravo gospod Franc Breznik, pripravi naj se prosim magistrica
               Jana Jenko, za njo mag. Branko Grims, potem gospod Marko Pavlišič in za njim mag.
               Majda Potrata.</p>
               <p>Gospod Franc Breznik ima besedo.</p>
            </sp>
            <sp xml:id="SDZ6-Izredna-62-2014-04-29.sp86">

               <speaker>FRANC BREZNIK (PS SDS):</speaker>

               <p>Gospa podpredsednica, najlepša hvala.</p>
               <p>Jaz bom govoril predvsem o teh sedmih priporočilih, ki smo jih predlagatelji danes
               predlagali. Predvsem bi še enkrat opozoril na 6. člen teh priporočil, da v Državnem
               zboru m kot predlagatelj predlagamo Vladi Republike Slovenije, da zagotovi 35
               milijonov evrov lastne udeležbe na omenjenih 11 projektih, ker bo samo skozi pobrani
               davek na dodano vrednost v državni proračun dobila plačanih več kot 40 milijonov
               evrov.</p>
               <p>Spoštovani kolegice in kolegi, problematika črpanja evropskih sredstev ni samo
               tista, ki smo jo napisali tukaj v pripravljeno gradivo, ampak ima tudi nek širši
               prostor. Mi imamo iz perspektive 2007–2013 odprtih še 1,7 milijarde sredstev, ki jo
               lahko nekako počrpamo. V drugi vladi Janeza Janše smo nekako zagotovili neko
               ekonomsko politiko, ki se je distancirala od močnega zadolževanja te države, ampak je
               predvsem iskala torej učinke v projektih, kjer lahko dobimo za relativno mali vložek
               dosti multiplikativnih učinkov, predvsem v majhnih in srednjih slovenska podjetja. In
               to strategijo smo si nekako nastavili predvsem pri močnemu, koncentriranemu črpanju
               evropskih sredstev.</p>
               <p>Jaz bom na enem primeru, ki je nekaj posebnega, opozoril tudi na izredno slabo
               delovanje birokracije v Sloveniji, slabo delovanje te Vlade. Gre za projekt oskrbe
               severovzhodne Slovenije z zdravo, čisto pitno vodo, ki je potekal zadnjih nekaj let
               in se zaključil lansko leto. Ta projekt je tekel skozi 2 fazi, druga faza se v bistvu
               ni začela. 1. faza je šla skozi Slovenske gorice preko občin, kot so Sveti
               Cerkvenjak, Lenart, Benedikt, Jurovski dol in preko občin Duplek, Šentilj in seveda
               do kraka v Gornji Radgoni. Približno 45 kilometrov vodovoda in šlo je za
               rekonstrukcijo, totalno prenovo vodovoda skozi Slovenske gorice, ki je bil star v
               nekaterih krakih več kot 40 let. Imeli smo celo vrsto izrednih stanj, vodovod je
               puščal, imeli smo dostikrat položenih tudi celo vrsto zastarelih cevi, imeli smo
               izredne stroške s samimi popravili in seveda moteno oskrbo tudi za tiste, ki bi se na
               novo priključili v ta vodovodni sistem. Mi smo ta projekt speljali, ampak poglejte
               zgodbo. Projekt je bil zasnovan in financiran z evropskega kohezijskega sklada v
               vrednosti 59 %, imeli smo udeležbo občin v rangu 27 % in države preko Ministrstva za
               kmetijstvo v rangu 14 %. V lanskem letu, ko je bil projekt zaključen, nam država
               dolguje 5 milijonov evrov. Nekaj manj kot 5 milijonov evrov. Torej, samo Ministrstvo
               za kmetijstvo. Tisti skrbnik pogodbe na Ministrstvu za kmetijstvo je iskal nove in
               nove izgovore. V času ministrovanja gospoda Židana ni bila plačana za ta projekt niti
               ena situacija. Ponavljam, niti ena situacija. Mislim, da so imeli pred nekaj dnevi
               krizni sestanek, postavil sem tudi poslansko vprašanje ministru Židanu, konkretnega
               odgovora nisem dobil. Torej, kaj se je zgodilo? Te male občine, ki imajo proračune
               dva in tri milijone evrov, lenarška občina mogoče približno osem milijonov evrov, so
               morale v tem trenutku zaradi neprofesionalnega delovanja določenih ljudi na
               Ministrstvu za kmetijstvu, predvsem pa iz osebne odgovornosti gospoda Židana, najeti
               kratkoročne kredite. Za tisto, kar bi moralo Ministrstvo za kmetijsko pokriti, so
               morale torej te občine vzeti kratkoročni kredit, zato da so poplačale vse
               podizvajalce na tem projektu, in nekako zaključiti projekt. Do danes teh sredstev še
               niso dobile.</p>
               <p>Takšno je delovanje politike, eno je zavzemanje nekaterih politikov za zdravo, čisto
               pitno vodo, drugo pa njihovo operativno delo. In minister Židan je tipični
               predstavnik velikega človeka, ki se bori za zdravo čisto, pitno vodo, v operativnih
               zadevah pa ne dela tega, kar bi moral. Seveda si tudi sam želim, da se tudi
               prekmurski krak razvije, mislim da kaže tudi statistika v Prekmurju na izredno
               obolelost ljudi, katere vzrok bi lahko bila nezdrava voda in podpiram tudi projekte v
               Prekmurju. Rad bi pa opozoril Prekmurce, da se je minister Židan marsikdaj izkazal,
               da govori dosti, rad se je pokazal pred kamerami, njegov operativni del pa je izredno
               šibak. In to je tisto, na kaj opozarjam, na prakso, ki smo jo imeli v Slovenskih
               goricah. Mislim, da tudi tukaj so bili občani izredno ogroženi, imeli smo moteno
               dobavo čiste pitne vode, imeli pa smo seveda tudi nekaj gospodarskih problemov. V
               občini Benedikt je župan pred leti izvrtal vrtino in tudi za bodoče terme smo v
               Benediktu potrebovali dotok vode približno 22 litrov na sekundo, da bi morebitni
               izvajalec tega projekta lahko začel ta projekt. Torej, ni šlo samo za čisto oskrbo
               prebivalstva ampak tudi za gospodarske potrebe za čisto pitno vodo. In na to
               opozarjamo v Slovenski demokratski stranki. Izredno slabo delovanje birokratskega
               sistema, nekaterih politikov in vsi ti ljudje, ki bi lahko vplivali na močno porabo
               evropskih sredstev po stari perspektivi v višini 1,7 milijarde evrov, so odgovorni,
               da ta sredstva ne bomo počrpali.</p>
               <p>In današnja seja, ki smo jo sklicali, gre točno v smeri tega. Imamo sedem predlogov,
               priporočil, ki mislim, da so kot neka pomoč ministru, tako gospodarskemu, kmetijskemu
               in mogoče tudi finančnemu ministru, da ta sredstva počrpajo in da zagotovijo tudi
               gospodarstvo tem malim podizvajalcem, ki bi lahko v tem trenutku delali na teh
               projektih, da zagotovijo tudi nek gospodarski obstoj, ekonomski obstoj. In menim, da
               za to potrebujemo bore malo sredstev, za ta drugi del, ki je sofinanciran iz našega
               proračuna, da počrpamo ta sredstva. In to je bil naš namen, šlo je za en iskren
               namen, pošten namen, na pa za neko politično govoričenje tukaj v parlamentu. To so
               cilji, ki jih v Slovenski demokratski stranki marsikdaj tudi zasledujemo. Najlepša
               hvala.</p>
            </sp>
            <sp xml:id="SDZ6-Izredna-62-2014-04-29.sp87">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Jana Jenko, ki je sedaj ni v dvorani. Zatorej ima besedo mag. Branko
               Grims, ki ga ravno tako sedaj ni v dvorani. Na vrsti je mag. Majda Potrata.</p>
            </sp>
            <sp xml:id="SDZ6-Izredna-62-2014-04-29.sp88">

               <speaker>MAG. MAJDA POTRATA (PS SD):</speaker>

               <p>Hvala, gospa podpredsednica.</p>
               <p>Samo to bi rekla, da bom podprla amandmaje štirih poslanskih skupin. Utemeljitev za
               to vidim v mnenju Vlade, ki meni, da s 35 milijoni ne rešimo problema, bi pa
               opozorila, ker je bilo o faznosti veliko govora, da če prijavitelji sami projekta
               niso razdelili na faze, jih nihče k temu ne more prisiliti.</p>
               <p>Se mi pa zdi dobro še, da načrtujejo spremembe … <stage>/ izklop mikrofona/</stage></p>
            </sp>
            <sp xml:id="SDZ6-Izredna-62-2014-04-29.sp89">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa za razpravo.</p>
               <p>Besedo ima mag. Andrej Šircelj, za njim se prosim pripravijo gospa Marjana Kotnik
               Poropat, gospa Alenka Jeraj, gospod Jože Tanko, gospod Jani Möderndorfer.</p>
               <p>Mag. Andrej Šircelj ima besedo.</p>
            </sp>
            <sp xml:id="SDZ6-Izredna-62-2014-04-29.sp90">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovana podpredsednica.</p>
               <p>V zvezi s črpanjem evropskih sredstev je pravzaprav treba po mojem mnenju reči
               naslednje. Dejstvo je, da črpanja niso uspešna in da niso takšna, da bi lahko
               počrpali vsa sredstva, ki so na razpolago. Tako je bilo dejansko počrpanih le 66 %
               sredstev, ki jih imamo na razpolago in navsezadnje po zagotovilih predvsem občin in
               po zagotovilih tistih, ki pripravljajo projekte, ti projekti obstajajo. Ti projekti
               obstajajo, na drugi strani pa enostavno nastajajo zastoji. Jaz mislim, da predvsem na
               ravni same Vlade, ne glede na to, katera ministrstva se s tem ukvarjajo.</p>
               <p>Na začetku seje je kolega Han rekel, da zastajajo zadeve na Ministrstvu za finance.
               Ne vem, ali se je potem ugriznil v jezik ali ne, ampak verjetno je bil to nek izpad,
               ki ni bil dan ravno dobronamerno, pa vseeno. S temi sredstvi in s temi projekti se
               ukvarjajo številni uradi, številna ministrstva, vsak s svojega področja in po mojem
               mnenju je sama koordinacija tega področja slaba. Tudi ne rečem, da bo zaradi tega,
               ker se je zdaj celotno črpanje evropskih sredstev preselilo v Kabinet predsednice
               Vlade, kaj boljše. To, da smo preselili nek sektor ali neko področje v sam Kabinet
               predsednice Vlade ne daje avtomatičnega zagotovila za to, da se bo karkoli
               spremenilo. Še vedno so tukaj drugi organi, še vedno so tukaj pristojnosti drugih in
               mene predvsem zanima, kaj se bo na operativni ravni dogodilo na Vladi, da bo to šlo
               hitreje in da bo to šlo učinkoviteje in uspešneje. Zelo poenostavljeno povedano,
               papirji oziroma predlogi za črpanja pridejo na določeno ministrstvo in se potem pač
               zadržujejo te papirji na določeni mizi, določeno število ur, določeno število dni,
               opravljajo se različni razgovori, pripravljajo se projekti, obstajajo neke
               komunikacije, zapisi, izpolnjevanje obrazcev in tako naprej. In ključ za to, da bomo
               bolje črpali ta sredstva, je vsekakor tudi v tem, da se celotni postopki na
               operativni ravni izboljšajo. V kar pa dvomim, ker navsezadnje že nekaj let
               ugotavljamo, da ti postopki niso optimalni. Meni je žal, da danes ni tukaj tudi
               drugih ministrov, ki so odgovorni za to zadevo, ampak, minister ali državna
               sekretarka, kaj bo narejeno na operativnih postopkih za to, da se bo to učinkoviteje
               delalo. Ker jaz mislim, da se ne. Dela se z istimi ljudmi. Ljudje, ki so navajeni
               delati že 20 let ene in iste zadeve, enkrat na enem delovnem mestu, drugič na drugem
               delovnem mestu, zmeraj malo višje, z istimi postopki, z istim mišljenjem, podobnim
               mišljenjem, tukaj se dejansko nič ne spremeni. In verjetno bi se kaj moralo in jaz
               mislim, da je treba tudi tukaj nekaj narediti na kadrovskem področju, da se vse
               skupaj ne dela samo po inerciji, ker tako se nikamor ne pride.</p>
               <p>Drugo vprašanje, ki se mi zdi tukaj izredno pomembno, je, kako je zastoj teh
               sredstev v Bruslju. 185 milijonov evrov je zaustavila bruseljska administracija
               zaradi bojda netransparentnih postopkov in ker ni nadzora. In mene ne zadovolji
               takšno poročilo in kako se bo to dogajalo, da se bo to dogajalo postopoma in tako
               naprej, kar je govorila kolegica Jelušičeva. Mislim, da je problem tukaj resnejši in
               me dejansko zanima, kakšen je operativni načrt, da se to sprosti, da se ta sredstva
               dejansko dobi in da se prepreči to, da bodo blokirana še naslednja sredstva. Če
               govorimo kratkoročno. Dolgoročno pa seveda, kaj je s strateškimi projekti za obdobje
               2014–2020. Enostavno nimamo strateških projektov. Zakaj jih nimamo? Po eni strani
               slišimo, da je tega dovolj, po drugi strani me zanima, kakšna je pomoč različnih
               vladnih služb za tiste projekte, ki pa bi dejansko lahko šli v to finančno
               perspektivo. Jaz mislim, da gre pri črpanju teh sredstev tudi po slovenskem znanem
               načinu za metanje polen pod noge, za fovšijo enega ali drugega, zato, da se nekaj ne
               naredi, namesto da bi se stremelo k temu, da se nekaj naredi. To se vleče predolgo
               časa in zaradi tega je na izgubi Slovenija, zaradi tega imamo manj investicij, zaradi
               tega imamo več nezaposlenih, zaradi tega imamo posledično večje zadolževanje, večji
               primanjkljaj in navsezadnje gre vse skupaj na koncu v breme državljanov in
               državljank.</p>
            </sp>
            <sp xml:id="SDZ6-Izredna-62-2014-04-29.sp91">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Marjana Kotnik Poropat, ki je sedaj ni v dvorani. Mag. Branko Grims
               ima besedo, ki ga ravno tako ni. Gospod Jože Tanko, tudi ne. Gospod Franc Jurša, ga
               ni v dvorani. Gospoda Riharda Branislja tudi ne. Pripravita naj se gospod Zvonko Lah
               in gospod Brane Golubović.</p>
               <p>Izvolite, gospod Lah.</p>
            </sp>
            <sp xml:id="SDZ6-Izredna-62-2014-04-29.sp92">

               <speaker>ZVONKO LAH (PS SDS):</speaker>

               <p>Hvala lepa, predsedujoča, za besedo.</p>
               <p>Še enkrat. V Slovenski demokratski stranki smo mnenja, da za izvedbo teh 11 projektov
               obstaja prava pot, pravi način, ki smo ga danes tu predstavili, ne samo jaz, tudi
               kolega Vizjak pa tudi kolegi iz drugih strank, samo če je volja na strani Vlade. Če
               ta volja je, potem bi moralo Ministrstvo za okolje in prostor takoj stopiti v stik s
               tistimi investitorji, kjer po njihovem mnenju projekti ne bodo izvedeni do konca leta
               2015. Če bi tem investitorjem, tem županom predlagali fazno gradnjo in jim zagotovili
               na nek način, da bodo sofinancirani projekti tudi iz nove finančne perspektive v
               enakem obsegu, enakem odstotku, mi verjemite, da bi z veseljem temu vsi pritrdili in
               bi z njim podpisali novo odločbo in s tem pridobili nekaj sredstev – ne samo nekaj
               sredstev, kar precej sredstev – za vključitev teh overcommitment projektov. Enako bi
               lahko pogledali tudi na področje prometne infrastrukture, na investicije v železnice,
               kjer po našem mnenju ostaja velika rezerva, za katere projekte pa ni nadomestila, ker
               bi morali biti projekti prijavljeni do konca 2013. Vsa ta sredstva bodo zagotavljala
               v enem letu začetek izvedbe vseh 11 projektov, s tem da se ti projekti potem
               nadaljujejo v novi finančni perspektivi. Seveda pa bi si morala Vlada, če hočemo vse
               te projekte, tiste, ki so na področju vodooskrbe, nekako spraviti pod streho v
               operativnem programu zagotoviti nekaj več sredstev, tako kot je predlagal kolega iz
               ljudske stranke približno 450 milijonov. To je vse možno, samo če se hoče. Seveda je
               pa kar nekaj operativnega dela. Dogovoriti se s temi investitorji, kateri projekti ne
               bodo dokončani, pri faznosti opredeliti, kje je tista meja, do kje se zgradi, do
               kakšne vrednosti, to pa seveda terja nek napor na Ministrstvu za kmetijstvo in
               okolje.</p>
               <p>Mislim, da se mora najti v vladi to razumevanje, ta volja, da se v to gre, da se reši
               ta evropska sredstva pred propadom oziroma pred tem, da ostanejo v Bruslju. Mislim,
               da je to odgovornost te vlade, veliko časa pa za ta korak nimamo, vsi skupaj.
               Prepričan sem, da to razumete tudi poslanci koalicije in da boste v dobrobit tiste
               tretjine državljanov, ki je vključena v te projekte, tudi šli v ta postopek in tako
               tudi izvedli.</p>
            </sp>
            <sp xml:id="SDZ6-Izredna-62-2014-04-29.sp93">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ali želi imeti predstavnik Vlade tudi besedo ob zaključku? Želite. Izvolite, gospod
               minister. Splošne razprave ali potem kasneje ob amandmajih, če želite?</p>
               <p>Gospod Metod Dragonja ima besedo.</p>
            </sp>
            <sp xml:id="SDZ6-Izredna-62-2014-04-29.sp94">

               <speaker>METOD DRAGONJA:</speaker>

               <p>Hvala lepa. Spoštovani poslanke in poslanci, gospa predsedujoča!</p>
               <p>Diskusija pravzaprav kaže, da ni velikega razkoraka tako med predlagatelji kot
               pozicijo in opozicijo glede potrebe, da se kohezijska sredstva učinkovito črpajo.
               Glede tega je pravzaprav enotno mnenje, ker vsi se zavedamo, da je to za gospodarsko
               oživitev in tudi za realizacijo številnih projektov, ki čakajo na svojo realizacijo,
               zelo pomembno.</p>
               <p>Seja je sklicana z namenom, da se razpravlja o zaustavitvi črpanja kohezijskih
               sredstev in to je glavni problem, s katerim se v tem momentu ukvarja Vlada. Kako
               doseči deblokado teh sredstev, kaj je treba narediti in včeraj je bilo na Odboru za
               gospodarstvo to tudi v grobem predstavljeno, to predstavljeno imate tudi v gradivu in
               trenutno smatram, da je glavni problem Slovenije v Bruslju, da je Slovenija izgubila
               del svoje kredibilnosti. Kredibilnost smo pa izgubili zato, ker je bilo pri izvedbi
               projektov, ki so se izvajali v pretekli finančni perspektivi, odkrita vrsta
               pomanjkljivosti. Mislim, da je prišlo do tega, da so se pojavile poneverbe in
               različne napake pri večjem številu projektov – točne številke so navedene v gradivu
               Vlade, mislim, da gre za več kot 30 projektov – in da je iz tega naslova treba
               vračati kar znatna sredstva in to je tisto, kar je pravzaprav eden od glavnih
               razlogov, zakaj nam je Evropska komisija ustavila črpanje in to še posebej v povezavi
               z določenimi pomanjkljivostmi, ki se nanašajo na izvajanje Zakona o javnih naročilih.</p>
               <p>Mislim, da je danes diskusija tudi pokazala, da ni problem v tem, da nimamo
               projektov. Projektov je veliko, projekti čakajo v vrsti, problem pa je v tem, da so
               bili nekateri projekti ali slabo pripravljeni ali pa se slabo izvajajo, zato so
               praktično blokirana sredstva, v stari finančni perspektivi pa pravni dokumenti, na
               osnovi katerih so bile podeljene pravice uporabe, ne omogočajo, da se ta sredstva
               vzamejo. In odgovornost v tem delu se je zahtevala. Mislim, da Vlada zdaj gleda bolj
               na to, da rešimo nastalo situacijo in že Vlada Republike Slovenije, ki je v letu 2012
               ocenila to situacijo, je postavila način, kako ta tveganja črpanja kohezijskih
               sredstev zmanjšati, in odobrila dodatne pravice uporabe v višini 181 milijonov evrov
               in potem dodatno še 30 milijonov evrov, s čimer se predvsem znižajo tveganja pri
               črpanju kohezijskih sredstev.</p>
               <p>Mnenje Vlade je, da je treba ključno usmeriti energijo v to, da zagotovimo uspešno in
               učinkovito izvajanje projektov in da je to pravzaprav glavni garant za to, da se bodo
               kohezijska sredstva uspešno lahko črpala. Ocenjujem tudi, da je pravzaprav cilj
               predlagateljev današnje izredne seje predvsem ta, da se predlaga dodatne pravice
               porabe za projekte, ki še niso bili vključeni v staro finančno perspektivo, in da
               pravzaprav s tem še dodatno zmanjšamo tveganja, ki so vezana na učinkovitost črpanja
               kohezijskih sredstev. Zato obstaja za stališče Vlade, ki takšnega predloga ni
               podprla, vrsto razlogov, so pa predvsem javno-finančne narave, ker Vlada ocenjuje, da
               je finančni vzvod, ki je bil vzpostavljen z obstoječimi z overcommitmenti, zadosten,
               da bo omogočil učinkovito črpanje finančne perspektive tudi po Operativnem programu
               ROPI, dodatno povečanje odhodkov pa bi pravzaprav povečalo proračunska tveganja, ker
               bi dodelitev dodatnih pravic pomenila neposredni odmik o zastavljenih javno-finančnih
               ciljev, predvsem kar se tiče primanjkljaja proračuna v letih 2014 in 2015. In s tem
               bi bilo ogroženo tudi izvajanje programa stabilnosti, ki ga je Vlada Republike
               Slovenije predložila Bruslju.</p>
               <p>Nova finančna perspektiva za obdobje 2014–2020 v tem momentu še ni operativno
               odprta. Zato bi rad opozoril na to, da ne moremo govoriti o tem, da so sredstva že
               razdeljena ali da se sredstva v tem momentu delijo in da je to razlog, da Vlada
               nasprotuje dodatnim pravicam uporabe, ki bi se prenašale iz stare v novo finančno
               perspektivo. Nova finančna perspektiva je v tem momentu v usklajevanju partnerskega
               sporazuma in v pripravi operativnega programa, ki je bil Evropski komisiji predložen,
               in ta operativni program ima več tako zvanih programskih ciljev, na osnovi katerih se
               bodo šele potem določile vsebinske prioritete pri nadaljnjem izvajanju kohezijske
               politike.</p>
               <p>Posebej moram poudariti, da je bil v pretekli finančni perspektivi velik poudarek na
               okoljsko in prometno infrastrukturi, v novi finančni perspektivi bo vsebinski
               poudarek predvsem na razvoju podjetništva, razvoju pospeševanju inovativnosti,
               socialni koheziji in zaposlovanju. To se pravi, da obstaja določeno tveganje, da
               dodatne pravice porabe za predlaganih 11 projektov v višini 236 milijonov evrov lahko
               ne bi bile umeščene v novo finančno perspektivo iz kohezijskih sredstev in bi
               predstavljale pritisk na integralni del proračuna.</p>
               <p>Ampak rešitev je kljub vsemu treba iskati in ena od rešitev, ki je bila predlagana
               in za katero smo tudi že na odboru povedali, da jo Vlada sprejema, je možnost
               faznosti pri izvedbi projektov. Vladna Služba za razvoj in evropsko kohezijsko
               politiko ima pripravljeno navodilo za fazno izvajanje projektov. S tem pa bo
               zagotovljena povezava stare in nove finančne perspektive in se bo ta tudi operativno
               lahko izvajala, vendar v okvirih in v programskih usmeritvah, ki jih bo predvidel
               operativni program za novo finančno perspektivo 2014–2020. In na tej rešitvi zdaj
               intenzivno delamo. Vlada je obljubila, da bo to navodilo in rešitve, kar se tiče
               faznosti, sprejela do 15. junija 2014. Na ta način ocenjujemo, da bodo problemi, ki
               so vezani na neučinkovito izvajanje nekaterih projektov in na možnost vstopa novih
               kandidatov v obstoječo perspektivo oziroma na osnovi sproščenih sredstev potem
               faznega izvajanja v novi perspektivi, tudi na kvaliteten način rešeni in da ta
               situacija ne ogroža učinkovitega in pa zadosti izdatnega črpanja kohezijskih sredstev
               v finančni perspektivi, ki se zaključuje. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp95">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa, gospod minister.</p>
               <p>Besedo ima še predlagatelj mag. Andrej Vizjak.</p>
            </sp>
            <sp xml:id="SDZ6-Izredna-62-2014-04-29.sp96">

               <speaker>MAG. ANDREJ VIZJAK (PS SDS):</speaker>

               <p> Spoštovani!</p>
               <p>Na koncu te splošne razprave, potem se bom oglasil še pri amandmajih, je le treba
               podčrtati, da smo danes predlagatelji opozorili, da črpanje evropskih sredstev iz
               pretekle finančne perspektive 2007-2013, zlasti na Operativnem programu razvoja
               okoljske in prometne infrastrukture, ne poteka učinkovito, saj smo v sedmih letih
               počrpali zgolj okoli 44 % sredstev, govorim o izplačilih iz proračuna, torej jih
               moramo še v nadaljnjih 21 mesecih, se pravi v nekajkrat manj časa, počrpati 56 %. Res
               je, da so sredstva alocirana, res je, da so pogodbe podpisane, in res je, da se na
               marsikateri pogodbi tudi zatika in zapleta. Tipično za to je seveda tudi zaustavitev
               izplačil oziroma črpanja sredstev za teh 185 milijonov, kar je minister v svojem
               nagovoru povedal, pri čemer se tudi predlagatelji zavedamo te potrebe, da Vlada to
               zaustavitev črpanja čim prej odpravi. Ampak želimo opozoriti, da lahko pride tudi v
               teh 21 mesecih do blokade še kakšnih sredstev in nam nič ne pomaga, če bodo potem pol
               leta pred iztekom obdobja, to se pravi do konca leta 2015, odblokirana. Takrat bo
               prepozno. In zato je škoda, da za ta namen ne sprostimo tudi ostalih projektov, ki
               čakajo in imajo vsa dovoljenja in vse predpogoje za to, da se začnejo takoj izvajati.</p>
               <p>Imamo namreč 11 okoljskih projektov, zlasti projektov vodooskrbe, da se zgradijo
               boljši vodovodi, in sicer na Dolenjskem, v Suhi krajini, Beli krajini, v porečju
               Ljubljanice, na Gorenjskem. Mi se zavedamo, da so ti projekti vodooskrbe, ne glede na
               to, da imamo evropska sredstva, prioriteta, saj zagotavljajo zdravo pitno vodo
               tistim, ki je še nimajo. In četudi se zgodi, da bo za to treba plačati iz lastnih
               sredstev, iz integralnega dela proračuna, je bolje to, kot da imajo ljudje še nekaj
               let, da ne govorim desetletij, te probleme, kot jih imajo danes. Da zlasti v poleti
               sušnih obdobjih cevi pokajo, pijejo oporečno vodo; ker cevi pokajo, so številni
               stroški s popravilom teh vodovodov, da ne govorimo o 40 in več odstotnih izgubah vode
               v teh vodovodih. Želim torej poudariti, da četudi se Vlada odloči, da ne bo sredstva
               finančne perspektive 2014-2020 namenila za te vodarske projekte, da jih bo namenila
               drugim projekte, recimo prometne infrastrukture, bo več kot jasno, da bomo te
               projekte morali zgraditi, pač z integralnimi sredstvi, se pravi sredstvi državnega
               proračuna. Skratka, tveganja po moje ni nobenega. Povsem nobenega. Je pa tveganje, če
               tega ne storimo. Tveganje je, da se nam lahko kaj zalomi pri izvajanju še teh 56 %
               sredstev na Operativnem programu razvoja okoljske in prometne infrastrukture in da
               kakšnih 100 milijonov ne počrpamo, kajti teh 56 % pomeni približno 800 milijonov
               evrov. 800 milijonov evrov še ni plačanih. 800 milijonov evrov je veliko denarja in
               ne vem, kdo bo prevzel, spoštovani iz vlade, odgovornost, če se vam kaj zalomi, kar
               danes ne veste, in ne boste mogli v okviru obstoječih projektov in overcommitment
               projektov tega denarja do konca prihodnjega leta počrpati. In hkrati ne bo drugega
               overcommitmenta, kot ga mi sedaj predlagamo. To ni izključeno. Po mojem danes ni
               človeka, ki bi si upal podpisati, da se to ne bo zgodilo. Tako da smo predlagatelji
               predlagali rešitev za to vprašanje. In del rešitve je tudi v volji Vlade, da v okviru
               operativnega programa za finančno perspektivo 2014–2020 zagotovi več sredstev kot v
               predlogu za vodarske projekte oziroma projekte, ki zagotavljajo zdravo pitno vodo.
               Tu, spoštovani kolegi in kolegice, nismo želeli govoriti o preteklosti, kajti eden od
               poslancev je rekel, da so vse razprave za nazaj politična igra, pa je v glavnem
               razpravljal za nazaj. Tu smo želeli govoriti o tem, kako tem ljudem omogočiti zdravo
               pitno vodo oziroma te okoljske projekte izpeljati. Naj poudarim še to, da to niso
               samo projekti za zagotovitev zdrave pitne vode ljudem, to so tudi projekti za
               okrevanje gospodarstva, za nova delovna mesta in na koncu za učinkovito črpanje
               evropskih sredstev.</p>
               <p>Žal mi je, spoštovani minister, da je res to, kar ugotavljate, da smo si vsi enotni,
               da je treba evropska sredstva učinkovito črpati, nismo si pa vsi enotni, kako to do
               konca finančne perspektive zagotoviti. Zato smo v nadaljevanju predlagali nekaj
               sklepov. Jaz sem vesel, da jih je koalicijska večina sicer nameravala odpraviti,
               vendar se je del koalicije temu uprl in smo na koncu izglasovali sklepe v smislu
               naših predlogov. Sem pa po drugi strani razočaran, da jih z današnjimi vloženimi
               amandmaji koalicije izničujete oziroma postavljate zadevo zopet v neko dvoumno mlačno
               ozračje, kjer pravzaprav na koncu nihče ne bo vedel, kaj smo sprejeli. In to ne bo
               prvič v parlamentu. Naj opozorim, da smo že imeli diskusijo na to temo na dveh
               parlamentarnih odborih v februarju tega leta in smo tam neke mlačne sklepe sprejeli,
               ki se niso izvršili, in danes je pač problem enak. Tudi če danes ne bo nekih jasnih
               priporočil parlamenta Vladi, se ne bo pravzaprav nič spremenilo in nič dogodilo in
               bomo lahko čez eno leto, ko bo verjetno že kakšna druga vlada, ugotavljali, da je
               zopet nekdo <q>"zaribal"</q>, in tisti, ki so <q>"zaribali"</q>, bodo govorili, da so vse razprave
               za nazaj politična igra. In tako bo šla karavana dalje, nekateri bomo pa opozarjali.
               Mislim, da to ni pravi način. To je igranje z ne nazadnje tudi skoraj ustavno pravico
               ljudi do zdrave pitne vode.</p>
            </sp>
            <sp xml:id="SDZ6-Izredna-62-2014-04-29.sp97">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Zaključujem splošno razpravo.</p>
               <p>Prehajamo na razpravo o točkah in vloženih amandmajih k dopolnjenemu predlogu
               priporočila, ki jo bomo opravili na podlagi pregleda amandmajev z dne 29. aprila
               2014, ki je objavljen na e-klopi.</p>
               <p>V razpravo dajem 1. točko Dopolnjenega predloga priporočila in amandma Poslanske
               skupine SDS. Želi kdo razpravljati? <stage>(Ne.)</stage> Ker ne želi, zaključujem razpravo.</p>
               <p>Prehajamo na razpravo o 2. točki Dopolnjenega predloga priporočila in vloženi
               amandma Poslanske skupine SDS. Želi kdo razpravljati? Ker ne želi, zaključujem
               razpravo.</p>
               <p>V razpravo dajem 3. točko Dopolnjenega predloga priporočila in amandma Poslanske
               skupine SDS. Želi kdo razpravljati? <stage>(Ne.)</stage></p>
               <p>V razpravo dajem 4. točko Dopolnjenega predloga priporočila in amandma Poslanske
               skupine SDS. Želi kdo razpravljati?</p>
               <p>Besedo ima mag. Andrej Vizjak.</p>
            </sp>
            <sp xml:id="SDZ6-Izredna-62-2014-04-29.sp98">

               <speaker>MAG. ANDREJ VIZJAK (PS SDS):</speaker>

               <p>Spoštovani kolegice in kolegi!</p>
               <p>Mislim, da je to bistven amandma in ključ do rešitve nastale situacije, če jo seveda
               želimo rešiti. Imamo dve opciji. Imamo prvo opcijo oziroma varianto, po kateri
               sprejmemo sedanjo argumentacijo Vlade, ki je poenostavljeno rečeno sledeča: v
               finančni perspektivi 2007–2013 smo pravzaprav izrabili v celoti in še več obstoječe
               pravice porabe, zato 11 projektov, ki čakajo in so pravzaprav pripravljeni, ne moremo
               več odobriti, ker nimamo razpoložljivih sredstev. V finančni perspektivi 2014–2020 pa
               jih tudi ne moremo odobriti, zaradi tega, ker ta finančna perspektiva še ni
               operacionalizirana, saj nimamo potrjenega operativnega programa in tudi nimamo
               partnerskega sporazuma.</p>
               <p>Še več, četudi bi to imeli sprejeto v obstoječi obliki, sredstva za vodne projekte
               oziroma za takšne projekte zagotavljanja vodooskrbe v predlogu operativnega programa
               niso v zadostni meri predvidena. Tudi v novem operativnem programu ne. Kar pomeni, da
               če bo operativni program sprejet v takšnem razrezu sredstev, kot je sedaj predlagan,
               ni šans, da se izvede teh 11 projektov, ker ni dovolj denarja za to, tudi v novi
               finančni perspektivi.</p>
               <p>Zato, spoštovani, mi s tem amandmajem predlagamo, da Državni zbor priporoči Vladi,
               da pri pripravi operativnega programa za finančno perspektivo 2013–2020 zagotovi
               dovolj finančnih sredstev tudi za izvedbo projektov, ki jih je Ministrstvo za
               kmetijstvo in okolje v vlogi posredniškega telesa odobrilo in poslalo v potrditev
               organom upravljanja. To se pravi, govorim za vse tiste projekte, ki jih je
               Ministrstvo za okolje spoznalo za koristne, jih potrdilo in poslalo na ministrstvo
               oziroma zdaj verjetno na Službo Vlade za evropsko kohezijsko politiko.. Se pravi, da
               Vlada zagotovi v operativnem programu dovolj sredstev za te projekte. Verjetno bo ta
               sredstva morala prerazporediti, jih bo pač morala nekje vzeti ampak, spoštovani,
               bistvo tega amandmaja je, ali poslanci prepoznavamo prioriteto projektov vodooskrbe
               kot dejansko prioriteto ali je pač to ena izmed številnih prioritet in ima pravzaprav
               enak pomen ali pa enako težo kot ostali projekti, recimo na železnicah ali kjer koli
               drugje.</p>
               <p>In jaz mislim, da je to zelo pomembno sporočilo, ki lahko zagotovi dejansko tudi
               izvajanje teh projektov. Kajti potem, če se bodo res ta sredstva zagotovila v
               operativnem programu, je takoj možno vključiti varianto faznosti. Kajti potem ne bo
               imel nobeden težav, tudi te, ki že imajo potrjene projekte v celoti, da pristane na
               faznost, da se mu del projekta plača iz perspektive 2013–2017, del pa iz nove
               perspektive, če bo za vse potrjene projekte dovolj denarja. Danes pa seveda vsi, ki
               imajo potrjene projekte to odklanjajo, zaradi tega, ker vedo, da v novi finančni
               perspektivi za njih ne bo dovolj denarja. In zato je nemogoče to narediti.</p>
               <p>Zato vas želim opozoriti, da se bo pri tem glasovanju, pri tem amandmaju pokazalo,
               ali smo za to ali nismo za to, da se teh 11 projektov dejansko tudi izvede vsaj v
               nekem doglednem času, nekaj let.</p>
            </sp>
            <sp xml:id="SDZ6-Izredna-62-2014-04-29.sp99">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Želi. Gospod Danijel Krivec ima besedo.</p>
            </sp>
            <sp xml:id="SDZ6-Izredna-62-2014-04-29.sp100">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovana podpredsednica.</p>
               <p>Tudi sam bom ta amandma podprl, kajti gre v smeri priporočil, ki smo jih včeraj tudi
               na odboru predlagali in to, kar je kolega Vizjak povedal, vse drži.</p>
               <p>Bi pa rad za vse, ker vem, da večina ni poslušala razprav na današnji seji, vseeno
               opozoril kolege poslance, kaj ste vi zapisali v tem četrtemu sklepu, ki je bil včeraj
               izglasovan na Odboru za gospodarstvo. Torej, poslušajte, kaj ste napisali: <q>"Državni
               zbor Republike Slovenije ugotavlja, da sistem upravljanja in izvajanja EU projektov v
               preteklosti ni v zadostni meri izpostavljal pravilnega in uspešnega koriščenja
               evropskih kohezijskih sredstev, saj ni omogočil zaščite javnofinančnega interesa in s
               tem državnega proračuna."</q> V nadaljevanju: <q>"Državni zbor zato priporoča Vladi
               Republike Slovenije vzpostavitev takšnega sistema, ki bo preko kompetentnega organa
               upravljanja s sredstvi upravljal kot dober gospodar, in to tako, da bo javnofinančni
               interes Republike Slovenije kot tudi Evropske unije zaščiten."</q> Kaj pa je interes
               Evropske unije? Da mi čim manj počrpamo. Se pravi, vi predlagate, da organiziramo
               organ tako, da bo pobral čim manj sredstev iz Evropske unije. Ne vem, če je to
               najbolj pameten sklep.</p>
               <p>In nadalje v tem sklepu pravite: <q>"V finančni perspektivi 2014–2020 mora partnerski
               sporazum temeljiti na doseganju rezultatov, ki bodo povečali dodano vrednost in zagon
               gospodarstva ter pripomogli k ustvarjanju novih kvalitetnih delovnih mest."</q> Nič ne
               govorite o vodooskrbi, o 11 projektih plus 7, o vsem, kar ves čas zagovarjate kot
               nujno, o tem, da je treba to celo v ustavo zapisati. Tu se pa sprenevedate, da naj
               skrbimo za interes Evropske unije, da bo interes Evropske unije zaščiten. V kakšni
               smeri? Da čim manj počrpamo. To je interes Evropske unije. Saj očitno interes
               Evropske unije ni, da nam da čim več denarja. Vi želite zaščiti interes Evropske
               unije. Ne vem, kako boste tak sklep lahko potrdili, zato predlagam, da vseeno
               podprete amandma, ki je bil predlagan kot osnovno gradivo tudi za razpravo na odboru
               in o vsebini katerega je tudi kolega Vizjak govoril, ki govori o tem, da priporočamo,
               da se ti projekti prednostno umestijo, ker imajo vsi že vsa potrebna dovoljenje, ker
               so bila v določenih programih že potrjena tudi s strani kompetentnih organov. Vsi se
               zavedamo, da v tem trenutku ni dovolj sredstev, ampak Vlada ima možnost to zadevo
               alocirati in počrpati sredstva iz Evropske unije, ne pa tako kot vi predlagate,
               zaščiti interes Evropske unije. Dobesedno bi lahko napisali, da jim dajmo odpustek,
               zato da ni treba, da nam dajo denar. Jaz upam, da tega ne boste potrdili.</p>
            </sp>
            <sp xml:id="SDZ6-Izredna-62-2014-04-29.sp101">

               <speaker>PODPREDSEDNICA RENATA BRUNSOLE:</speaker>

               <p>Hvala lepa.</p>
               <p>Želi še kdo razpravljati? Seveda želi. Gospod minister, imate besedo.</p>
            </sp>
            <sp xml:id="SDZ6-Izredna-62-2014-04-29.sp102">

               <speaker>METOD DRAGONJA:</speaker>

               <p>V imenu Vlade, hvala lepa.</p>
               <p>Želel bi izraziti nasprotovanje predlaganemu amandmaju pod točko 4, ki ga je vložila
               poslanska skupina Slovenske demokratske stranke, iz tega razloga, ker bi tako
               oblikovani amandma v bistvu prej judiciral tematske cilje, ki bodo opredeljeni v
               operativnem programu za novo finančno perspektivo in v tem delu je to dokument, ki je
               šele v nastajanju in potrebuje vsebinske diskusije in pa prioritete, kar se tiče
               tematskih ciljev.</p>
            </sp>
            <sp xml:id="SDZ6-Izredna-62-2014-04-29.sp103">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Kot predlagatelj mag. Andrej Vizjak.</p>
            </sp>
            <sp xml:id="SDZ6-Izredna-62-2014-04-29.sp104">

               <speaker>MAG. ANDREJ VIZJAK (PS SDS):</speaker>

               <p>Hvala lepa, minister. Jaz bom pa še bolj prepričan, da je kar v redu, da smo to
               predlagali. Če, spoštovani minister, menite, da ste vi kot Vlada edini na tem svetu
               ali pa v Sloveniji poklicani, da boste določili tematske cilje nove finančne
               perspektive, se krepko motite. Se krepko motite. Jaz mislim, da smo tudi poslanci
               tisti, ki imamo pravico in ne samo pravico, temveč tudi dolžnosti, da vam povemo, kaj
               menimo, da je prioriteta pri urejanju v tej državi. In če vam poslanci povemo, da je
               prioriteta v tej državi urejanje tudi ali pa predvsem vodovodov oziroma zagotavljanje
               zdrave pitne vode ljudem po vsej Sloveniji na enak način ali pa v čim bolj enakomerni
               meri, je to naša dolžnost, ne samo pravica, kaj šele, da nam vi očitate, da mi s tem
               postavljamo tematske cilje. Normalno! Mi vam priporočamo, da to naredite. Mi vam
               seveda tega ne moremo določiti, ker spoštujemo delitev oblasti, lahko vam pa nekaj
               priporočamo. In, spoštovani, predlagatelji vam priporočamo, da spoštujete – mislim da
               kar soglasno ugotovljeno – prioriteto te države. To je pravica ljudi do zdrave pitne
               vode, ne pa, da gradimo vodovode po določenih delih Slovenije, da po določenih delih
               Slovenije izvajamo hidravlične izboljšave, skratka, delamo to, kar je treba, medtem
               ko so pa nekateri zapostavljeni samo zaradi tega, ker je denarja zmanjkalo. Ne zaradi
               tega, ker bi imeli slabe projekte, ampak zaradi tega, ker je denarja zmanjkalo. Jaz
               mislim, da to ni prav, ni fer in da je naša dolžnost, da vas na to opozorimo.</p>
               <p>Gospod minister, dovolite mi še eno stvar. Vsi, ki sedimo v tem delu, smo šli na
               volitve, smo dobili neko zaupanje ljudi in smo dolžni to tudi vam danes in vseskozi
               govoriti in dopovedovati. In verjemite mi, da bom imel zelo grenak priokus, če bom iz
               te današnje seje odšel z tem, da mi tukaj ne smemo kaj govoriti ali pa celo vam
               priporočiti tematskih ciljev razdeljevanja nove finančne perspektive, ki se bodo
               seveda zajeli in odrazili v operativnem programu za finančno perspektivo 2014–2020,
               ki je v nastajanju.</p>
               <p>Tako da, ne samo, da je to naša pravica, jaz mislim, spoštovani kolegi, da je tudi to
               naša dolžnost, zato menim, da res takšno tezo, da bi mi s tem sklepom prejudicirali
               ali naprej definiral tematske cilje, pravzaprav zanikam. Gre za priporočilo in
               mislim, da gre za zelo utemeljeno in tehtno priporočilo.</p>
            </sp>
            <sp xml:id="SDZ6-Izredna-62-2014-04-29.sp105">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa</p>
               <p>Želi še kdo razpravljati? Vidim interes za razpravo. Odpiram prijavo na razpravo.
               Torej, gre za 4. točko dopolnjenega predloga priporočila ter vloženi amandma
               Poslanske skupine SDS.</p>
               <p>Prvi ima besedo gospod Zvonko Lah.</p>
            </sp>
            <sp xml:id="SDZ6-Izredna-62-2014-04-29.sp106">

               <speaker>ZVONKO LAH (PS SDS):</speaker>

               <p>Hvala lepa za besedo.</p>
               <p>Gospod minister, v tem amandmaju gre za priporočilo, ki naj bi ga dal Državni zbor
               Vladi, da v izogib temu, da kohezijska sredstva ostanejo neporabljena, in v izogib
               odgovornosti odgovornih v vladi za to, se z občinami, kjer minister za kmetijstvo in
               okolje ni dobil izjave podpisane, da bodo projekti končani do 2015, dogovori za
               faznost teh projektov, da bodo projekti lahko izvedeni, ker če ne bodo, bo treba
               vračati ta denar in to občinam z obrestmi. Da se pa ta sredstva porabijo s projekti
               overcommitmenta, ki so pripravljeni in čakajo za pričetek izvedbe. S tem amandmajem
               želimo samo priporočilo. Če pa vi tega ne vidite ali namerno čakate, da bo do tega
               prišlo, potem gre za oškodovanje države Slovenije. Sredstva, ki bodo ostala v
               Bruslju, ki so naša, bodo za večno izgubljena. Samo to želimo s tem in to smo
               nekajkrat povedali na Odboru za kmetijstvo in tudi danes tukaj. Če tega ne vidite
               …</p>
               <p>Rečeno je bilo s strani Ministrstva za finance na televiziji, v oddaji Tarča, da se
               ni za hecati z Evropsko unijo. Mi ne moremo obvladovati ta sredstva tako, kakor sami
               želimo, kakor se kdo spomni. Sredstva bodo tam ostala in nekdo bo terjal odgovornost.
               Če niste zmožni, se javimo nekateri, ki smo operativci, in to v enem mesecu naredimo
               namesto ministrstva z vsemi dokumenti od županov, samo če nam daste mandat, da lahko
               obljubimo tisto, kar po zakonu lahko, kar se lahko naredi, kar je tudi Evropska
               komisija rekla, da se lahko, da se gre lahko v faznost. Da pa operativni program in
               partnerski sporazum še nista sprejeta, pa ne vem, zakaj smo v tej situaciji pri takem
               črpanju čakali, da smo šestnajsti oddali operativni program. Šestnajsta država po
               vrsti. Morali bi biti prvi in do sedaj imeti to že potrjeno.</p>
            </sp>
            <sp xml:id="SDZ6-Izredna-62-2014-04-29.sp107">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednji je prijavljen gospod Jože Tanko.</p>
            </sp>
            <sp xml:id="SDZ6-Izredna-62-2014-04-29.sp108">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Spoštovani, mi imamo izjemno veliko strokovnjakov v vladnih službah, ki nam stalno
               razlagajo, kako se nekaj ne da. Nikogar za to mizo, kjer sedi vlada, pa ni, ki bi
               povedal, kako se kaj da. In to je ključen problem. Nekateri so na teh evropskih
               sredstvih zaposleni že desetletje, nekateri celo več, nekateri opravljajo so
               funkcionarji, ki se ukvarjajo s črpanjem evropskih sredstev, že 5, 7 ali še več let,
               in še vedno se ne da. Tiste osebe, ki danes manjkajo in so prvo napisane, to sta
               gospod Židan in gospa Jerina, sta že nekaj dolgih let funkcionarja najvišjega ranga
               in na nek način tu dopovedujeta, da se nekaj ne da narediti. Vedno neke ovire, neke
               prepreke.</p>
               <p>Sedaj pa samo sprašujem predstavnike Vlade. Komu je pa ta denar namenjen? Ker če se
               ne da za to, kar je primarni namen in za kar so izpeljani vsi postopki – do pike na
               i, kar zadeva Vlado – se sprašujem, komu je ta denar namenjen. Mi smo imeli primer,
               ko se je ta denar potrošil na nek način nenamensko, kjer je šlo ravno tako za
               projekte kohezije, pa je šlo za ljubljanske Stožice s prirejanjem razpisa. Najbrž bi
               kdorkoli tu od predstavnikov Vlade moral povedati, komu je ta denar namenjen,
               Bolgarom, Romunom, komu v Sloveniji? Katera je tista firma, ki bo lahko dobila ta
               izbran projekt, podobno kot pri optičnih povezavah in tako naprej? Ali so to ti
               primeri, ko se čaka do skrajnih možnosti, potem se pa na hitro naredi kratek razpis z
               vnaprej dogovorjenim porabnikom teh sredstev? Predlagam, da odgovorite. Vse to, kar
               predlagamo, je povezano z normalnim črpanjem sredstev. Vse to, kar dela Vlada, ki to
               normalno predvidljivo črpanje ovira, pomeni, da ima na koncu nek drug namen. Sedaj bi
               pa radi vedeli, kakšen je ta namen. Kdo je tisti izbranec oziroma kdo so tisti trije
               izbranci, ki bodo pobrali 400 milijonov evrov tik pred iztekom perspektive? Tik pred
               iztekom črpanja. Mi predlagamo, da gre za projekte, za katere so izpeljani čisto vsi
               postopki do vira. Morda je to komu v vladnih službah smešno, ampak to je kruta
               realnost, ki se bo najbrž zgodila, kot se je pri porabi sredstev športnega resorja,
               ko je minister Lukšič na hitro izpeljal in zapakiral tisti razpis tako, da je šlo 9
               milijonov evrov za Stožice namesto za infrastrukturo po Sloveniji. Tu imamo isti
               primer. Denar namenjen infrastrukturi po Sloveniji, tudi ljubljanska občina je med
               temi. In potem bo najbrž nekdo nekaj rezerviral in bo odpeljal ta denar za čisto
               druge namene, pod krinko časovne stiske. Prosim za odgovor.</p>
            </sp>
            <sp xml:id="SDZ6-Izredna-62-2014-04-29.sp109">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Franc Pukšič.</p>
            </sp>
            <sp xml:id="SDZ6-Izredna-62-2014-04-29.sp110">

               <speaker>FRANC PUKŠIČ (PS SLS):</speaker>

               <p>Jaz upam, da bo ta dopolnitev k 4. točki Prioritete potrjena in ti predlogi stališč
               tudi. Poglejte, dejstvo je, da smo v času prve Janševe vlade 2004–2008 tako
               operativne programe kot tematske cilje predstavljali poslancem v Državnem zboru.
               Sedaj ste partnerski sporazum, kolikor vem, morali že poslati v Bruselj, pa ga niste
               predstavili poslancem Državnega zbora. Tudi operativne programe ne. Rekli smo, da
               morate pripraviti dva, ne samo enega, pa tudi nič kaj ni na vidiku, da jih boste
               predstavili poslancem Državnega zbora. Veste, vi na oni strani ne greste na volitve,
               vi ne odgovarjate ljudem. Vi se usedete na tople <q>"zice"</q>, mi pa vam jih moramo
               zagotoviti z volitvami.</p>
            </sp>
            <sp xml:id="SDZ6-Izredna-62-2014-04-29.sp111">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Ne želi. Zaključujem razpravo k 4. točki.</p>
               <p>V razpravo dajem 5. točko Dopolnjenega predloga priporočila in amandma poslanskih
               skupin Pozitivne Slovenije, Socialnih demokratov, Državljanske liste in Demokratične
               stranke upokojencev Slovenije. Želi kdo razpravljati? Želi. Kot predlagatelj, mag.
               Vizjak?</p>
               <p>Kot predlagatelj, izvolite.</p>
            </sp>
            <sp xml:id="SDZ6-Izredna-62-2014-04-29.sp112">

               <speaker>MAG. ANDREJ VIZJAK (PS SDS):</speaker>

               <p>Hvala lepa.</p>
               <p>Z veliko muko, po kar nekaj prepričevanjih, smo včeraj na Odboru za gospodarstvo
               sprejeli amandma Poslanske skupine SDS, ki je zgolj nometehnično popravil že
               obstoječi tekst priporočila, ki ste ga prejeli skupaj z gradivom za to izredno sejo.
               S tem je bil seveda tudi zavrnjen amandma koalicije k 5. točki, pri kateri se pa
               sedaj ta amandma nazaj vrača in želi povoziti priporočilo, ki ga je včeraj sprejel
               odbor.</p>
               <p>In kaj govori priporočilo, ki ga je včeraj sprejel odbor? Državni zbor Republike
               Slovenije priporoča, ne zahteva, ukazuje ali karkoli, skratka priporoča Vladi, da čim
               prej poveča dodatne pravice porabe iz finančne perspektive 2007–2013 in projektom na
               čakanju podpiše pogodbe o dodelitvi sredstev, če so izpolnjeni vsi za to potrebni
               pogoji ter takoj pričnejo z izvajanjem del. To se pravi, pod pogojem, da je vse v
               redu, da je zakonito in da ni nobenih formalnih ovir se to naredi. Skratka, mi s tem
               želimo dati zeleno luč tem 11 projektom, ki so pripravljeni, za katero je tudi
               Ministrstvo za kmetijstvo ocenilo, da so pravi in jih je poslalo v potrditev
               Ministrstvu za gospodarski razvoj in tehnologijo.</p>
               <p>Mi želimo s tem – seveda v kombinaciji tudi s predhodnim sklepom, da se v finančni
               perspektivi 2014–2020 poveča obseg pravic za ta namen – zagotoviti vsem projektom
               vodooskrbe, da se izvedejo in da se izvedejo iz kohezijskih sredstev pretekle in
               sedanje finančne perspektive. Kaj pa vi predlagate, spoštovana koalicija? Namesto
               tega razmeroma operativnega sklepa, ki je priporočilo, predlagate: <q>"Državni zbor se
               je seznanil s stanjem področja črpanja kohezijskih sredstev na Odboru za kmetijstvo
               in sicer 22. aprila, Ministrstvo za kmetijstvo in okolje in služba …"</q> Aja, vi
               pravzaprav pravite, da je dovolj, da ste se seznanili s tem sklepom, da ste se
               seznanili s postopki na področju črpanja evropskih sredstev. Jaz mislim, da če želimo
               kaj narediti v prihodnje, ni dovolj, da se seznanimo z nekim poročilom za nazaj. In
               predlagate črpanje našega sklepa.</p>
               <p>Spoštovani, jaz menim, da če poslanci želimo narediti kaj dobrega za te okoljske
               projekte, je prav, da tudi to priporočilo, ki smo ga predlagali in ki ga vi želite
               črtati, sprejmemo in torej ne črtamo tega priporočila.</p>
            </sp>
            <sp xml:id="SDZ6-Izredna-62-2014-04-29.sp113">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima magistrica Mateja Vraničar, državna sekretarka na Ministrstvu za finance.
           </p>
            </sp>
            <sp xml:id="SDZ6-Izredna-62-2014-04-29.sp114">

               <speaker>MAG. MATEJA VRANIČAR:</speaker>

               <p>Hvala lepa, gospa predsedujoča!</p>
               <p>V zvezi s 5. točko predlaganih priporočil bi želela samo opozoriti, da realizacija
               tega priporočila zahteva sprejem rebalansa državnega proračuna. Dodatne pravice
               porabe evropskih sredstev je v skladu z Zakonom o izvrševanju proračuna brez
               rebalansa mogoče dodeliti samo na račun višjih prihodkov iz naslova črpanja evropskih
               sredstev, kar pa v danem primeru ne more biti slučaj. Torej je dodatne pravice porabe
               mogoče zagotoviti samo skozi rebalans državnega proračuna. Že v dosedanji razpravi pa
               je bilo povedano, da rezerve pri ostalih dodeljenih sredstvih iz finančne perspektive
               ni, ker so razdeljena sredstva stare finančne perspektive v višjem obsegu, kot pa so
               dejansko zagotovljena evropska sredstva. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp115">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Andrej Vizjak kot predlagatelj, za njim gospod Danijel Krivec.</p>
               <p>Izvolite, mag. Vizjak.</p>
            </sp>
            <sp xml:id="SDZ6-Izredna-62-2014-04-29.sp116">

               <speaker>MAG. ANDREJ VIZJAK (PS SDS):</speaker>

               <p>Ja, spoštovana državna sekretarka, v celoti se z vami strinjam. Ampak predlog
               rebalansa bi moral biti že pred nami. Saj vam je padel tudi nepremičninski davek. Ja,
               seveda. Ki je predvideval en specifični vir za pokrivanje izdatkov in tega vira ne
               bo. In roko na srce, iz formalnih razlogov bi morali že pripraviti rebalans,
               anulirati tiste vrste prihodkov in jih v proračunu nadomestiti s trošarinskimi
               prihodki in drugimi prihodki. Če smo formalno. Ker vira iz nepremičninskega davka en
               bo. Ne bo, če zakon ne velja. Ali bo? Jaz mislim, da ga ne bo. Kar pomeni padec
               nepremičninskega davka je definitivno argument za to, da se proračun, takšen, kot je
               sprejet v letošnjem letu, ne more izvršiti in izvajati, kajti določenega, znatnega,
               skoraj 200 milijonskega vira ne bo, ampak bodo drugi. Kot pravite, ste nekaj
               <q>"naštrikali"</q> pri trošarinah in podobno. Ne meni govoriti, da rebalans za to ni
               potreben. Jaz mislim, da je potreben. Če lahko kar tako nadomestite en 200 milijonski
               vir z nekimi drugimi viri in pravite, da rebalans ni potreben potem boste lahko
               nadomestili tudi nekaj milijonske izdatke za kohezijska sredstva.</p>
               <p>Zato jaz menim, da je takšno priporočilo tudi vam priporočilo, ko boste sestavljali
               rebalans. Da je korektno, se strinjam z vami. In če vam danes Državni zbor to
               priporoča in boste to čez ene mesec ali dva ali pa čez štirinajst dni prinesli v
               parlament, verjetno ne bo problemov, ker boste rekli: Poglejte, poslanci, to ste nam
               priporočali, mi smo se z vami strinjam in to je to. In ti projekti bodo izvedeni.</p>
               <p>In še enkrat, mi zaokroženo gledano govorimo o prerazporejanju kohezijskih sredstev
               znotraj dveh finančnih perspektiv in znotraj enega operativnega programa razvoja OP
               ROPI. Mi v seštevku gledano ne govorimo o povečanju pravic porabe preko vsega, ampak
               samo o konkretnih prioritetah, da se to pač tam zgodi. Skratka, mi dolgoročno,
               srednjeročno gledano države ne zadolžujemo dodatno, nič ne povečujemo obsega
               projektov in za to potrebnih finančnih sredstev, temveč samo povemo, da je teh 11
               projektov tudi prioriteta in da se poiščejo viri na drugih področjih istega
               operativnega programa oziroma istega področja, tudi za te projekte.</p>
               <p>Tako da, težko bomo poslušali o tem, da povzročamo tukaj neke javnofinančne
               nesprejemljive posledice, v povezavi z zlatim fiskalnim pravilom, kar smo že danes v
               nekajkrat slišali, temveč želimo samo jasno povedati, kaj so prioritete v tej državi.
               Jaz mislim, da je parlament dolžan priporočati Vladi glede prioritet, sicer pa ne
               vem, kaj sploh počnemo v tej državi.</p>
            </sp>
            <sp xml:id="SDZ6-Izredna-62-2014-04-29.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Mateja Vraničar ima besedo. Boste za tem?</p>
               <p>Gospod Danijel Krivec.</p>
            </sp>
            <sp xml:id="SDZ6-Izredna-62-2014-04-29.sp118">

               <speaker>DANIJEL KRIVEC (PS SDS):</speaker>

               <p>Hvala za besedo.</p>
               <p>Tudi sam tega amandmaja, da se ta točka priporočil črta, ne bom podprl. Mislim, da
               je bilo včeraj na razpravi na odboru jasno argumentirano, zakaj je takšno priporočilo
               smiselno in ste ga koalicijski poslanci tudi podprli in ne vem, zakaj ponovno
               amandma, ki naj priporočilo v tej smeri črta.</p>
               <p>Vsi smo včeraj ugotavljali, da je treba imeti določene projekte, ki lahko v nekem
               trenutku nadomestijo tudi izpad sedanjih projektov in teh 11 <q>"ready to go"</q> to omogoča
               in to je tudi velika varovalka za državo, da res počrpa ta sredstva. Ne vem, zakaj bi
               bilo treba tako smiselno priporočilo črtati iz teh celotnih priporočil glede izplačil
               kohezijskih sredstev. Tako da upam, da boste tako kot na odboru vseeno razmislili o
               tem, kaj v tej službi, ki jo imate, počnete. In ne zatiskali si oči pred dejstvi, ki
               jih je treba izpolniti. In omogočili konec koncev tudi tisto, kar je ministrstvo in
               vse službe do sedaj, vsem tem občinam, ki so sledile njihovim navodilom, na nek način
               priporočalo in jim tudi skozi dokumente izkazovalo. Mislim, da bi bilo nekorektno in
               nespodobno, da se jim zdaj na nek način odpovemo. In da priznamo, da smo dve leti ali
               pa še več vse te občine zavajali z lažnimi obljubami. Ne vem, kako imate ostali
               poslanci obraz, da to naredite. In vsaj to, da sprejmemo priporočila ministrstvu,
               Vladi in ostalim, da resno razmislijo o rešitvah, pa mislim, da je naša dolžnost,
               tako kot je bilo povedano.</p>
            </sp>
            <sp xml:id="SDZ6-Izredna-62-2014-04-29.sp119">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Mateja Vraničar ima besedo.</p>
            </sp>
            <sp xml:id="SDZ6-Izredna-62-2014-04-29.sp120">

               <speaker>MAG. MATEJA VRANIČAR:</speaker>

               <p>Hvala lepa.</p>
               <p>Še enkrat, nesporno je, da lahko Državni zbor Vladi priporoča tudi, da naj pripravi
               rebalans proračuna, vendar o tem danes še ni bilo govora, da bi bil zaradi teh
               priporočil le-ta potreben in se mi zdi, da je potrebno, da poslanci pred odločanjem
               veste, kaj kakšno priporočilo pomeni.</p>
               <p>Kar se tiče vaše ocene, da bi bil rebalans potreben zaradi drugačne strukture
               prihodkov, kot so bili načrtovani ob sprejetju proračuna, naj opozorim, da se pri
               pripravi proračuna na prihodkovni strani pripravi ocena prihodkov. In če dejansko
               realizacija prihodkov kot celote, ne po posameznem viru, odstopa od predvidenega
               obsega s proračunom, je treba pripraviti rebalans proračuna. Če pa se tekom leta pri
               izvrševanju spreminja struktura prihodkov, da je več enega davka, manj drugega davka,
               rebalans seveda zaradi tega ni potreben, zato izražam moje nestrinjanje z vašo oceno
               prej, da bi zaradi razveljavitve davka na nepremičnine morali nujno pripraviti
               rebalans.</p>
               <p>Še enkrat pa v zvezi s pravicami porabe. Vi, gospod Vizjak, ste govorili o pravicah
               porabe iz stare oziroma nove finančne perspektive, jaz pa, ko govorim o pravicah
               porabe, govorim o pravicah porabe, ki so določene z letnim proračunom in ne glede na
               to, ali gre za sredstva stare ali nove finančne perspektive, posamezna ministrstva
               oziroma proračunski uporabniki lahko porabljajo sredstva zgolj v okviru pravic
               porabe, ki so jim določene s sprejetim proračunom. In če bi se dogovorili za rebalans
               in ne bi hkrati tudi povečali nekega vira za te dodatne pravice porabe, to pomeni
               seveda dodaten deficit. Hvala.</p>
            </sp>
            <sp xml:id="SDZ6-Izredna-62-2014-04-29.sp121">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Mag. Andrej Vizjak kot predlagatelj.</p>
            </sp>
            <sp xml:id="SDZ6-Izredna-62-2014-04-29.sp122">

               <speaker>MAG. ANDREJ VIZJAK (PS SDS):</speaker>

               <p> Ja, saj, spoštovana državna sekretarka, meni je žal, da morava midva pravzaprav na
               nek način tukaj polemizirati o proračunu in tehnikalijah, ampak nimate prav.</p>
               <p>Glejte, padec nepremičninskega davka ni povzročil samo prerazporeditev na
               prihodkovni strani, vsaj tako smo mi poslanci slišali koalicijo in vlado. Vlada je
               zelo jasno povedala, da bo seveda del finančnih učinkov padlega nepremičninskega
               davka poiskala s trošarinami in tako naprej, del pa tudi na odhodkovni strani. Rekli
               ste, da boste za 50 milijonov zategnili zavode, da boste počistili neproduktivne
               odhodke oziroma ne vem, kako ste nam to povedali, ampak povedali ste, da boste del
               teh sredstev, okoli 50 milijonov, eno četrtino padlega nepremičninskega davka,
               kompenzirali tudi na odhodkovni strani. Ste to rekli? Jaz vaše kimanje smatram kot
               potrditev, kar pomeni, da ni res, kar ste prej povedali, da samo prerazporejate
               strukturo prihodkovne strani, ampak jo tudi delno kompenzirate z odhodkovno stranjo,
               kar pomeni, da imate za kakih 50 milijonov več denarja, kolikor ga načrtujete
               porabiti na odhodkovni strani. Ker vi načrtujete privarčevati 50 milijonov, ki jih
               imate zdaj na odhodkovni strani imate. Še argument več, da imate pravico, to se pravi
               finančne obsege – sicer na drugih postavkah – in to ne povečuje deficita. Povečuje ga
               samo, če se prihodkovna stran bistveno ne bi izšla po vaših načrtih. Torej, rebalans
               bi bil, to oba dobro veva, potreben in korekten zaradi padca nepremičninskega davka,
               da se zelo jasno povedo posledice na obeh straneh proračuna, tako prihodkovni kot
               odhodkovni strani, kje se bo skompenziralo teh 200 milijonov evrov. In če je tu
               volja, da tudi za kakih 50 milijonov ali ne vem koliko povečamo deficit za
               infrastrukturne projekte, ki so vložek v prihodnost, recimo vodooskrbo, oprostite,
               jaz mislim, da bomo veliko prej našli za to soglasje, kot da pojemo teh 50 milijonov
               evrov. Jaz imam največji problem, ko se mi zadolžujemo za tekoče odhodke. Nimam pa
               takega problema, ko imamo v mislih črpanje evropskih sredstev in ko imamo take
               pomembne projekte, kot je vodooskrba tam, kjer je to neurejeno. Zato jemljite to naše
               sporočilo tudi kot del tega sporočila in ne iskati nekih formalističnih razlogov,
               zakaj kaj kje ni možno.</p>
            </sp>
            <sp xml:id="SDZ6-Izredna-62-2014-04-29.sp123">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Gospod Jože Tanko ima besedo.</p>
            </sp>
            <sp xml:id="SDZ6-Izredna-62-2014-04-29.sp124">

               <speaker>JOŽE TANKO (PS SDS):</speaker>

               <p> Hvala lepa za besedo.</p>
               <p>V prejšnji obrazložitvi sem dejal, da prihajajo v imenu Vlade v Državni zbor
               predstavniki, ki povedo, zakaj se nekaj ne da. Gospa Vraničarjeva je povedala, da bi
               v primeru sprejema priporočila, kot je predlagan, bil potreben rebalans. Zdaj pa
               sprašujem naslednje. Postopek sprejema rebalansa v Državnem zboru povzroči tisoč
               evrov stroškov, sprememba prinese pa v državni proračun 240 milijonov evrov. Torej,
               je rebalans razlog za to, da tega ne storimo? Če bi Vlada nastopila proaktivno, tako
               kot bi morala, bi morala pridi s takšnim predlogom v Državni zbor, s predlogom
               rebalansa, da te zadeve kompenziramo. Ne pa, da se izgovarja na rebalans proračuna.
               Če je to edini razlog, potem povem odkrito zdaj vsem, niti besede ne bomo
               spregovorili ob rebalansu, če boste prinesli to spremembo, da bo izboljšala črpanje
               evropskih sredstev. Vendar vi to veste in tega ne storite. Zakaj ne? Lahko rečejo, da
               je to na nek način birokratski kretenizem, ki stane državo 240 milijonov evrov v tem
               primeru. Predlagam, da sprejmete to priporočilo in da pridete z rebalansom proračuna,
               ki bo saniral to neumnost, ki je birokratska ovira za to, da se sredstva ne črpajo.
           </p>
            </sp>
            <sp xml:id="SDZ6-Izredna-62-2014-04-29.sp125">

               <speaker>PODPREDSEDNICA RENATA BRUNSKOLE:</speaker>

               <p>Mag. Mateja Vraničar ima najprej, besedo potem mag. Andrej Vizjak.</p>
            </sp>
            <sp xml:id="SDZ6-Izredna-62-2014-04-29.sp126">

               <speaker>MAG. MATEJA VRANIČAR:</speaker>

               <p>Še enkrat. Prvič, jaz se nisem opredeljevala ne za in ne proti priporočila ali
               amandmaja. Drugič, nisem rekla, da je priporočilo nekorektno zaradi tega, ker je
               treba za njegovo realizacijo pripraviti rebalans, ampak sem vas želela samo
               obvestiti, kakšni so potrebni ukrepi za to, da se priporočilo izvrši.</p>
            </sp>
            <sp xml:id="SDZ6-Izredna-62-2014-04-29.sp127">

               <speaker>PODPREDSEDNICA RENATA BRUNSKOLE:</speaker>

               <p>Imate repliko, gospod Tanko? Ne. Mag. Andrej Vizjak kot predlagatelj.</p>
            </sp>
            <sp xml:id="SDZ6-Izredna-62-2014-04-29.sp128">

               <speaker>MAG. ANDREJ VIZJAK (PS SDS):</speaker>

               <p>Spoštovana državna sekretarka, nedavno oziroma meni se zdi, da danes, sem v medijih
               prebral, da si lahko država obeta približno 150 milijonov evrov iz naslova koncesije
               za podeljene frekvence Simobilu, Tušmobilu in Telekomu. In me zanima, ali je ta
               prihodek državnega proračuna v proračunu in ali se vam ne zdi pametno tak denar
               naložiti v investicije, ki generirajo višjo kakovost življenja in dodano vrednost tej
               državi.</p>
            </sp>
            <sp xml:id="SDZ6-Izredna-62-2014-04-29.sp129">

               <speaker>PODPREDSEDNICA RENATA BRUNSKOLE:</speaker>

               <p>Gospod Jože Tanko, želite besedo? Izvolite.</p>
            </sp>
            <sp xml:id="SDZ6-Izredna-62-2014-04-29.sp130">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>To, kar je povedala gospa Vraničar, je na nek način tragedija te države, ko
               birokratski aparat odloča o tem, ali bomo šli v rebalans proračuna ali ne, ali bomo
               lahko počrpali dodatne vire, ki so na razpolago, ali ne. Točno o tem zdaj govorimo.
               Točno o tem. In mi je prav žal, da imamo Vlado, ki ni pripravljena prinesti rebalansa
               proračuna, lahko izključno na tej točki, da bomo dosegli ta učinek, o katerem
               govorimo. Lahko pridete z rebalansom proračuna samo na tej postavki, ne na tistem,
               kar vas muči, ampak samo s to postavko, da bomo počrpali to, kar je namen te seje
               Državnega zbora in to Državnega zbora in Vlade ne stane tisoč evrov, ker je to
               bagatelna sprememba proračuna 2014 in 2015, da se to naredi. In državni uradniki ter
               celo funkcionarji postavljajo birokratsko prepreko, da bi izboljšali črpanje državnih
               sredstev. To je gospodje za interpelacijo ministra, če se to dogaja. In tudi Vlade na
               koncu. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp131">

               <speaker>PODPREDSEDNICA RENATA BRUNSKOLE:</speaker>

               <p>Izvolite, mag. Andrej Vizjak, kot predlagatelj.</p>
            </sp>
            <sp xml:id="SDZ6-Izredna-62-2014-04-29.sp132">

               <speaker>MAG. ANDREJ VIZJAK (PS SDS):</speaker>

               <p>Jaz nisem dobil odgovora, pa bi ga le rad. Jaz mislim in sem prepričan, da državna
               sekretarka ve odgovor na moje vprašanje. 150 milijonov evrov ni drobiž. Ali je
               državni proračun v letošnjem letu med prihodki štel to koncesijo za podelitev
               frekvenc operaterjem in v kolikšni meri je to predvideno v proračunu? Torej, samo to
               vprašanje.</p>
            </sp>
            <sp xml:id="SDZ6-Izredna-62-2014-04-29.sp133">

               <speaker>PODPREDSEDNICA RENATA BRUNSKOLE:</speaker>

               <p>Izvolite, mag. Mateja Vraničar.</p>
            </sp>
            <sp xml:id="SDZ6-Izredna-62-2014-04-29.sp134">

               <speaker>MAG. MATEJA VRANIČAR:</speaker>

               <p>V proračunu, ki ga je Državni zbor sprejemal lani jeseni, ta znesek ni vključen. Tako
               kot sem rekla že prej, na prihodkovni strani se ob pripravi proračuna pripravi ocena
               prihodkov po posameznih možnih virih. Kaj dejansko pride, kateri prihodki se dejansko
               realizirajo, je razvidno tekom leta, vendar ti dodatni prihodki ne pomenijo, da je
               mogoče brez rebalansa povečati odhodke. Odhodki so maksimirani na tistem nivoju, ki
               je določen s sprejetim proračunom, gledano v globalu. Pa s tem ne zavračam možnosti,
               da se rebalans pripravi, samo govorim, kakšna so dejstva.</p>
            </sp>
            <sp xml:id="SDZ6-Izredna-62-2014-04-29.sp135">

               <speaker>PODPREDSEDNICA RENATA BRUNSKOLE:</speaker>

               <p>Izvolite, mag. Andrej Vizjak, kot predlagatelj.</p>
            </sp>
            <sp xml:id="SDZ6-Izredna-62-2014-04-29.sp136">

               <speaker>MAG. ANDREJ VIZJAK (PS SDS):</speaker>

               <p>Spoštovani kolegi, temeljni razlog, zakaj vlada zavrača amandmaje, je odpadel.
               Temeljni razlog je bil, da denarja ni. Zdaj smo izvedeli, da je nek dodatni,
               nenačrtovan vir v višini 150 milijonov evrov prišel iz naslova koncesij za podelitev
               frekvenc operaterjem mobilne telefonije. Glejte, jaz ne vem, za kaj drugega porabiti
               ta denar, kot za prioritetne koristne investicije v tej državi, kot je izboljšanje
               vodooskrbe, za projekte, ki jih Ministrstvo za okolje, pristojno ministrstvo vašega
               ministra ali pa recimo temu vseh dosedanjih okoljskih ministrov, šteje kot dobre,
               perspektivne, prioritetne projekte, ki jih je treba narediti. Povezani so tudi z
               zdravjem ljudi, čeprav nimamo zdravstvenega ministra ali pa ministrice. Torej, ali je
               to pravzaprav a priori nasprotovanje predlogom opozicije, kajti zdaj pa res več
               nimate niti vsebinskega razloga. Nič ne bomo povečevali deficita, ker imamo vir, ki
               ga nismo načrtovali, ki presega to, kar mi predlagamo, vsaj v enem letu. In tako kot
               je rekel šef naše poslanske skupine, boste imeli v tem delu rebalans sprejet v eni
               minuti, ker verjetno ga ni heroja tu, če boste vi tako tudi odločili, da bo
               nasprotoval taki rešitvi, da se vzame iz koncesij in se da za vodarske projekte
               oziroma projekte izboljšanje vodooskrbe. Te projekte, ki so <q>"ready to"</q> go, pa tudi,
               spoštovana državna sekretarka, če se jutri zakoplje, se ne da pokuriti 150 milijonov
               evrov, ker tisti, ki je kdaj kakšno lopato v rokah držal in kakšne bagerje gledal, ko
               delajo, ve, kaj se da narediti in kakšne so možne mesečne situacije, tudi če se dela
               noč in dan. Je pač treba imeti kar nekaj operative takoj na voljo, delati močno in
               imeti srečo z vremenom in še s čim, da se seveda tudi realizacija zgodi in plača v
               letošnjem letu.</p>
               <p>Jaz se z vami strinjam, da je potreben rebalans, ampak jaz smatram rebalans kot neko
               tehnikalijo, ki sledi odločitvam v tem državnem zboru. Saj ne nazadnje tudi rebalans
               mi sprejemamo, vi pa ga predlagate. In sploh ne vidim v tem neke ovire, zato da to
               naredimo, ampak kot neko logično nadaljevanje sprejetja tega sklepa.</p>
            </sp>
            <sp xml:id="SDZ6-Izredna-62-2014-04-29.sp137">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Še je želja po razpravi. Gospod Jože Tanko.</p>
            </sp>
            <sp xml:id="SDZ6-Izredna-62-2014-04-29.sp138">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Zdaj če je rebalans ovira, če je denar na razpolago, potem je samo vprašanje, za
               koga se ta denar čuva. To sem vprašal v eni od predhodnih razprav in bi, spoštovani
               gospod minister, zdaj ste vi najvišji predstavnik vlade tukaj, prosil za vaš odgovor.
               Za koga se čuva omenjeni denar? Ker se noče niti sprejeti odprave birokratske ovire,
               če je to rebalans, niti ne aktivirati sredstev, ki so na razpolago. Torej, komu je to
               namenjeno, če ne tem projektom? Hvala.</p>
            </sp>
            <sp xml:id="SDZ6-Izredna-62-2014-04-29.sp139">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ugotavljam, da ne želi nihče več razpravljati, zatorej zaključujem razpravo k 5.
               točki.</p>
               <p>V razpravo dajem 6. točko Dopolnjenega predloga priporočila in vloženi amandma
               poslanskih skupin PS, SD, DL in DeSUS. Želi kdo razpravljati? Če ne želi, zaključujem
               razpravo k 6. točki.</p>
               <p>V razpravo dajem 7. točko Dopolnjenega predloga priporočila in vloženi amandma
               poslanskih skupin PS, SD, DL in DeSUS. Želi kdo razpravljati? Želi. Besedo ima mag.
               Andrej Vizjak kot predlagatelj in potem gospod Danijel Krivec.</p>
            </sp>
            <sp xml:id="SDZ6-Izredna-62-2014-04-29.sp140">

               <speaker>MAG. ANDREJ VIZJAK (PS SDS):</speaker>

               <p>Spoštovani kolegi, saj meni je res žal in jaz upam, da tega ne bomo delali prepogosto
               v tem parlamentu, da bomo pravzaprav opravljali naloge Vlade. Mi smo namreč s temi
               priporočili poskusili usmeriti Vlado, kako rešiti nastali problem. Nismo samo rekli,
               da je problem treba rešiti, ker to smo že rekli pred dvema mesecema, pa se ni nič
               zgodilo.</p>
               <p>In ponavadi dostikrat slišimo od Vlade, češ saj vi samo nekaj priporočate ali pa nam
               nekaj nalagate, to se ne da narediti. In mi smo Vladi pravzaprav predlagali konkretni
               recept, kako rešiti obstoječe projekte na vodarskem področju in teh novih 11
               projektov, ki so <q>"ready to go"</q>, da se vsi naredijo. In smo pravzaprav ugotovili, da
               je to možno narediti samo tako, da se tudi obstoječi projekti izvajajo fazno, delno
               iz perspektive 2007–2013 in delno iz perspektive 2014–2020. In da se tudi teh 11
               projektov, ki čakajo, podobno začne izvajati. In zato to naše sedmo priporočilo
               govori, da Državni zbor predlaga Vladi, da projektom, kjer ni možno, da bi bili
               zaključeni do konca leta, omogoči razdelitev na faznost, in sicer na prvi del, ki bi
               bil financiran z denarjem iz finančne perspektive 2007–2013, in na drugi del,
               financiran iz finančne perspektive 2014–2020.</p>
               <p>Skratka, ta sklep in tisti prej, da se v finančni perspektivi 2014–2020 zagotovi
               dovolj sredstev, da se vsi končajo, je pravzaprav pot in način, kako je volk sit in
               krava cela. In zdaj smo slišali, da imate tudi denar za to, letos že, da ne govorim o
               naslednjem letu – 150 milijonov evrov, spoštovani, za frekvence, hvala bogu, da
               telefoniramo ali pa telefonirajo tako veliko, da so operaterji pripravljeni toliko
               plačati za te frekvence. In to je vir državnega proračuna, ki je na voljo.</p>
               <p>In še enkrat, spoštovani, za kaj je ta vir bolje in bolj koristno porabiti kot za
               takšne investicije, ki ne samo, da vplivajo na zagotavljanje zdrave pitne vode našim
               ljudem, temveč tudi na zagona gospodarstva in nova delovna mesta.</p>
            </sp>
            <sp xml:id="SDZ6-Izredna-62-2014-04-29.sp141">

               <speaker>PODPREDSEDNICA RENATA BRUNSKOLE:</speaker>

               <p>Gospod Danijel Krivec ima besedo.</p>
            </sp>
            <sp xml:id="SDZ6-Izredna-62-2014-04-29.sp142">

               <speaker>DANIJEL KRIVEC (PS SDS):</speaker>

               <p>Hvala.</p>
               <p>Tudi sam ne razumem te pobude, da se to priporočilo črta, kajti to priporočilo je
               bilo celo usklajeno s Skupnostjo občin in z Združenjem občin in kot možna rešitev
               potrjeno celo s strani Ministrstva za okolje in prostor. Da je to res, je tudi
               predlog, ki ga je minister Židan podal na odboru za kmetijstvo in okolje. Tam je
               predlagal v sklepu, ki je bil čez dva dni s sklepom Vlade anuliran, da se vse
               odobrene projekte preveri s stališča faznosti in tako naprej. To je predlog ministra
               Židana, enak predlog je podan tudi iz naše strani in je bil na odboru tudi sprejet.
               Vi pa ponovno to črtate. Neumna je pa vaša obrazložitev, pa jo bom prebral, kajti
               verjamem, da tudi župani to poslušajo.</p>
               <p>Vi v obrazložitvi, zakaj je treba to priporočilo o faznosti črtati – navkljub, kot
               sem rekel, usklajenosti z ZOS in SOS in z Ministrstvom za okolje in prostor –
               pravite, in to je višek cinizma: <q>"Državni zbor ugotavlja, da je delitev projektov v
               faznost že sedaj možna, a le v sodelovanju z lokalnimi skupnostmi."</q> Dobro jutro, to
               ste že vse naredili in pojedli svoje besede! In pravite: <q>"Vlada Republike Slovenije
               ne more sama deliti projekte v faznost."</q> Krasna obrazložitev. Mislim, to pa je
               sprenevedanje s strani koalicije in zavajanje županov, ki jih sicer ni več na
               tribuni, verjetno pa poslušajo. Navkljub vsem dogovorom, ki so jih imeli z
               ministrstvom in z vsemi službami, kjer jim je bilo tudi obljubljeno, da je faznost
               možna, vi to gladko negirate in se sprenevedate, da je vse to že možno narediti,
               ampak da Vlada sama tega ne more narediti.</p>
               <p>Jaz vam priporočam, da naš predlog podprete in da umaknete ta amandma, da se ta
               točka črta, ker boste s tem naredili največ dobrega za te projekte.</p>
            </sp>
            <sp xml:id="SDZ6-Izredna-62-2014-04-29.sp143">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Zvonko Lah.</p>
            </sp>
            <sp xml:id="SDZ6-Izredna-62-2014-04-29.sp144">

               <speaker>ZVONKO LAH (PS SDS):</speaker>

               <p>Jaz se pridružujem besedam prejšnjega govornika. Povem pa, da bomo v Slovenski
               demokratski stranki preverili te projekte in če bomo ugotovili, da bodo sredstva res
               ostala, da se ne bodo počrpala in da se projekti ne bodo dokončali, bomo poskušali
               tudi proti ministru za okolje in prostor zahtevati odgovornost tukaj v parlamentu.
           </p>
            </sp>
            <sp xml:id="SDZ6-Izredna-62-2014-04-29.sp145">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Zaključujem razpravo k 7. točki dopolnjenega predloga priporočila.</p>
               <p>Prehajamo na odločanje o vloženih amandmajih. Poslanke in poslance prosim, da
               preverite delovanje glasovalnih naprav.</p>
               <p>Prehajamo na odločanje o vloženem amandmaju Poslanske skupine SDS k 1. točki
               Dopolnjenega predloga priporočila. Želi kdo obrazložiti glas? Ne želi. Prehajamo na
               glasovanje.</p>
               <p>Glasujemo. Glasovanje poteka. Navzočih je 64 poslank in poslancev, za je glasovalo
               29, proti 35.</p>
               <p><stage>(Za je glasovalo 29.)</stage> <stage>(Proti 35.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SDS k 2. točki Dopolnjenega
               predloga priporočila. Želi kdo obrazložiti glas? Če ne želi, prehajamo na odločanje.</p>
               <p>Glasujemo. Glasovanje poteka. Navzočih je 65 poslank in poslancev, za je glasovalo
               32, proti 32.</p>
               <p><stage>(Za je glasovalo 32.)</stage> <stage>(Proti 32.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SDS k 3. točki Dopolnjenega
               predloga priporočila. Želi kdo obrazložiti glas pred glasovanjem? Ne želi. Prehajamo
               na glasovanje.</p>
               <p>Glasujemo. Navzočih je 67 poslank in poslancev, za je glasovalo 33, proti 34.</p>
               <p><stage>(Za je glasovalo 33.)</stage> <stage>(Proti 34.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SDS k 4. točki Dopolnjenega
               predloga priporočila. Želi kdo obrazložiti glas? Kot predlagatelj? V imenu Poslanske
               skupine SDS?</p>
               <p>Mag. Andrej Vizjak.</p>
            </sp>
            <sp xml:id="SDZ6-Izredna-62-2014-04-29.sp146">

               <speaker>MAG. ANDREJ VIZJAK (PS SDS):</speaker>

               <p>Hvala lepa. Spoštovani!</p>
               <p>Oglašam se samo pri bistvenih, res najbolj bistvenih amandmajih, ki gledajo naprej.
               Se pravi, kako tem 11 projektom, ki so bili potrjeni s strani Ministrstva za
               kmetijstvo in okolje in seveda zaradi omejitve pravic porabe zavrnjeni s strani
               organov upravljanja, omogočiti zeleno luč za pričetek izvedbe. Torej, mi s tem
               amandmajem predlagamo priporočilo Vladi, da preveri, katere občine so tiste, ki jim
               zaradi slabe realizacije dodeljenih projektov do konca leta 2015 ne bo uspelo
               počrpati denarja, in da se ta denar prerazporedi na projekte, ki čakajo, in se seveda
               s tem da tudi zelena luč tem projektom, ki čakajo. In še bolj pomemben je drug del
               priporočila Vladi, da Vlada pri pripravi operativnega programa za finančno
               perspektivo 2014–2020 v operativnem programu zagotovi dovolj sredstev, da se končajo
               vsi vodarski projekti, ki tečejo, in ti novi, ki dobijo zeleno luč na podlagi prvega
               odstavka tega priporočila. Ta četrti sklep v kombinaciji s sedmim priporočilom, ki
               govori o faznosti, omogoča, da se izvedejo vsi vodarski projekti z evropskimi
               sredstvi, seveda delno na račun drugih projektov, saj bo potreba za te vodarske
               projekte zagotoviti večjo pravico porabe, kot je v predlogu operativnega programa
               doslej.</p>
               <p>To utemeljujemo z dvema temeljnima razlogoma, ker mislimo, da sta vodooskrba in
               zdrava pitna voda prva prioriteta v tej državi in jaz mislim, da imajo vsi državljani
               te države pod enakimi pogoji pravico do zdrave pitne vode. Drug argument pa je tudi
               ta, kar je bilo danes tudi že ugotovljeno, da denar za to je, seveda ga je treba
               tehnično še ustrezno urediti v okviru proračuna oziroma rebalansa proračuna. In ni,
               spoštovani, nikakršnega vsebinskega razloga, razen enega, in sicer, da so ta sredstva
               novega operativnega programa že vnaprej popredalčkana v skladu z interesi posameznih
               ministrov mimo vednosti večine izmed nas.</p>
               <p>Torej, spoštovani, prosim za podporo k temu amandmaju, ki jasno postavi prioritete in
               seveda tudi da napotek, kako alocirati sredstva v operativnem programu finančne
               perspektive 2014–2020.</p>
            </sp>
            <sp xml:id="SDZ6-Izredna-62-2014-04-29.sp147">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo obrazložiti glas? Ne. Potem prehajamo na glasovanje. Torej, glasujemo k
               4. točki Dopolnjenega predloga priporočila ter vloženem amandmaju k tej točki.</p>
               <p>Glasujemo. Navzočih je 67 poslank in poslancev, za je glasovalo 36, proti 29.</p>
               <p><stage>(Za je glasovalo 36.)</stage> <stage>(Proti 29.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin PS, SD, DL in DeSUS k 5. točki
               Dopolnjenega predloga priporočila. Želi kdo obrazložiti glas? Mag. Andrej Vizjak v
               imenu Poslanske skupine SDS.</p>
            </sp>
            <sp xml:id="SDZ6-Izredna-62-2014-04-29.sp148">

               <speaker>MAG. ANDREJ VIZJAK (PS SDS):</speaker>

               <p>Spoštovani!</p>
               <p>Ta v bistvu amandma koalicije črta izvedbo prej sprejetega sklepa. Namreč, prej
               sprejeto priporočilo omogoča, da se nemudoma tudi prične s temi projekti, ki so zdaj
               na čakanju, in 5. sklep pravzaprav priporoča Vladi, da poveča dodatne pravice porabe
               iz finančne perspektive in projektom na čakanju podpiše pogodbo o dodelitvi, če so
               izpolnjeni vsi pogoji za to. To je zelo pomembno. Vsi pogoji, ne da bi karkoli brez
               predhodno odobrenih dodatnih pravic in tako naprej.</p>
               <p>Skratka, želimo vam povedati, da bi bilo črtanje tega po mojem tudi črtanje nekega
               napotka, kako izvršiti že sprejeto priporočilo.</p>
            </sp>
            <sp xml:id="SDZ6-Izredna-62-2014-04-29.sp149">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. Želi še kdo obrazložiti glas? Ne želi. Prehajamo na odločanje k vloženemu
               amandmaju k 5. točki Dopolnjenega predloga priporočila.</p>
               <p>Glasujemo. Glasovanje poteka. Navzočih je 66 poslank in poslancev, za je glasovalo
               29, proti 36.</p>
               <p><stage>(Za je glasovalo 29.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin PS, SD, DL in DeSUS k 6. točki
               dopolnjenega predloga priporočila. Želi kdo obrazložiti glas? V imenu Poslanske
               skupine Nove Slovenije gospod Jožef Horvat.</p>
               <p>Izvolite.</p>
            </sp>
            <sp xml:id="SDZ6-Izredna-62-2014-04-29.sp150">

               <speaker>JOŽEF HORVAT (PS NSi):</speaker>

               <p>Hvala lepa, spoštovana podpredsednica. Spoštovani gospod minister, državne
               sekretarke, kolegice in kolegi!</p>
               <p>Poslanska skupina Nove Slovenije bo nasprotovala amandmaju sedanje koalicije.
               Poglejte, ta amandma je nerazumen. Jaz res lepo prosim za 10 sekund razmisleka.
               Zakaj? Mi smo že naredili vajo, s katero smo pravzaprav sprejeli podoben sklep ali pa
               podobno odločitev, in sicer 25. 3. na Odboru za zadeve Evropske unije in zavezali
               Vlado s sklepom št. 2, da naredi proračunske prerazporeditve in zagotovi sredstva in
               tako dalje in tako dalje. In potem, zanimivo, naslednji dan, 26. marca, je Vlada
               upoštevala – vsaka čast –upoštevala sklep tega odbora in naredila te proračunske
               prerazporeditve, da je lahko gospod minister Dejan Židan, moj rojak, po Sloveniji
               podpisoval sofinancerske pogodbe. Ampak to je bil samo en korak. Ampak ta amandma je
               pravzaprav nekaj podobnega. Zdaj, če koga moti, da tukaj piše 35 milijonov ampak
               glejte, piše tudi to, da država dobi nazaj v proračun 40 milijonov, kar je finančni
               učinek plus 5 milijonov. In ne pozabiti, morda bo črni scenarij glede zaustavljenih
               185 milijonov. Kaj to pomeni? To pomeni, da moramo teh 11 projektov, o katerih smo
               pravzaprav celi dan govorili, dejansko potisniti naprej.</p>
               <p>Lepo prosim za razmislek. Ta amandma sedanje koalicije ni dober. Torej, črta 6. točko
               ali pa 6. sklep, ki je bil sprejet na odboru. Naj spomnim še enkrat, podoben sklep,
               ko je šlo za denar, za zagotovitev lastne udeležbe, smo sprejeli na Odboru za zadeve
               Evropske unije in naslednji dan je Vlada na korespondenčni seji naš sklep
               realizirala. Rezultat glasovanja na odboru je bil, govorim po spominu, 10 proti nič.
               Seveda ima tudi v Odboru za zadeve EU koalicija večino.</p>
               <p>Lepo prosim za nasprotovanje temu amandmaju koalicije k 6. točki. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp151">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Želi še kdo obrazložiti glas? Če ne želi, prehajamo na odločanje k vloženemu
               amandmaju k 6. točki Dopolnjenega predloga priporočila.</p>
               <p>Glasujemo. Navzočih je 67 poslank in poslancev, za je glasovalo 31, proti 34.</p>
               <p><stage>(Za je glasovalo 31.)</stage> <stage>(Proti 34.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin PS, SD, DL in DeSUS k 7. točki
               Dopolnjenega predloga priporočila. Želi kdo obrazložiti glas? Mag. Andrej Vizjak v
               imenu Poslanske skupine SDS.</p>
            </sp>
            <sp xml:id="SDZ6-Izredna-62-2014-04-29.sp152">

               <speaker>MAG. ANDREJ VIZJAK (PS SDS):</speaker>

               <p> Hvala lepa.</p>
               <p>Tudi to 7. priporočilo govori o tem, kako omogočiti izvedbo vseh projektov, ki
               zagotavljajo boljšo vodooskrbo, konkretno seveda omogočajo začetek izvedbe teh 11
               projektov. Govorimo namreč o faznosti. Ta odpira možnost faznosti oziroma priporoča
               Vladi, da gre v to. Spoštovana vlada, jaz sem prepričan, da ne bi smelo biti problema
               niti z enim županom, kjer se izvaja sedanjih 49 okoljskih projektov, da pristane na
               faznost in na spremenjeno pogodbo, saj je županu čisto vseeno, s katere finančne
               perspektive se bo financiral konkretni okoljski projekt v njegovi občini, ali iz
               sedanje finančne perspektive ali pa iz nove finančne perspektive, važno je, da se bo
               financiral pod istimi pogoji in z isto dinamiko in v istih finančnih okvirih kot
               doslej. To je za župana pomembno. In jaz ne vidim res nobenega razloga, da župani na
               to ne bi pristali. Skratka, sklep je povsem izvedljiv, le malo napora je, če se ne
               znate pogajati, smo vam tukaj tudi na voljo za pomoč in verjamem, da boste to lahko
               uspešno naredili.</p>
               <p>Seveda zato v Poslanski skupini Slovenske demokratske stranke nasprotujemo črtanju
               tega konkretnega amandmaja oziroma tega našega priporočila, saj priporočilo govori,
               da se projektom, kjer ni možno, da bi bili zaključeni do konca leta, dodeli faznost,
               da so pač narejeni v tej finančni perspektivi do tiste faze, kot je pač možno
               zgraditi, in v prihodnji finančni perspektivi do konca. To se pravi, s tem ne želimo,
               da se tisti projekti, ki jih je možno dokončati zdaj, nekako zavlačujejo ali
               raztegujejo, ampak samo, da se seveda razdelijo projekti v faze, zaključijo optimalno
               in s tem tudi omogočimo projektom, ki čakajo, da se začnejo delati.</p>
            </sp>
            <sp xml:id="SDZ6-Izredna-62-2014-04-29.sp153">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>V imenu Poslanske skupine SLS gospod Jakob Presečnik.</p>
            </sp>
            <sp xml:id="SDZ6-Izredna-62-2014-04-29.sp154">

               <speaker>JAKOB PRESEČNIK (PS SLS):</speaker>

               <p> Hvala lepa za besedo, gospa podpredsednica. Gospod minister, državni sekretarki in
               sodelavci, kolegice in kolegi!</p>
               <p>V poslanski skupini bomo nasprotovali temu, da se črta 7. predlog sklepa oziroma 7.
               sklep. Jaz sem že prej uvodoma govoril o tem, da je zelo podoben sklep sprejel Odbor
               za kmetijstvo in okolje pred približno enim tednom, kjer je apeliral na to, da se
               najde način, da se tam, kjer ni možno dokončati posameznih projektov v celoti, poišče
               možnost fazne izgradnje s funkcionalno fazo, funkcionalno ureditvijo in ne kar tako,
               da se en dan kar prekine, ampak kjer se razdeli v verjetno dve funkcionalno
               obvladljivi enoti, torej v dve funkciji nekega projekta, ki vsaka za sebe tudi
               funkcionira. In pa da se tisti drugi del seveda prenese v naslednjo finančno
               perspektivo. Tak sklep je bil soglasno sprejet na Odboru za kmetijstvo in okolje, tak
               sklep je celo predlagal minister mag. Dejan Židan in jaz ne vidim nobenega razloga,
               da bi danes, čez en teden – mislim, da bo celo šele jutri en teden – mislili kaj
               bistveno drugače. Je pa ta sklep tak, da omogoča izgradnjo vseh teh objektov,
               namenjenih za preskrbo s čisto pitno vodo.</p>
               <p>Kot rečeno, v Poslanski skupini Slovenske ljudske stranke bomo nasprotovali
               amandmaju, da se ta 7. sklep črta. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp155">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo obrazložiti glas v svojem imenu? Gospod Jože Tanko.</p>
            </sp>
            <sp xml:id="SDZ6-Izredna-62-2014-04-29.sp156">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Tudi sam bom temu amandmaju nasprotoval. Iz predloga koalicije se vidi, da gre za
               popolno razsulo med predstavniki Vlade, ki hodijo na seje odborov. Podpredsednik
               Vlade na enem odboru obljubi eno, njegova koalicija v Državnem zboru zadeve ruši.
               Predstavnica oziroma državna sekretarka Ministrstva za finance govori o težavah pri
               rebalansu proračuna, da so to velike ovire. Skratka, gospa, ponujamo tudi strokovno
               pomoč pri izvedbi rebalansa, če je to taka ovira, in vam bomo pomagali tudi te
               operativne programe udejanjiti v praksi.</p>
               <p>Skratka, ne samo, da bomo temu predlogu nasprotovali, nudimo vam tudi strokovno pomoč
               pri operacionalizaciji teh zadev. Hvala lepa.</p>
            </sp>
            <sp xml:id="SDZ6-Izredna-62-2014-04-29.sp157">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo obrazložiti glas v svojem imenu? Gospod Mirko Brulc. Se opravičujem,
               gospod Srečko Meh.</p>
            </sp>
            <sp xml:id="SDZ6-Izredna-62-2014-04-29.sp158">

               <speaker>SREČKO MEH (PS SD):</speaker>

               <p>Saj sva se prej dogovorila. Sva rekla par nepar, kdo od naju bo govoril, da ne
               govoriva oba, tako kot nekateri z nasprotne strani.</p>
               <p>Amandma bom seveda podprl. Mislim, da je gospod Tanko – pa se mu zahvaljujem za ta
               zadnji ekskurz oziroma za obrazložitev glasu – povedal, v čem je bilo bistvo današnje
               razprave. V tem, da se govori najslabše, najgrše o Vladi, kakršnakoli je, ker je
               točno to povedal. Povedal je, kakšno je razmerje znotraj Vlade, povedal je, kakšno je
               razmerje znotraj koalicije. In to je bil pravzaprav današnji namen te razprave in
               seveda tudi te točke dnevnega reda. Ko sem slišal, da bo vmes še tudi kakšna
               interpelacija, sem pa res bil začuden, ker bi to bila pa prva v tem mandatu.</p>
               <p>Še enkrat, amandma bom podprl. Mislim, da je treba skrbeti za državo in poiskati
               rešitev, ki je zakonita, možna in ne dela dodatnih težav. In to je bilo današnje
               zagotovilo, zato še enkrat, gospod Tanko, hvala lepa.</p>
            </sp>
            <sp xml:id="SDZ6-Izredna-62-2014-04-29.sp159">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na glasovanje o vloženem amandmaju k 7. točki Dopolnjenega predloga
               priporočila.</p>
               <p>Glasujemo. Navzočih je 67 poslank in poslancev, za je glasovalo 33, proti 31.</p>
               <p><stage>(Za je glasovalo 33.)</stage> <stage>(Proti 31.)</stage></p>
               <p>Ugotavljam, da je amandma sprejet.</p>
               <p>Končali smo glasovanje o amandmajih. Prehajamo na odločanje o Dopolnjenem predlogu
               priporočila v celoti. Obveščam vas, da me Zakonodajno-pravna služba oziroma Vlada
               nista opozorili, da bi bil zaradi amandmajev sprejetih na seji matičnega delovnega
               telesa oziroma seji Državnega zbora predlog priporočila neusklajen.</p>
               <p>Želi kdo pred glasovanjem obrazložiti glas? Mag. Andrej Vizjak v imenu Poslanske
               skupine SDS.</p>
            </sp>
            <sp xml:id="SDZ6-Izredna-62-2014-04-29.sp160">

               <speaker>MAG. ANDREJ VIZJAK (PS SDS):</speaker>

               <p>Spoštovani kolegi!</p>
               <p>Kljub temu, da je bila več kot polovica priporočil, ki smo jih predlagatelji
               predlagali v sprejem Državnemu zboru, zavrnjenih in povoženih s strani koalicije,
               bomo v Slovenski demokratski stranki ta priporočila podprli. Predvsem zaradi enega
               ključnega temeljnega priporočila, to je priporočilo št. 4. Priporočilo št. 4 namreč
               priporoča Vladi, da nemudoma starta tudi s temi 11projekti, ki čakajo in da v
               finančni perspektivi 2014–2020 zagotovi zadosten obseg sredstev za projekte, ki so v
               teku, in te projekte, ki čakajo.</p>
               <p>Skratka, parlament je s priporočilom št. 4 dal jasen signal Vladi, kaj je za
               narediti. Del operacionalizacije tega konkretnega poročila je tudi sklep 5 pa bil bi
               tudi sklep 7, vendar ste sklep 7 črtali, sklep 5 niste črtali, ampak želim vam
               povedati, da sta bila sklepa 5 in 7 zgolj tehnika, kako izvesti priporočilo pod
               število štiri. Zato menim, da je bistvo tega, kar smo danes želeli, ne to, da mi
               kažemo na neko operativno pomanjkljivo, če sem zelo vljuden, sposobno Vlado, temveč
               da povemo, kaj naprej s temi okoljskimi projekti, ki čakajo oziroma, za katere bi
               bilo prav, da so tudi startani in izvedeni, kar se da hitro. In še enkrat,
               priporočilo št. 4 omogoča, da se tudi ti projekti, ki čakajo, začnejo takoj, da
               Državni zbor to priporoča Vladi. Državni zbor tudi priporoča Vladi, da je za okoljske
               projekte treba povečati sredstva, da bodo vsi projekti narejeni.</p>
               <p>In jaz upam, spoštovani kolegi, toplo upam, da bo enkrat za spremembo Vlada
               spoštovala priporočila parlamenta.</p>
            </sp>
            <sp xml:id="SDZ6-Izredna-62-2014-04-29.sp161">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo? Želi. V imenu Poslanske skupine SLS, gospod Jakob Presečnik.</p>
            </sp>
            <sp xml:id="SDZ6-Izredna-62-2014-04-29.sp162">

               <speaker>JAKOB PRESEČNIK (PS SLS):</speaker>

               <p>Hvala lepa.</p>
               <p>Naj na koncu poudarim, da bomo seveda poslanci Poslanske skupine Slovenske ljudske
               stranke podprli te sklepe, tiste, ki so bili z amandmaji obdržani ali dopolnjeni.
               Tudi zaradi tega, ker seveda ugotavljamo, da sta bili razprava, ki je potekala že
               nekajkrat na odborih – mislim da vsaj trikrat v letošnjem letu – in pa današnja
               razprava nujno potrebni tudi za to, da se v resnici zavemo, kakšen je problem črpanja
               evropskih sredstev oziroma kakšen je problem realizacije tega, za nas, za državo
               izjemno pomembnega projekta. Konec koncev nam kot edina še zdrava sredstva ostajajo
               praktično ta evropska sredstva, vse drugo nam gre nekako slabo. In zaradi tega mora
               biti skrb zagotovo vseh, ne samo v Vladi, tudi vseh v slovenskih občinah in še
               posebno zagotovo tudi naša skrb, skrb poslank in poslancev Državnega zbora, da temu
               posvečamo več pozornosti, kot smo jo najbrž neprimerno posvečali premalo v preteklih
               letih. Mogoče bi bila situacija boljša danes, če bi temu v vseh koalicijah posvečali
               večjo pozornost.</p>
               <p>Iz tega razloga bomo poslanci naše poslanske skupine predlog sklepov podprli. Hvala
               lepa.</p>
            </sp>
            <sp xml:id="SDZ6-Izredna-62-2014-04-29.sp163">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V imenu Poslanske skupine Nove Slovenije mag. Matej Tonin.</p>
            </sp>
            <sp xml:id="SDZ6-Izredna-62-2014-04-29.sp164">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi!</p>
               <p>Naj v imenu Poslanske skupine Nove Slovenije povem, da bo poslanska skupina
               oblikovana priporočila podprla. Močno si želimo in upamo, da bodo ta priporočila, ki
               smo jih v današnji razpravi in tudi v dveh odborih v preteklosti izoblikovali,
               pripomogla k temu, da bodo vendarle denar dobili tisti, ki imajo projekte
               pripravljene in jih lahko začnejo izvajati takoj in da bomo denar odvzeli tistim, ki
               ne morejo narediti nič in bi to pomenilo, da bi denar ostal v evropski blagajni, kar
               bi bilo nesmiselno.</p>
               <p>Bili bi res neumni, če se ne bi potrudili in naredili vsega, da vendarle poiščemo
               rešitve, kako lahko ta evropski denar vendarle počrpamo. Ker če bi iskali odgovore
               zakaj se nekaj ne da, potem bi prispevali k temu, da se povzroča gospodarska škoda,
               ker so občine toliko in toliko vložile v pripravo teh projektov, ker danes stoji vsa
               gradbena operativa in ker tudi ničesar ne bi pripomogli k temu, da ponovno pomagamo
               gradbenemu sektorju.</p>
               <p>Kot sem dejal, Poslanska skupina Nove Slovenije bo v upanju, da se stvari izboljšajo
               pri črpanju evropskih sredstev, omenjena priporočila podprla.</p>
            </sp>
            <sp xml:id="SDZ6-Izredna-62-2014-04-29.sp165">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo obrazložiti glas? Če ne, potem prehajamo na odločanje o priporočilu v
               celoti.</p>
               <p>Glasujemo. Glasovanje poteka. Navzočih je 65 poslank in poslancev, za je glasovalo
               40, proti 1.</p>
               <p><stage>(Za je glasovalo 40.)</stage> <stage>(Proti 1.)</stage></p>
               <p>Ugotavljam, da je priporočilo v celoti sprejeti. Zaključujem to točko dnevnega reda.</p>
               <p>Zaključujem tudi 62. izredno sejo Državnega zbora. Lepo pozdravljeni! <stage type="time">Seja se je
                  končala 29. aprila 2014 ob 16.11.</stage>
               </p>
            </sp>
         </div>
      </body>
   </text>
</TEI>