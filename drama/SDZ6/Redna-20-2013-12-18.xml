<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-20-2013-12-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|9AEBC45B9ED8677FC1257CD3002DD2FF</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=9AEBC45B9ED8677FC1257CD3002DD2FF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-20-2013-12-18.DZ" n="20">
               <name>Redna</name>
               <date when="2013-12-18"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-20-2013-12-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 20. seje</stage>
            <stage type="chairman">Sejo so vodili predsednik Državnega zbora Janko Veber ter podpredsednice Renata
            Brunskole, Polonca Komar in Romana Tomc.</stage>
            <stage type="time">Seja se je začela ob 10.uri.</stage>
         

            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam nadaljevanje 20. seje Državnega zbora. Obveščen sem, da se današnje seje ne
               morejo udeležiti naslednje poslanke in poslanci: gospa Irena Tavčar, mag. Melita
               Župevc, mag. Katarina Hočevar, gospod Matevž Frangež, gospod Marijan Pojbič, gospod
               Jakob Presečnik, gospod Ivan Simčič od 17. ure dalje, gospod Zvonko Černač, gospod
               Branko Grims, mag. Matej Tonin do 12. ure, gospod Jožef Horvat od 13.30. ure dalje in
               gospod Matjaž Han od 15. ure dalje. Vse prisotne lepo pozdravljam.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREKRŠKIH PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, gospe
               Tini Brecelj, državni sekretarki Ministrstva za pravosodje. Izvolite.</p>
            </sp>
            <sp who="SDZ6:BreceljTina">

               <speaker>TINA BRECELJ:</speaker>

               <p>Spoštovani predsednik, spoštovane poslanke, poslanci, vsem lep pozdrav!</p>
               <p>Predlog sprememb in dopolnitev Zakona o prekrških, ki se nahaja pred vami, smo na
               Ministrstvu za pravosodje v prvi vrsti pripravili upoštevaje predlog Vrhovnega
               sodišča Republike Slovenije. Namreč Vrhovno sodišče opozarja, da trenutna ureditev,
               ki s 1. 1. 2014 predvideva prenos pristojnosti za odločanje o prekrškovnih zadevah na
               Višje sodišče v Celju, ni več primerna. Na podlagi ugotovitev vseh štirih višjih
               sodišč in sodne statistike – rada bi vam povedala, da je število nerešenih
               prekrškovnih zadev na višjih sodiščih od konca leta 2009 do konca leta 2011 padlo za
               43 odstotkov, torej beležimo pomembno zmanjšanje nerešenih zadev –, torej zaradi
               takšne situacije je bilo ugotovljeno, sodstvo ugotavlja, da je odpadel poglavitni
               razlog za določitev izključne pristojnosti Višjega sodišča v Celju za odločanje v
               postopkih o prekršku. Ker naj bi prenos izključne pristojnosti na Višje sodišče v
               Celju, ki ga, kot sem že omenila, predvideva veljavna ureditev Zakona o prekrških,
               začel veljati s 1. 1. 2014, je nujno, da se sprememba, ki je s to novelo, ki je danes
               pred vami, predlagana, sprejme še v letošnjem letu.</p>
               <p>Hkrati se s predlogom novele Zakona o prekrških v skladu z odločitvijo Vlade
               Republike Slovenije, da je pregon sive ekonomije ena od naših prioritet, uvaja
               možnost, da se z zakonom za posameznika za prekrške s področja dela in zaposlovanja
               na črno določi dvakrat višjo globo od splošno predvidene. Torej, to je pomembna
               vsebinska novost, ki jo novela prinaša.</p>
               <p>Prav tako bi rada povedala, da z novelo Zakon o prekrških usklajujemo s predlogoma
               novel Zakona o političnih strankah in Zakona o volilni in referendumski kampanji, pa
               tudi s predlogom novele Energetskega zakona, ki je v postopku obravnave v Državnem
               zboru.</p>
               <p>S predlogom novele Zakona o prekrških se nadalje dodaja tudi pravno podlago za
               vpogled v lastne osebne podatke v skupni evidenci kazenskih točk preko elektronskega
               dostopa z uporabo kvalificiranega digitalnega potrdila. Torej, po novem bo za
               državljane predviden tudi tovrsten vpogled v stanje prometnih kazenskih točk.</p>
               <p>Na koncu bi rada povedala še to, da smo, upoštevaje ugotovitve v praksi, v novelo
               vključili tudi nekatere manjše spremembe in prilagoditve, ki so bile s strani
               prekrškovnih in pravosodnih organov detektirane kot potrebne in koristne, s katerimi
               bo omogočen učinkovitejši postopek v prekrškovnih zadevah. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval Odbor za pravosodje kot matično delovno telo.</p>
               <p>Za predstavitev poročila odbora dajem besedo podpredsednici odbora gospe Jasmini
               Opec.</p>
            </sp>
            <sp who="SDZ6:OpecJasmina">

               <speaker>JASMINA OPEC (PS SLS):</speaker>

               <p>Hvala lepa za besedo. Lepo pozdravljeni vsi skupaj!</p>
               <p>Odbor za pravosodje je na 17. seji 28. novembra 2013 kot matično delovno telo
               obravnaval Predlog zakona o spremembah in dopolnitvah Zakona o prekrških, ki ga je
               Državnemu zboru v obravnavo predložila Vlada in je objavljen na spletni strani
               Državnega zbora v Poročevalcu z dne 14. oktobra 2013.</p>
               <p>Kolegij predsednika Državnega zbora je na 68. seji 18. 10. 2013 sklenil, da se
               predlog zakona obravnava po skrajšanem postopku. Odbor je bil predhodno seznanjen z
               mnenjem Zakonodajno-pravne službe, Sodnega sveta, Komisije Državnega sveta za državno
               ureditev, Mestne občine Ljubljana in z dopisom Skupnosti občin Slovenije.</p>
               <p>Predstavnica predlagatelja, državna sekretarka na Ministrstvu za pravosodje Tina
               Brecelj, je v dopolnilni obrazložitvi členov povedala, da se s predlogom zakona sledi
               predlogu Vrhovnega sodišča Republike Slovenije glede predvidenega prenosa
               pristojnosti za odločanje v postopkih o prekršku na drugi stopnji ter za odločanje o
               sporih o pristojnosti med okrajnimi sodišči izključno na Višje sodišče v Celju, ki
               naj bi začel veljati s 1. 1. 2014. Navedenega prenosa se tako ne bo opravilo, saj za
               predvideno centralizacijo ni razlogov, hkrati pa ne bo dodatnih finančnih posledic za
               državni proračun.</p>
               <p>S predlagano novelo se zakon usklajuje z že sprejetima novelama Zakona o političnih
               strankah in Zakona o volilni in referendumski kampanji ter s predlogom Energetskega
               zakona.</p>
               <p>Z namenom pregona sive ekonomije se uvaja možnost, da se lahko z zakonom za
               posameznike za prekrške s področja dela in zaposlovanja na črno določi dvakrat višja
               globa od splošno predvidene. Na predlog prekrškovnih in pravosodnih organov pa se
               predlagajo manjše spremembe in dopolnitve, ki so potrebne zaradi težav, do katerih
               prihaja v praksi.</p>
               <p>Predstavnica Državnega sveta državna svetnica Bojana Potočan je v predstavitvi
               pisnega mnenja Komisije Državnega sveta za državno ureditev poudarila, da komisija
               predlog zakona podpira in hkrati opozarja, da nenehne parcialne spremembe tega zakona
               niso v prid njegove jasnosti, preglednosti in določnosti, predvsem pa pravne
               varnosti.</p>
               <p>Predstavnik Vrhovnega državnega tožilstva vrhovni tožilec Hinko Jenull je povedal, da
               so predlagane rešitve potrebne, zato jih podpirajo.</p>
               <p>V razpravi so člani odbora predlog zakona podprli, strinjali pa so se tudi s
               predlaganim črtanjem 5. člena in ohranitvijo 30-dnevnega reda za začetek postopka o
               prekršku, ki je bil ugotovljen s tehničnimi sredstvi in kršitelj s kršitvijo ni bil
               seznanjen. Menili so, da je ta rok primeren, saj mora biti kazen pravična in vzgojna
               ter delovati preventivno. Predstavnik Vrhovnega državnega tožilstva pa je predlagal
               spremembo v smeri, da bi se v zakon jasno zapisalo, da gre v takem primeru za
               prekrške, ugotovljene v cestnem prometu.</p>
               <p>V nadaljevanju je odbor sprejel amandmaje Poslanske skupine NSi, Poslanske skupine
               SDS ter poslanskih skupin PS, SD in DeSUS. Odbor ni sprejel amandmajev Poslanske
               skupine NSi k 3. členu in Poslanske skupine SDS k 4. členu. Odbor je v skladu s 128.
               členom Poslovnika Državnega zbora glasoval o vseh členih predloga zakona skupaj in
               jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               sprejeti amandmaji vključeni. Dopolnjeni predlog zakona je sestavni del tega
               poročila. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Sledi predstavitev stališča poslanskih skupin.</p>
               <p>Gospod Aljoša Jerič bo predstavil stališče Poslanske skupine Pozitivna Slovenija.
            </p>
            </sp>
            <sp who="SDZ6:JeričAljoša">

               <speaker>ALJOŠA JERIČ (PS PS):</speaker>

               <p>Hvala za besedo, gospod predsednik. Spoštovani!</p>
               <p>Predlog zakona o spremembah in dopolnitvah Zakona o prekrških, ki ga obravnavamo, je
               potreben iz več razlogov. Na predlog Vrhovnega sodišča Republike Slovenije se
               spreminja ureditev, ki predvideva prenos pristojnosti za odločanje o postopkih o
               prekrških na drugi stopnji ter za odločanje o sporih o pristojnosti med okrajnimi
               sodišči izključno na Višje sodišče v Celju, veljati pa naj bi začel s 1. 1. 2014. Kot
               je bilo povedano že na matičnem odboru, nobena od sedaj pristojnih sodišč nima ne
               prostorskih, ne kadrovskih in niti ne kakršnih drugih s tem povezanih težav.
               Posledično pa ni nobene potrebe po tem, da bi si takšen prenos uresničil.</p>
               <p>Delo sodišč je namreč vedno boljše, kar je razvidno tudi iz poročil in statistik,
               tako se bistveno zmanjšuje število nerešenih prekrškovnih zadev od leta 2009 do 2011
               kar za dobrih 43 odstotkov. Tudi na strani sodnih zaostankov torej ni razlogov, ki bi
               utemeljevali takšno centralizacijo odločanja.</p>
               <p>Dalje. Glede na to, da je bilo že večkrat poudarjeno, da je ena od prioritet vlade
               Alenka Bratušek boj proti sivi ekonomiji, jasno uvaja možnost, da se za posameznika v
               primeru prekrška s področja dela in zaposlovanja na črno določi dvakrat višja globa
               od splošno predvidene. Seveda samo ta določba ne bo zmanjšala obsega dela na črno ter
               sive ekonomije, je pa eden od kamenčkov v mozaiku vseh ukrepov, ki bo deloval
               preventivno.</p>
               <p>Novela je potrebna tudi zaradi uskladitve z novelama Zakona o političnih strankah ter
               Zakona o volilni in referendumski kampanji in Energetskega zakona, ki smo jih
               sprejeli v preteklih tednih. Zaradi uskladitve Energetskega zakona z dvema
               direktivama Evropske unije se določa tudi možnost predpisovanja globe v višini 10
               odstotkov letnega prometa storilca prekrška. Poleg navedenega pa se z novelo
               odpravlja tudi nekaj drugih določb, ki so se skozi izvajanje izkazale za
               pomanjkljive.</p>
               <p>V Pozitivni Sloveniji bomo predlog zakon podprli. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Dr. Vinko Gorenak bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Zakon, ki ga obravnavamo, je bil za nas kočljiv izključno v eni točki, ki smo jo tudi
               amandmirali. Amandma, ki smo ga dali, je bil tudi sprejet. Zdaj pa vidim, da je
               koalicija ta amandma nekoliko podprla.</p>
               <p>Za kaj gre? Gre preprosto za to, da se za prometne prekrške, ki so ugotovljeni s
               tehničnimi sredstvi in državljani za njih v bistvu sploh ne vedo, uporablja
               enomesečni rok za sprožitev celotnega postopka odnosno za plačilo kazni. To določilo
               je bilo vneseno v zakon pred leti, zlasti takrat, ko smo lahko ugotovili, da je tik
               pred ljubljanskimi lokalnimi volitvami prišlo do tega, da se leto dni niso izdajali
               plačilni nalogi, kar pomeni, da je lahko posameznik – in to se je tudi fizično
               dogajalo, konkretno nekje pri živalskem vrtu –, ki tam vozi leto dni, se mu ta kazen
               beleži, beleži in nalaga in je na koncu dobil račun po ljubljanskih volitvah za 30
               tisoč evrov. Zato smo takrat zakon spremenili in smo rekli, da je potrebno dati v
               zakon – in smo dali v zakon – določilo, kjer smo določili, da je enomesečni rok za
               sprožitev tovrstnih postopkov. To je bil tudi naš edini pogoj za to, da ta zakon
               podpremo.</p>
               <p>Ugotavljam, da koalicijski amandma, ki je bil vložen, temu sledi. Če bo koalicija ta
               amandma podprla, torej svoj lastni, pričakovati je, da ga bo, bomo podprli tako
               amandma kot zakon, v nasprotnem primeru seveda ne. Računam, da bo amandma podprt in
               da bomo s tem tudi zakon lahko podprli. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Mirko Brulc bo predstavil stališče Poslanske skupine Socialnih demokratov.
            </p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Spoštovani!</p>
               <p>Stališče Poslanske skupine Socialnih demokratov bi najprej izpostavil, da se z
               obravnavanim Predlogom zakona o spremembah in dopolnitvah Zakona o prekrških
               odpravljajo v praksi zaznane pomanjkljivosti in nejasnosti veljavnega besedila tega
               zakona. To se mi zdi pomembno poudariti zato, ker smo v preteklosti že opozarjali na
               pogoste in očitno tudi ne dovolj strokovno usklajene rešitve. Nazadnje smo na to
               opozorili letos spomladi in, kot ugotavljamo sedaj, smo imeli prav, kajti z novelo se
               je uvedel drugačen način določanja višine sodne takse. V praksi se je izkazalo, da je
               ta novost v prehodnih določbah povzročila dvom o tem, kateri organ je pristojen za
               izdelavo poziva za plačilo. Z obravnavo novele se je ta dvom vsaj po zagotovilih
               predlagatelja odpravlja in bolje ureja v novem 200.a členu, medtem ko bo v novem
               200.b členu pa določen način plačila. Predvidena je izdaja poziva ali univerzalnega
               plačilnega naloga tako za plačilo globe kot stroškov tudi tega postopka, kar lahko
               olajša poravnavanje dolgov, zneskov kršiteljem in evidentiranje prekrškovnim
               organom.</p>
               <p>Socialni demokrati se strinjamo, da je treba zaznane napake čim prej odpraviti, treba
               pa je paziti, da se z novelami zakona, ki odpravljajo v praksi zaznane
               pomanjkljivosti ali nejasnosti, s tem posegom v druge člene ponovno ne vnašajo
               pomanjkljive in nejasne rešitve. Prav tako menimo, da je treba tudi v sodstvu oziroma
               v konkretnem primeru na področju prekrškov prekrškovnim organom omogočiti
               poenostavitev in ekonomičnost poslovanja, vendar v mejah, ki ne bodo šle v škodo
               države, lokalne skupnosti na eni strani in na drugi strani na škodo prekrškarjev, če
               se tako izrazim.</p>
               <p>V tej obravnavani noveli upoštevam tudi predlog Vrhovnega sodišča Republike Slovenije
               z dne 29. januarja 2013 glede prenosa pristojnosti za odločanje v postopkih o
               prekršku na drugi stopnji ter za odločanje o sporih o pristojnosti med okrajnimi
               sodišči na Višje sodišče v Celju, tako da je bil za te prenose določen že v noveli
               ZGD-1G leta 2011, uveljavil pa bi se s 1. 1. 2014. Vrhovno sodišče je v obrazložitvi
               navedlo razloge, zakaj naj za odločanje v že naštetih zadevah ostanejo vsa pristojna
               višja sodišča v državi. Glede na to, da je Vrhovno sodišče že konec januarja podalo
               te pripombe, bi po našem prepričanju to lahko uredili že prej.</p>
               <p>V zvezi z opozorili na rešitev v 5. členu obravnavane novele, pa naj povem, da bomo
               Socialni demokrati podprli amandma k omenjenemu členu. Glede na razpravo in na
               opozorila na matičnem delovnem telesu se strinjamo, da postopka o prekršku zoper
               varnost v cestnem prometu, ki je bil ugotovljen s tehničnimi sredstvi in storilec s
               kršitvijo ni bil pravočasno seznanjen, ni dopustno začeti, če od dneva storitve
               prekrška preteče več kot 30 dni.</p>
               <p>Predlagano novelo Zakona o prekrških bomo podprli, seveda z upanjem, da ta novela ne
               bo povzročila novih pomanjkljivosti in nejasnosti. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Rihard Braniselj bo predstavil stališče Poslanske skupine Državljanske liste.
            </p>
            </sp>
            <sp who="SDZ6:BraniseljRihard">

               <speaker>RIHARD BRANISELJ (PS DL):</speaker>

               <p>Hvala lepa, gospod predsednik.</p>
               <p>Zakon o prekrških, o katerem danes govorimo – jaz se ne bi ponavljal, mislim da je že
               državna sekretarka pojasnila vse tisto, kar ta novela prinaša in v Državljanski listi
               bomo to novelo podprli, ker prinaša dobre rešitve, čeprav smo nenaklonjeni temu, da
               se takšna zakonodaja, sistemska zakonodaja, kar zakon o prekrških je, prevečkrat
               spreminja. Ampak, kot rečeno, današnje spremembe so nujne, so potrebne in so
               utemeljene, zato jih bomo tudi podprli.</p>
               <p>Izkoristil bi čas še za nekaj drugega. Slovenija postaja inšpekcijska država. V
               Sloveniji velja 800 zakonov, sprejme in novelira se jih 100 na leto, od tega je 300
               kaznivih dejanj in preko 10 tisoč prekrškov. 10 tisoč prekrškov, ki nalagajo državnim
               institucijam določene naloge, in 10 tisoč prekrškov, ki nalagajo državljanom in
               državljankam Republike Slovenije določeno ravnanje v skladu s tem. In to je velik
               napor. Mi imamo v tej državi 30 različnih inšpekcij, vsako s svojim delokrogom, ki
               skrbijo za teh 10 tisoč prekrškov. V letu 2012 je bilo opravljenih čez pol milijona
               inšpekcijskih pregledov, pa to delimo s številom prebivalcev, pa bomo videli, koliko
               smo teh inšpekcijskih pregledov deležni. 85 tisoč ukrepov, pri čemer v tej državi
               dela tisoč 400 in nekaj inšpektorjev, ki opravijo povprečno 355 inšpekcijskih
               pregledov in izrekajo 59 ukrepov na leto. Če to delimo, potem ugotovimo, da en
               inšpektor izreče en ukrep v tekočem tednu.</p>
               <p>Inšpekcije službe imajo v Zakonu o prekrških in drugih zakonih tudi možnost izrekanja
               nekih stranskih sankcij po Zakonu o prekrških. Imajo možnost izrekanja odvzema
               predmetov, izločitev iz postopka javnega naročanja v določenih primerih in odvzem
               premoženjske koristi. Nisem zasledil primera, da bi se inšpekcijske službe poslužile
               teh ukrepov, ampak ostajamo očitno zgolj pri izrekanju nekih glob. Velike rezerve
               ostaja pri izrekanju teh ukrepov, ki jih zakon predvideva, pa se jih ne poslužujemo,
               za odvzem predmetov, s katerimi so bili prekrški narejeni, in odvzem premoženjske
               koristi, ki so s prekrškom narejeni.</p>
               <p>Če pogledamo še naslednjo analizo, ki to tezo potrjuje. Poročilo o izvrševanju
               proračuna Republike Slovenije za leto 2013, januar–junij in tako dalje, pridemo do
               tega, da so se prihodki iz naslova dohodnine v prvem polletju 2013, glede na prvo
               polletje 2012, zmanjšali za 6,73 %. To se pravi, odsev krize – poberemo za 7 % manj
               dohodnine. Davka od dohodkov pravnih oseb praktično ni več – odsev krize. V tem
               konkretnem obdobju se je zmanjšal za 77 %; za 77 % poberemo manj davka od dohodkov
               pravnih oseb kot leto prej, pri čemer vemo, da smo globoko v krizi že 3 do 4 leta. Iz
               naslova DDV 5,8 % manj, iz naslova trošarin 3,8 % manj. Na drugi strani pa se v istem
               obdobju prihodki iz naslova glob in drugih denarni kazni povečujejo za 10 %.
               Anomalija!</p>
               <p>Pravzaprav iz tega lahko rečem, da Slovenija postaja preveč inšpekcijska država.
               Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Jasmina Opec bo predstavila stališča Poslanske skupine Slovenske ljudske
               stranke.</p>
            </sp>
            <sp who="SDZ6:OpecJasmina">

               <speaker>JASMINA OPEC (PS SLS):</speaker>

               <p>Hvala za besedo, še enkrat.</p>
               <p>Predlog zakon o spremembah in dopolnitvah Zakona o prekrških bomo v Slovenski ljudski
               stranki podprli iz treh razlogov.</p>
               <p>Prvič. Novela Zakona o prekrških vsebuje spremembe in dopolnitve, ki so bile
               predlagane s strani prekrškovnih in pravosodnih organov v smislu poenostavitve
               poslovanja prekrškovnih organov, večje ekonomičnosti postopkov, hitrejšega
               zaključevanja postopkov in posledično zmanjševanje zaostankov, poenostavitve
               nekaterih postopkov, odprave določenih nejasnosti ali pomanjkljivosti veljavnega
               zakona. Tako se vsaj v minimalni obliki s to novelo na področju prekrškovnega prava
               tudi posega v enega izmed največjih vzrokov težav, s katerimi se sooča naša država v
               prenormiranost in zbirokratiziranost slehernega področja. Pogoste se namreč zdi, da
               je množica črk in besed v posameznih zakonih in ostalih aktih namenjena zgolj višjemu
               honorarju tistih, ki te predpise pišejo, oziroma tistih, ki kasneje razlagajo njihov
               pomen. Državljanom in tistim, ki te predpise izvajajo, pa povzročajo nemalo težav in
               nejasnosti in pogosto prihaja do prelaganja odgovornosti z enega organa na drugega in
               nazaj. Zmanjševanje birokracije bo pomenilo, da se bodo prekrškovni organi bolj kot z
               izpolnjevanjem obrazcev in ugotavljanjem, kateri organ je za kaj pristojen, ukvarjali
               z vsebino svojega dela, z dejansko skrbjo za vzdrževanje reda na pristojnih
               področjih.</p>
               <p>Drugič. Novela zakona vsebuje določbo, ki sledi predlogu Vrhovnega sodišča Republike
               Slovenije, ki določa, da se prenos pristojnosti za odločanje o postopkih o prekršku
               na drugi stopnji ter za odločanje o sporih med pristojnostjo med okrajnimi sodišči ne
               seli na Višje sodišče v Celju, ampak da ostane v veljavi trenutna ureditev, ko so za
               naštete zadeve pristojna vsa višja sodišča v državi.</p>
               <p>V Slovenski ljudski stranki nas veseli ta poteza koalicije, saj je z njo pokazala, da
               zmore in zna na podlagi argumentov stroke, sprejeti ukrepe, ki pomeni
               decentralizacijo države. Upam, da bo ta koalicija ta posluh ohranila tudi na vseh
               drugih področjih, kjer stroka navaja negativne učinke centralizacijskih ukrepov.</p>
               <p>Tretjič. Ker je bil na odboru sprejet amandma, ki ohranja 30-dnevni rok za začetek
               postopka v prekršku, ki je bil ugotovljen s tehničnimi sredstvi in kršitelj s
               kršitvijo ni bil seznanjen. V Slovenski ljudski stranki namreč nenehno poudarjamo, da
               kazen nikoli ne sme biti namenjena zgolj in samo polnjenju proračuna, ampak da morata
               v ospredje stopiti vzgojna in preventivna funkcija kazni, ti dve pa prideta najbolj
               do izraza, če se kazen izreče v najkrajšem možnem času po storitvi prekrška. Hvala
               lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Marjana Kotnik Poropat bo predstavila stališče Poslanske skupine Demokratične stranke
               upokojencev Slovenije.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Spoštovani predsednik, spoštovane poslanke in poslanci! Spoštovana sekretarka
               Ministrstva za pravosodje gospa Tina Brecelj in oba sodelavca!</p>
               <p>Tokratna novela Zakona o prekrških prinaša le nekaj manjših sprememb, kar pa ne
               pomeni, da niso vsebinsko pomembne. V prvi vrsti bomo prihranili državnemu proračunu
               nastanek dodatnih finančnih posledic, ki bi sicer nastale s 1. januarjem prihodnjega
               leta zaradi predvidenega prenosa pristojnosti za odločanje o postopkih o prekršku na
               drugi stopnji ter za odločanje o sporih o pristojnosti med okrajnimi sodišči
               izključno na Višje sodišče v Celju. Sprememba zakona je potrebna tudi zaradi
               uskladitve z novelama Zakona o političnih strankah in Zakona o volilni in
               referendumski kampanji ter tudi z novim Energetskim zakonom. Tako se v zvezi s tem
               zakonom in v skladu z evropskim pravnim redom v Zakon o prekrških kot sistemski zakon
               vnaša določilo o globi v višini 10-odstotnega letnega prometa za prekrške s področja
               pravil notranjega trga z električno energijo ali zemeljskim plinom.</p>
               <p>V Poslanski skupini DeSUS zelo pozdravljamo pobudo Ministrstva za delo, na podlagi
               katerih se v tej noveli Zakona o prekrških spreminja dvoje. In sicer se predlagajo
               spremembe pri višini globe, ki je pogoj za uvedbo uklonilnega zapora v primeru
               neplačila. Ker je tukaj predvidena tudi možnost nadomestitve plačila globe z
               opravljanjem nalog v splošno družbeno korist ali v korist samoupravne lokalne
               skupnosti, se zaradi visokih stroškov, ki jih povzroči realizacija tega družbeno
               koristnega dela, zvišuje meja, kdaj je možna nadomestitev plačila globe z opravo tega
               dela.</p>
               <p>Druga pobuda Ministrstva za delo je povezana z ukrepi na področju preprečevanja sive
               ekonomije in prinaša možnost, da se za posameznika za prekrške s področja dela in
               zaposlovanja na črno lahko določi tudi dvakrat višja globa od splošno predvidene.</p>
               <p>V Poslanski skupini DeSUS se strinjamo tudi z ohranitvijo 30-dnevnega roka za začetek
               postopka o prekršku zoper varnost cestnega prometa, ki je bil ugotovljen s tehničnimi
               sredstvi in kršitelj s kršitvijo ni bil seznanjen, kot je to predlagano z vloženim
               amandmajem koalicije. Tudi nismo prepričani, da rok mora biti ohranjen in da je
               primeren. Podpiramo tudi vse ostale manjše spremembe in dopolnitve zakona, ki so
               predlagane zaradi težav v vsakdanji praksi pri izvajanju tega zakona in so nanje
               opozorili tako prekrškovni kot tudi pravosodni organi. Novela Zakona o prekrških ima
               torej podporo poslancev in poslank Poslanske skupine DeSUS. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Jožef Horvat bo predstavila stališče Poslanske skupine Nove Slovenije.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala za besedo, gospod predsednik. Lepo vas pozdravljam, spoštovane kolegice,
               spoštovani kolegi, spoštovana gospa državna sekretarka s sodelavcema!</p>
               <p>Namen tokratne, že osme novele Zakona o prekrških je odpraviti nekatere
               pomanjkljivosti, ki so bile ugotovljene pri samem izvajanju zakona, in ga uskladiti z
               drugimi sprejetimi zakoni oziroma novelami zakonov. Čeprav razumemo namen in željo
               predlagatelja tega zakona, da bi prišlo do izboljšanja zakonodaje in učinkovitejšega
               dela prekrškovnih organov, poudarjamo, da prepogosto spreminjanje zakona bolj ovira
               kot pa olajšuje izvajanje tega zakona. Krščanski demokrati opozarjamo, da je Zakon o
               prekrških sistemski zakon in bi bil poseg vanj upravičen le, če za to obstajajo
               tehtni in vsebinski razlogi. To je naše ključno sporočilo.</p>
               <p>V zvezi z vsebino predlaganih sprememb Zakona o prekrških smo krščanski demokrati
               opozorili na neustreznost odprave 30-dnevnega zastaralnega roka za prekrške, kjer se
               dejansko stanje ugotavlja s tehničnimi sredstvi in kršitelj s kršitvijo ni bil
               seznanjen. V ta namen smo na matičnem delovnem telesu vložili amandma, ki je bil na
               Odboru za pravosodje sprejet. Ta 30-dnevni zastaralni rok za začetek postopka je
               primeren, saj se, vsaj v večini primerov, dejansko stanje prekrška ob izdaji
               plačilnega naloga ali odločbe o prekršku dodatno ne ugotavlja, kršitelju pa se
               omogoča uspešno obrambo. V enomesečnem roku namreč kršitelj še lahko pridobi in
               predloži prekrškovnemu organu ustrezne dokaze v svojo korist. Zagotavlja se ažurno
               delo prekrškovnih organov pri obravnavanju prekrškov v hitrem postopku. V interesu
               države mora namreč biti hitro odločanje v enostavnejših prekrškovnih postopkih zaradi
               doseganja namenov kaznovanja z vidika generalne in specialne prevencije.</p>
               <p>V predlogu zakona je predlagano tudi zvišanje najnižjega zneska izrečene globe za
               možnost nadomestitve plačila globe z delom v splošno korist ali korist samoupravne
               lokalne skupnosti z dosedanjih 120 na 300 evrov. Ta rešitev se nam ne zdi ustrezna
               glede na velik delež izrečenih glob prav v nižjih zneskih, torej do 300 evrov. Velik
               delež kršiteljev namreč nima ne dohodkov ne premoženja, na primer, dijaki, študentje,
               brezposelni, upokojenci, ali pa so njihovi prihodki tako nizki, da prisilna izterjava
               izrečene globe ne bo uspešna, četudi gre za relativno nizke zneske izrečene globe.
               Torej bo posledično prišlo do velikega deleža izrečenih, vendar neizterljivih glob,
               kar bo potencialnim kršiteljem brez dohodkov ali z nizkimi dohodki sporočilo, da se
               večine prekrškov sploh več ne sankcionira. Še zlasti ob upoštevanju dejstva, da za
               zneske, izrečene globe do 300 evrov, tudi ne bo mogoče izreči uklonilnega zapora.
               Prepričani smo, da mora biti možnost nadomestitve plačila globe z delom v splošno
               korist ali korist samoupravne lokalne skupnosti postavljeno tako, da se dosega
               generalno preventivni namen kaznovanja v vseh, poudarjam, v vseh prekrškovnih
               postopkih. Sedanja meja 120 evrov izrečene globe zagotavlja učinkovito sankcioniranje
               vseh storilcev prekrškov, kar se je potrdilo tudi pri dosedanjem izvajanju zakona in
               je zato ni smiselno spreminjati. V Novi Sloveniji menimo, da nova rešitev tega
               vprašanja ni dobra in je zato ne podpiramo.</p>
               <p>Poslanci Poslanske skupine Nove Slovenije torej menimo, da je noveliranje tega zakona
               nepotrebno. Tudi rešitve, ki jih prinaša, ne spodbujajo k večjemu spoštovanju
               predpisov. Iz teh razlogov Predloga zakona o spremembah in dopolnitvah Zakona o
               prekrških ne bomo podprli. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Končali smo predstavitev stališč poslanskih skupin.</p>
               <p>Prehajamo na razpravo o členu in vloženem amandmaju, ki jo bomo opravili na podlagi
               pregleda vloženega amandmaja z dne 17. decembra 2013.</p>
               <p>V razpravo dajem 5. člen in amandma poslanskih skupin koalicije. Želi kdo
               razpravljati? Ugotavljam, da ne, zato zaključujem razpravo.</p>
               <p>O amandmaju bomo v skladu s časovnim potekom seje Državnega zbora odločali danes v
               okviru glasovanj, pol ure po prekinjeni 9. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VINU PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona bi lahko dal besedo predstavniku ali predstavnici Vlade,
               pa ta hip ne vidim, da bi kdo prihajal v dvorano, zato prehajamo na poročilo
               odbora.</p>
               <p>Predlog zakona je obravnaval Odbor za kmetijstvo, gozdarstvo, prehrano in okolje kot
               matično delovno telo.</p>
               <p>Za predstavitev poročila odbora dajem besedo podpredsedniku odbora gospodu Zvonku
               Lahu.</p>
            </sp>
            <sp who="SDZ6:LahZvonko">

               <speaker>ZVONKO LAH (PS SDS):</speaker>

               <p>Spoštovani predsednik, kolegice in kolegi!</p>
               <p>Odbor za kmetijstvo, gozdarstvo, prehrano in okolje je Predlog zakona o spremembah in
               dopolnitvah Zakona o vinu kot matično delovno telo obravnaval na 33. nujni seji 28.
               11. 2013.</p>
               <p>Odbor se je seznanil z mnenjem Zakonodajno-pravne službe, ki je k predlogu zakona
               podala konkretni pripombi k 3. in 16. členu in sta bili upoštevani v amandmajih
               koalicijskih poslanskih skupin k tema členoma.</p>
               <p>Odbor je prejel tudi mnenje Komisije Državnega sveta za kmetijstvo, gozdarstvo in
               prehrano, ki je predlog zakona podprla in nanj nima pripomb. Člani odbora so se
               seznanili tudi s pripombo Obrtno-podjetniške zbornice Slovenije, ki predlaga, da bi
               gostinski obrati še naprej lahko dajali v promet vino, ki ni originalno polnjeno, saj
               bi omejitev dajanja v promet vina, ki ni originalno polnjeno, po njihovem mnenju
               povečalo nabavne cene gostinskim obratom in posledično podražilo vino za končne
               uporabnike. Odbor tega predloga ni povzel v svojem amandmaju.</p>
               <p>Svoje stališče v predlogu zakona so v razpravi predstavili predstavniki
               Kmetijsko-gozdarske zbornice, Vinske družbe Slovenije in Združenje družinskih
               vinogradnikov - vinarjev Slovenije, ki so tudi sodelovali pri pripravi novele zakona.
               Izrazili so prepričanje, da predlagane rešitve predstavljajo edino pravilno pot in
               prvi korak k zajezitvi sive ekonomije, ki po nekaterih ocenah dosega že vsaj 50
               odstotkov.</p>
               <p>Člani odbora so v razpravi sicer podprli namene in cilje predlagane novele, opozorili
               pa so tudi na nekatere ne povsem jasne rešitve. Tako so želeli pojasnilo
               predstavnikov Vlade, ali bo iz prepovedi točenja oziroma prodaje neustekleničenega
               vina v gostinskih obratih izvzet mošt oziroma na kakšen način ga bo v prihodnje
               mogoče tržiti. Predstavnica Vlade je zagotovila, da predlog zakona ne omejuje prodaje
               neustekleničenega vina na kmetijah. V zvezi s prepovedjo točenja neustekleničenega
               vina v gostinskih obratih pa je posebej poudarila, da se vino, ki se toči v ustrezno
               označenih inoks posodah preko naprav za točenje vina, to so šankomati, šteje za
               ustekleničeno vino in se bo lahko še naprej točilo na tak način v gostilnah. Torej
               obvezno stekleničenje velja le za vino, ne pa tudi za mošt.</p>
               <p>Največ razprave pa so člani odbora namenili določbam 13. in 14. člena predloga
               zakona, ki urejata višino kazni za prekrške. Večina članov odbora je menila, da so
               predvidene kazni bistveno previsoke, zlasti še za manjše vinogradnike oziroma za
               tiste fizične osebe, ki obdeluje le nekaj sto trt in so nesorazmerne glede na vrsto
               prekrška. V zvezi s tem so opozorili, da mora biti interes države ureditev stanja, ne
               pa uničevanje malih vinogradnikov, ki so predvsem promotorji slovenske kulturne
               krajine, ne pa pomembna konkurenca velikim vinarjem.</p>
               <p>Razprav je potekala tudi o amandmaju k 13. členu, ki ga je vložila Poslanska skupina
               SDS, s katerim se preprečuje kaznovanje tistih, ki še imajo posajeno samorodnico. V
               zvezi s tem je opozorjeno, da je v nekaterih državah EU dovoljenja ali celo iz nje
               prideluje ekološko pridelano vino, ki je vse bolj iskano. Člani odbora smo
               predstavnike Vlade tudi opozorili, da bo v praksi lahko prihajalo do situacije, ko bo
               inšpektor nekoga kaznoval v skladu z našo zakonodajo, ki bo v nasprotju z evropsko
               uredbo in s katero inšpektor mogoče sploh ne bo seznanjen. Zastavlja se tudi
               vprašanje, zakaj predložena novela usklajuje le nekatere določbe z evropsko
               zakonodajo in ne vseh.</p>
               <p>Za razrešitev vprašanj glede višine kazni je odbor sprejel amandmaje k 13. in 14.
               členu, s katerima se ohranja besedilo veljavnega 56. člena, tako da se kazni glede na
               predlog Vlade zmanjšujejo za polovico, in sicer za fizične osebe od 325 evrov do 3
               tisoč 250 evrov, za pravne osebe pa od 2 tisoč 800 do 28 tisoč evrov. V amandma
               odbora k 13. členu pa je vključena tudi vsebina prej navedenega amandmaja PS SDS k
               temu členu. Odbor se je opredelil do vseh vloženih amandmajev in pri tem sprejel
               amandmaje koalicijskih poslanskih skupin k 3., 12. in 16. členu, ni pa sprejel
               amandmajev Poslanske skupine SDS k 5., 13. in 14. členu. Odbor se ni opredelil do
               nekaterih amandmajev, bodisi ker so bili umaknjeni ali pa so postali brezpredmetni.
               Odbor je glasoval tudi o vseh členih predloga zakona in jih sprejel.</p>
               <p>Glede na sprejete amandmaje je pripravljeno besedilo dopolnjenega predloga zakona, v
               katerega so vključeni sprejeti amandmaji. Dopolnjeni predlog zakona je sestavni del
               poročila odbora.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Sledi predstavitev stališč poslanskih skupin.</p>
               <p>Gospod Zvonko Lah bo lahko dobil še enkrat besedo za predstavitev stališča Poslanske
               skupine Slovenske demokratske stranke. Izvolite.</p>
            </sp>
            <sp who="SDZ6:LahZvonko">

               <speaker>ZVONKO LAH (PS SDS):</speaker>

               <p>Spoštovani kolegice in kolegi!</p>
               <p>Sprememba Zakona o vinu omogoča nekatere postopke, da se na področju trgovanja,
               prodaje vina naredi red. To je, da se v gostinskih lokalih prepoveduje točenje
               neustekleničenega vina in omogoča vinarskim inšpektorjem, da kontrolirajo tudi v
               gostinskih lokalih, kakšno vino se prodaja. To v Poslanski skupini Slovenske
               demokratske stranke podpiramo, čeprav je prepoved točenja neustekleničenega vina v
               naših lokalih samo pri nas v Sloveniji, sosednje vinorodne dežele tega ne
               prepovedujejo.</p>
               <p>Po našem mnenju to pomeni slabo za manjše vinogradnike, ljubiteljske vinogradnike, ki
               imajo male tržne viške, ker jim to povzroča precejšnje stroške pri pripravi vina za
               trg za manjše količine. S tem ko bodo manjši vinogradniki prisiljeni tudi
               stekleničiti vina, da jih lahko prodajajo, bo cena vinu zrasla. In seveda cena bo
               zrasla tudi velikim vinogradnikom, ki bodo potem na tržišču dosegali višje cene,
               čeprav mali vinogradniki niso konkurenca večjim vinogradnikom. Poleg tega se
               sprašujemo, ali bo veliko malih vinogradnikov opuščalo vinogradništvo – poleg tega da
               se bodo stroški tukaj povečali, tudi ostala zakonodaja, kot je katastrski dohodek, ki
               se bo povečal, in tudi davek na nepremičnine, na objekte, ki jih imajo zgrajene, zato
               bo marsikateri vinogradnik opustil to dejavnost. Mali vinogradniki, kot vemo, ki jih
               je pri nas za razliko od sosednjih držav veliko število, so vzdrževalci kulturne
               krajine, marsikje je to način življenja, da ima nekdo še mali vinograd in zidanico.
               Ti ljudje, ki so to gradili tam v 70., 80. letih, so v glavnem ostareli, mlajši pa
               nimajo interesa in če bodo imeli še večje stroške s tem, kot so prispevki, davščina,
               in ne bodo mogli svojega vina prodajati, se nam lahko zgodi to, kar se je zgodilo v
               Makedoniji, da se bo začelo ljubiteljsko vinogradništvo opuščati. Vinogradnikom že
               grozi zlata trstna rumenica, ki je že velik problem, in se bo razmnoževal ta ameriški
               škržatek, ki prenaša to bolezen, predvsem v zapuščenih vinogradih. Vemo, da se mora
               tudi samorodnice tretirati s pesticidom dvakrat letno zaradi uničevanja tega
               prenašalca zlate trstne rumenice. To bo velika nevarnost tudi za velike vinogradnike
               in mislim, da ta ukrep ni najboljši.</p>
               <p>Mi smo imeli tudi dva amandmaja, ki sta sicer nekako povzeta v amandmajih
               koalicijskih poslanskih skupin, to je, da se ne kaznuje tistih, ki imajo še posajeno
               samorodnico, in ne kaznuje tistih, ki izven vinogradniškega območja sadijo vinsko
               trto. Sicer je ne smejo prodajati, za prodajo, lahko pa za svoje potrebe tudi
               obdelujejo in pridelujejo vino. Naš amandma, ki ga imamo tukaj ponovno, pa bistveno
               znižuje globe, ki so tudi že znižane po predlogu Vlade, vendar mi menimo, da so za
               male fizične osebe globe še vedno previsoke, da je treba narediti red, vendar ne s
               strašenjem z raznimi kaznovanji. Globe so bistveno višje, kot bi smele biti, ker
               kazni morajo biti sorazmerne in odvračilne. Mislim, da bi odvračilne bile že bistveno
               nižje kazni, kot so, so pa sigurno nesorazmerne s prekrški, ki so navedeni v 13. in
               14. členu zakona.</p>
               <p>Zato menimo v poslanski skupini, da bi bilo treba zakon korenito spremeniti in
               gledati vinogradništvo tako, kot ga v Sloveniji poznamo. Vina naj bi bilo premalo v
               Sloveniji, zato tako strašenje in omejevanje nima smisla, treba pa je narediti red.
            </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Mirko Brulc bo predstavil stališče Poslanske skupine Socialnih demokratov.
               Izvolite.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Spoštovani vsi prisotni!</p>
               <p>V Poslanski skupini Socialnih demokratov bomo novelo Zakona o vinu podprli. Zakon, ki
               ga imamo danes pred seboj, zajema tri težave, zaradi katerih lahko kvaliteta pri
               prodaji vina upada. Prvič, povečuje pristojnosti vinarske inšpekcije in ji daje
               pristojnost nadzora nad prometom z vinom v gostinskih obratih; omejuje točenje
               neustekleničenega vina v gostinskih obratih; in tretjič, določa način izračuna
               pridelka določenega letnika za celotno območje Slovenije z namenom, da se lažje
               spremlja stanje v dejavnosti in kreira ukrepe kmetijske politike. Predvsem nas
               veseli, da je zakon usklajen z vsemi deležniki, s Kmetijsko-gozdarsko zbornico, z
               Vinsko družbo Slovenije, z Združenjem družinskih vinogradnikov – vinarjev Slovenije,
               Vinisa in drugimi. To je signal, da na trgu tako pri pridelavi in predvsem pri
               prodaji prihaja do določenih nepravilnosti, predvsem kar se tiče kvalitete vina. S
               sprejetjem zakona bodo pridobili vsi: vinarji, ker jih bo zakon zaščitil pred
               nelojalno konkurenco, potrošniki, ki bodo lahko pili kvalitetnejše vino, in končno
               tudi država, ki bo v duhu boja proti sivi ekonomiji pobrala svoj delež pogače.</p>
               <p>V Sloveniji imamo tri vinorodne dežele in devet okolišev. V register pridelovalcev
               grozdja in vina je vpisanih dobrih 16 tisoč hektarjev vinogradov, od tega se pridelek
               redno prijavlja samo s 13 tisoč štiristo hektarjev vinogradov. V register
               pridelovalcev grozdja je vpisano 28 tisoč pridelovalcev grozdja in skoraj vsi so tudi
               pridelovalci vina. Za stekleničenje je registriranih skoraj tisoč 800 pridelovalcev,
               od tega je 16 večjih, se pravi več kot 500 tisoč litrov letno. Ocena pridelave v
               Republiki Sloveniji je med 80 in 100 milijoni litrov vina, pri čemer ga je približno
               40 % za samooskrbo in temu ustrezno ta pridelava ni registrirana. Pridelava glede na
               kakovostne razrede je: 9 % je vrhunskih vin, 45 % je kakovostnega vina in 37 %
               deželnega vina. Glede barve vina je približno razmerje: 27 % je na strani rdečih vin,
               63 na strani belih vin in 10 % predstavljajo peneča in rose vina.</p>
               <p>V Poslanski skupini Socialnih demokratov pozdravljamo rešitev v zakonu in ga
               podpiramo, predvsem, ker s tem zakonom še povečujemo kvaliteto vina, ki je v
               Sloveniji že tako na visoki ravni. Mogoče bomo tudi z višjo kvaliteto vin prispevali
               k boljši vinski kulturi in tudi povečanju turistične dejavnosti na tem segmentu.
               Opozarjam pa, da v vsakem primeru mora Slovenija zavirati uvoz nekvalitetnih namiznih
               vin tudi z ukrepi fiskalne politike. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Mag. Katarina Hočevar bo predstavila stališče Poslanske skupine Državljanske liste.
            </p>
            </sp>
            <sp who="SDZ6:HočevarKatarina">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lepo pozdravljeni!</p>
               <p>Novelo Zakona o vinu bomo v Državljanski listi podprli tudi zato, ker jo podpirajo
               številna združenja vinogradnikov. Tako kot smo se lahko prepričali že na odboru, so v
               delovni skupini pri pripravi rešitev sodelovali tako predstavniki Združenja
               družinskih vinogradnikov – vinarjev Slovenije, Združenja Vinis, Zveze društev
               vinogradnikov in vinske družbe, ki predstavljajo podjetja in velike kleti. Osnovni
               načeli zakona sta tako na eni strani zaščita potrošnika in na drugi strani zaščita
               pridelovalcev grozdja in vina.</p>
               <p>Glavne rešitve predloga lahko strnemo v naslednje točke: omejevanje nelojalne
               konkurence registrirani pridelavi vina, povečuje se nadzor in poenostavlja postopek
               kaznovanja, ščiti se potrošnika pred zavajanjem o poreklu in kakovosti vina. Z novelo
               zakona se omejuje točenje neustekleničenega vina v gostinskih obratih. Ob tem je
               treba povedati, da se sicer večina vina, ki ga nudijo gostinski obrati kot odprto
               vino, toči iz inoks posod preko naprav za točenje oziroma tako imenovanih šankomatov.
               Tako vino, ki je označeno v ustreznih inoks posodah, se šteje za ustekleničeno vino
               in predlog zato takšnega načina točenja vina v gostinskih obratih ne omejuje. Z
               namenom povečanja deleža prijave pridelka vina in omejevanja nelojalne konkurence
               daje predlog zakona vinarski inšpekciji poleg obstoječih pristojnosti tudi
               pristojnost nadzora nad prometom z vinom v gostinskih obratih. Omejuje točenje
               neustekleničenega vina, poenostavlja postopek kaznovanja in določa tudi način
               izračuna pridelka določenega letnika za celotno območje Slovenije.</p>
               <p>Predstavnik Združenja družinskih vinogradnikov - vinarjev Slovenije je svojo razpravo
               na odboru, ko smo obravnavali novelo Zakona o vinu, zaključil z besedami: <q>"S
               potrditvijo novele nam pomagajte, da bomo v lastnih vrstah naredili red."</q> V
               Državljanski listi bomo njihovi pobudi sledili. Napovedujemo tudi podporo
               koalicijskim amandmajem k 13. in 14. členu, s katerimi se bolj pregledno urejajo
               kazni za prekrškarje. Zavedamo pa se, da zakon ni čudežno zdravilo za vinogradnike in
               da ne bo odpravil vseh težav, s katerimi se ti srečujejo. Zato ob tem pozivamo
               Ministrstvo za kmetijstvo in okolje, da z vso skrbnostjo pretrese metodologijo
               izračuna katastrskega dohodka. 14-krat višjega katastrskega dohodka vinogradniki pač
               ne bodo zmogli plačevati, ker na trti ne rastejo evri, ampak samo grozdje. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Franc Bogovič bo predstavil stališče Poslanske skupine Slovenske ljudske
               stranke.</p>
            </sp>
            <sp who="SDZ6:BogovičFranc">

               <speaker>FRANC BOGOVIČ (PS SLS):</speaker>

               <p>Dober dan, spoštovani predsednik, kolegice in kolegi!</p>
               <p>Pred nami je Predlog zakona o spremembah in dopolnitvah Zakona o vinu; zakon, ki na
               nek način, kot je bilo že omenjeno v stališčih kolegov iz ostalih poslanskih skupin,
               poskuša reševati anomalije, ki se na področju trga z vinom dogajajo v Republiki
               Sloveniji. Zato smo tudi v Slovenski ljudski stranki veseli, da se je pri sprejemanju
               oziroma pri predlaganju tega zakona našlo dovolj modrosti in vzelo dovolj časa, da so
               se lahko srečala različna mnenja. Kot lahko ugotavljamo, kar se tiče regulative
               področja točenja vina, inšpekcije, je najdena neka skupna točka, na kateri se
               ocenjuje, da je mogoče narediti korak naprej.</p>
               <p>Kot je bilo že opozorjeno, se moramo pri sprejemanju te zakonodaje vsi zavedati, da
               je področje vinogradništva, vinarstva panoga, ki je tudi v Sloveniji na veliki
               preizkušnji. Podobno kot pri katerih drugih panogah so povsem presenetljivi novi
               podatki, da se pričakuje v prihodnosti pomanjkanje vina, tako kot se pri katerem
               drugem proizvodu ali pridelku v kmetijstvu pričakuje, in da je trend, ki se dogaja na
               podeželju, opuščanje predvsem malih vinogradniških površin na strmih pobočjih velik
               problem, da je to problem tako na eni strani krajine, izgleda krajine, na drugi
               strani pa tudi problem, kot je bilo že rečeno, možnosti napada novih bolezni,
               širjenja bolezni v tiste vinograde, ki so obdelani. Na drugi strani nam pa grozi
               predvsem zaraščanje teh površin. Običajno za te površine pa res ni pričakovati nekih
               drugih najemnikov, razen je če mogoče v neposredni soseščini kakšen vinogradnik, ki
               mu je to pretežna dejavnost na kmetiji in pričakuje v naslednjih letih širjenje
               proizvodnje in to izkoristi. Vendar za razliko od kakšne poljedelske, govedorejske
               proizvodnje je odločitev za to, da se postavi nov nasad, nov vinograd bistveno težja
               in bistveno dražja. Zato so ta opozorila, ki so bila tudi s tega mesta izrečena v
               kontekstu drugih okoliščin za delovanje vinogradništva, od katastrskega dohodka, pa
               če hočete od nepremičninskega davka ali pa do enormnih odločitev tako imenovanih
               zidanic, tisti kamenčki, ki to panogo samo ogrožajo in na nek način jemljejo voljo
               mladim za delo naprej.</p>
               <p>Če se vrnem k temu zakonu. V Slovenski ljudski stranki smo se pogovarjali s
               številnimi vinogradniki iz različnih okoliščin; ali so to velike kleti, ali so to
               tisti vinogradniki, ne vem, tam nekje od 5 do 15 hektarjev vinogradov, ki jim to
               predstavlja pretežna dejavnosti, kakor tudi tisti, ki so v kategoriji najmanjših
               vinogradnikov. Zagotovo so različna menja. Potrjujem pa to, da ko daš na skupni
               imenovalec vsa ta različna mnenja, je resnično skupno vsem to, kar je bilo že rečeno,
               da je treba na področju tega sivega trga na področju vina nekaj postoriti. Upajmo, da
               bo ta rešitev, ki predvsem poskuša ta problem reševati na eni strani z organiziranim
               nadzorom, po drugi strani pa sedaj z omejitvijo točenja neustekleničenega vina v
               gostinskih lokalih, primerna. Mislim, da bo treba zelo spremljati, ker lahko to
               postane velik problem predvsem v tistih manjših podeželjskih lokalih, kjer se večino
               tudi lokalno pridelanega vina največkrat proda. Tako mislim, da bo treba posledice
               spremljati in v kolikor se bo pokazalo kot negativno tudi na odzvati.</p>
               <p>Sicer imamo pa še to pripombo, ki je povzeta in ker smo že sodelovali na samem odboru
               pri amandmajih, ki so govorili o kaznih. Mislim, da resnično več v predlogih, ki
               prihajajo v zadnjih mesecih na mize in ko s tako lahkoto govorimo o tisočih, tudi o
               desettisočih evrih kazni, lahko to za neke posameznike predstavlja nesorazmerno
               veliko kazen glede na to, kaj se želi kaznovati. Na drugi strani pa resnično tudi
               ogroža obstoj posameznih kmetijskih gospodarstev ali pa, če hočete, tudi kakšnih
               manjših obrtnikov. Zato bomo v Slovenski ljudski stranki podprli amandma kolegov iz
               SDS, ki tudi te kazni znižujejo.</p>
               <p>V Slovenski ljudski stranki zagotovo temu zakonu ne nasprotujemo in bomo pri njem
               aktivno sodelovali tudi še naprej. Upamo, da bodo te rešitve iz tega zakona prinesle
               nek pozitiven premik, predvsem na tem urejenem vinskem trgu, ki je ureditve potreben.
            </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Mag. Jana Jenko bo predstavila stališče Poslanske skupine Demokratične stranke
               upokojencev Slovenije.</p>
            </sp>
            <sp who="SDZ6:JenkoJana">

               <speaker>MAG. JANA JENKO (PS DeSUS):</speaker>

               <p>Gospod predsednik, hvala lepa za besedo. Vsem skupaj lep pozdrav!</p>
               <p>V letu 2011 se je opravila ocena obdelanih površin vinogradov na podlagi obstoječega
               registra letalskih posnetkov ter obsežnejšega inšpekcijskega pregleda. Ugotovitve so
               pokazale le malo nepravilnosti ter potrdile dejstvo, da je v Sloveniji prisotnega
               precej ljubiteljskega vinogradništva, kar pomeni, da gre za manjše površine
               vinogradov, ki jih ni treba prijavljati v register oziroma poročati o pridelku. Tako
               je v Sloveniji po ocenah med 16 tisoč in 18 tisoč hektarjev obdelovalnih vinogradov.
               V register pridelovalcev grozdja in vina je vpisanih dobrih 16 tisoč hektarjev, pri
               čemer pa se pridelek prijavlja s 13 tisoč 500 hektarjev. Ocenjuje se, da se pridela
               med 79 in 90 milijoni litrov vina, poroča pa se le o 50 do 60 milijonih litrov.
               Zaradi navedenega se z novelo zakona upravnim enotam daje naloga, da vodijo register
               pridelovalcev, vinarskim inšpektorjem pa se podeljuje pristojnost nadzora nad
               točenjem vina v gostinskih obratih. S tem naj bi se odpravile pogoste težave pri
               kontroli kakovosti vina ter nadzoru nad spoštovanjem predpisov o točenju vina v
               gostinskih lokalih.</p>
               <p>S predlogom se želi tudi povečati delež prijave pridelka vina in omejiti nelojalno
               konkurenco registrirani pridelavi vina. Predlagatelj zakona želi zaščititi potrošnika
               pred zavajanjem o poreklu in kakovosti vina, pridelovalce pa, kot že rečeno, pred
               nelojalno konkurenco. Zato se omejuje tudi točenje neustekleničenega vina,
               poenostavlja postopek kaznovanja, zvišuje kazni za prekrške in določa način izračuna
               pridelka določenega letnika za celotno območje Slovenije.</p>
               <p>V Poslanski skupini DeSUS bomo predlog zakona podprli, saj gre za usklajen zakon z
               interesnimi skupinami. Pobudniki priprave novele so namreč bili vinogradniki, katerih
               predstavniki so tudi aktivno sodelovali v delovni skupini za pripravo sprememb in
               dopolnitev zakona. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Iva Dimic bo predstavila stališče Poslanske skupine Nove Slovenije.</p>
            </sp>
            <sp who="SDZ6:DimicIva">

               <speaker>IVA DIMIC (PS NSi):</speaker>

               <p>Spoštovani predstavniki Vlade, kolegice in kolegi poslanci!</p>
               <p>Ministrstvo kot glavne razloge za sprejetje novele Zakona o vinu navaja omejevanje
               nelojalne konkurence registrirani pridelavi vina in s tem povečanje deleža prijave
               pridelka vin. Kot glavni načeli izpostavlja zaščito potrošnika s povečanim nadzorom
               nad poreklom in kakovostjo vina ter zaščito pridelovalca grozdja in vina pred
               nelojalno konkurenco. Predlog zakona daje vinarski inšpekciji poleg obstoječih
               pristojnosti tudi pristojnost nadzora nad prometom z vinom v gostinskih obratih,
               omejuje točenje neustekleničenega vina, poenostavlja postopek kaznovanja, zvišuje
               kazni za prekrške in določa način izračuna pridelka določenega letnika za celotno
               območje Slovenije. Pristojnost nadzora nad sporočanjem podatkov v register
               pridelovalcev grozdja in vina bodo pridobile tudi upravne enote, s čimer naj bi se
               omogočil bolj obsežen in učinkovitejši nadzor.</p>
               <p>Krščanski demokrati pa smo presenečeni nad dejstvom, da se je v razpravi o zakonu
               javnost razdelila na dva pola: Kmetijsko-gozdarska zbornica, Vinska družba Slovenije
               in Združenje družinskih vinogradnikov - vinarjev Slovenije novelo podpirajo. Medtem
               ko ji Obrtno-podjetniška zbornica Slovenije močno nasprotuje. Svoje stališče
               utemeljujejo z dejstvom, da bo prepoved točenja neustekleničenega ali odprtega vina
               osiromašila turistično ponudbo in s tem odvrnila goste predvsem iz vinorodnih
               Slovenije. Izpostavili so tudi dejstvo, da je področje v primerljivih državah
               Evropske unije urejeno dosti bolj fleksibilno, lokalnim pridelovalcem vina in
               gostincem prijazno, pa vseeno omogoča natančen nadzor. V Novi Sloveniji se strinjamo
               z njimi v bojazni, da bi že kot nekajkrat doslej Slovenija nekako področje pretirano
               zakonsko uredila in s tem otežila življenje in delo ljudem.</p>
               <p>Zaradi vsega navedenega poslanci Nove Slovenije novele Zakona o vinu ne bomo
               podprli.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Branko Ficko bo predstavil stališče Poslanske skupine Pozitivne Slovenije.
            </p>
            </sp>
            <sp who="SDZ6:FickoBranko">

               <speaker>BRANKO FICKO (PS PS):</speaker>

               <p>Lep dober dan vsem skupaj!</p>
               <p>Dovolite, da podam stališče Pozitivne Slovenije k spremembi Zakona o vinu; in to
               dobremu, kvalitetnemu slovenskemu vinu. Dejstvo je, da se slovensko vinogradništvo in
               vinarstvo utapljata v sivem trg. Samo cirka 55 % prodajanega vina je pregledanega
               oziroma samo 30 % je vrhunskih in kakovostnih, ostalo je namizno. Zato seveda panoga
               zaradi nelojalne konkurence izgublja karakter gospodarske dejavnosti, ki je v rdečih
               številkah, z izjemo svetlih točk, na primer Radgonskih goric na račun penine in
               dobrega traminca, malo EPP, in individualnih vinarjev, ki pa večji del proizvodov
               prodaja na tujih trgih po primerno višji ceni, torej trg kvaliteto priznava.
               Neevidentirani proizvajalcev oziroma prodajalcev ne bremenijo dajatve kot to vinske
               kleti, saj je vino, ki ga kleti kot davčne zavezanke pridelujejo iz lastnega grozdja,
               obdavčeno. Dodatno imajo še ekološki davek in obremenitev za embalažnino.</p>
               <p>Domača vinska panoga si zasluži primerno ceno za primerno kvaliteto, kot to dosega na
               tujih trgih, seveda tudi doma. Sprememba Zakona o vinu nas pelje v to smer, da na
               podlagi neevidentiranega pridelka na cirka 5000 hektarjev vinogradov dosežemo cilj
               povečanje deleža prijave pridelkov vina ter da na osnovi pogojev točenja vina v
               gostinskih obratih z omejitvijo točenja neustekleničnega vina dosežemo drugi cilj –
               omejitev nelojalne konkurence oziroma sive ekonomije. Pomembno je, da spremembo
               podpirajo vinarji in vinske kleti, torej pravne osebe in espeji.</p>
               <p>Tako bomo v Poslanski skupini Pozitivne Slovenije spremembe zakona podprli. Naj bo
               slovensko vrhunsko in kakovostno vino hrana vsak dan, panogi omogočimo gospodarski
               karakter, ker si to zasluži. Istočasno pa zaščitimo potrošnika pred zavajanjem o
               poreklu in kakovosti vina. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem smo končali s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 17. decembra 2013.</p>
               <p>V razpravo dajem 13. člen ter amandma Poslanske skupine SDS pod točko 1 in amandma
               poslanskih skupin koalicije pod točko 2. Odpiram razpravo. Vabim vas k prijavi za
               razpravo. Glede na to, da se je tudi predstavnica Vlade priglasila k besedi, želite
               besedo takoj? <stage>(Da.)</stage></p>
               <p>Besedo dajem mag. Tanji Strniška, državni sekretarki Ministrstva za kmetijstvo in
               okolje.</p>
            </sp>
            <sp who="SDZ6:StrnišaTanja">

               <speaker>MAG. TANJA STRNIŠA:</speaker>

               <p>Spoštovane poslanke, spoštovani poslanci!</p>
               <p>Dovolite mi, da podam mnenje Vlade o vloženih amandmajih. Povedal bi, da Vlada
               podpira amandmaje, ki jih je vložila koalicija, ker v bistvu omogočajo, da se v
               kazenskih določbah uskladijo določbe z veljavno evropsko uredbo Sveta, ki dovoljuje
               sajenje trte in pridelavo grozdja, mošta in vina tudi sort, ki niso dovoljene, če je
               taka pridelava namenjena izključno za porabo v gospodinjstvu pridelovalcu vina.
               Čeprav je evropska uredba nad zakonom, pa je prav, da je naš zakon v tem delu
               sčiščen. Podpiramo tudi predloge glede popravka glob za nekatere kršitve na način, da
               je potem dosledno uveljavljen princip, ker so kazni določene v razponu, da je
               najvišja možna kazen, ki jo je mogoče za določen prekršek izreči, desetkratnik
               najnižje kazni.</p>
               <p>Še kratek komentar k amandmajem Poslanske skupine SDS. Ti se nanašajo na bistveno
               znižanje glob. Tu bi pa vendarle želela opozoriti, da je večina predlaganih glob po
               tem amandmaju bistveno nižjih, kot so globe predpisane z že veljavnim zakonom. Če
               navedem samo en primer. Recimo, za hujše prekrške, kakršen je zavajanje glede
               porekla, dajanje v promet neprimerno vino in podobno, je za pravne osebe najvišja
               možna izrečena kazen s temi amandmaji znižana, predlagana celo samo na eno šestino
               sedaj veljavnih glob, kar menimo, da je absolutno v nasprotju s cilji zakona, ki pa
               je z učinkovitejšim nadzorom in tudi s sankcioniranjem v bistvu doseči, da je v
               prometu samo kakovostno vino z ustreznimi dokumenti in da se s tem ščiti tako
               pridelovalce vina pred nelojalno konkurenco in seveda potrošnike pred zlorabami in
               pred vinom, ki ne bi bilo v prometu ustrezne kvalitete. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem gospodu Mirku Brulcu.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Spoštovani!</p>
               <p>Glejte, vinogradništvo, pravzaprav kmetijstvo je res vedno izjemno občutljivo, ker
               vemo, da kakor koli posegamo v to dejavnost, posegamo v urejenost okolja in tako
               dalje, da ne bom dalje našteval, ker o tem smo se že neštetokrat pogovarjali.</p>
               <p>Sam prihajam z vipavskega vinorodnega okoliša, poznam dobro briški in kraški
               vinorodni okoliš, zato z veliko občutljivostjo sprejemam spremembe tega zakona in
               govorim v korist vinarjem, seveda. Moram povedati, da amandmaja SDS pravzaprav ne
               morem podpreti, ker gre izključno samo za všečni amandma, se pravi, čim nižje kazni,
               ljudje bodo veseli in na naslednjih volitvah bomo zmagali. Ampak mi imamo vrsto
               dejavnosti, kjer imamo tako smešne kazni, da ko bereš v časopisu, da je nekdo za nek
               težek prekršek kaznovan s 100 evrov ali pa 50 evrov, potem pa rečemo, kako je to
               mogoče. Pa o kaznih malo kasneje.</p>
               <p>Glejte, konkurenčnost v Evropi in v svetu lahko dosežemo samo z dobrimi, kvalitetnimi
               vinarji in žal to ne morejo biti majhni vinarji. To je pač tako, ko smo vstopili v
               Evropsko unijo, smo točno vedeli, da se bodo majhni kmetje težko težko borili in že
               naši <q>"veliki"</q> kmetje so v primerjavi z evropskimi pravi palčki, se bodo težko borili
               s konkurenco, ki je enormna. Zato pa moram poudariti, da imamo – poznam naše
               vinorodne okoliše – izjemno dosti velikih, srednje velikih svetovno znanih
               pridelovalcev grozdja in vina. Iz Vipavske doline poznam kmete, ki izvažajo vino tudi
               na Japonsko, tudi v ZDA in tako dalje, pa tukaj odmislim velike kleti, kot so Dobrovo
               in Vipavska klet in podobno, ki so tudi odlični, ampak že ti majhni, srednji kmetje
               so uspešni – in danes vina ne moreš tržiti kar tako, bom natočil v steklenico in jo
               prodal; zraven mora biti zgodba in tako dalje in to so pravi mojstri. Jaz sem vedno
               ponosen na njih. Kaj pa mali vinogradniki? Moram povedati, da pri nas jih ni toliko,
               kot jih je v Prekmurju, poznam Lendavske gorice, poznam dolenjske griče in tako
               dalje; to je pa druga zgodba in tudi na te je treba misliti. Velika večina so hobi
               vinogradniki, ki to iz neke ljubezni do zemlje, do vinograda, do dobrega vina imajo
               tam nekaj vina, imajo zidanico, imajo nekaj tržnih viškov, ki jih želijo prodati,
               zato da si povrnejo nekaj stroškov. Tudi ta prodaja bo mogoča. To je treba jasno
               povedati. Ne sicer verjetno v gostilno, ker ne bo v inoks posode polnil ali pa kakor
               koli že, ampak bo prodal; jaz bom prišel k majhnemu vinogradniku, to še vedno delam,
               s plastenko 20 litrov, bom natočil vino, kupil, plačal in šel. To je še vedno mogoče.
               Ne bo pa tega mogoče prodajati v gostilnah. Moram poudariti, da je mag. Katarina
               Hočevar natančno povedala v svojem uvodu, ko rečemo ustekleničene pijače, potem vsi
               mislimo takoj na steklenico. Ne, to je tudi inoks posoda, na kateri je listek, s
               katerega je evidentno, od kod prihaja, registracija in tako dalje, da vam ne
               naštevam. To, kar je tudi na buteljkah, saj imaš serijsko številko in ne vem kaj vse,
               prav na ustekleničenem vinu.</p>
               <p>Socialni demokrati smo bili previdni tudi pri prodaji mošta. Na odboru smo povedali,
               da mošta vendar ne moreš natočiti v inoks posodo in jo avgusta – pardon <gap n="…"/>. ja, na
               Primorskem že konec avgusta – prodajati na neki javni prireditvi, ker bo to zadevo
               razneslo. Tako je tudi tukaj sprememba v zakonu. Glejte, gostinski lokali bodo
               prodajali to vino, zdaj pa zopet, da bo jasno, tudi to vino iz inoks posode bodo
               lahko natočili v majolko in jo dali na mizo. To je še vedno ustekleničeno vino, da ne
               bo kdo mislil, da bomo samo iz steklenice ali pa ne vem kaj. Tako ohranimo to našo
               kulturno dediščino, ki je za mene pomembna, vedno rajši točim vino prijateljem iz
               lepe posode, lončene – kakor koli že – kot pa iz neke steklenice, take in
               drugačne.</p>
               <p>Moram povedati, da sem – mislim, da včeraj – bral eno izjavo direktorja Ptujske
               kleti, pa naj mi ne zameri, da ga omenim; Vinko Mandelj je to. Pravi, da bo končno
               začelo prevladovati zavedanje, da je vsak utajeni davek odvzeti davek na škodo nas
               vseh. To je to. Mi ne moremo več iti v tej naši organiziranosti kmetijske proizvodnje
               in tudi drugih zadev v nedogled s to blazno svobodo. Berem včeraj, da so v Mariboru
               cariniki in drugi odkrili na stojnicah 360 steklenic žganih pijač pa 414 steklenic
               vina iz tuje države. Je prodajal nek prodajalec na stojnici in mi to smo kar
               tolerirali vsa leta. Pojdite v Italijo prodajat vino na stojnico, tako na črno, brez
               davkov, brez vsega; pa v Avstrijo! Sprašujem, bo tudi te prodajalce ščitila obrtna
               zbornica? Razumem obrtno zbornico, da je proti blagajnam, zdaj tudi proti temu
               zakonu, ker ščiti neko tako zadevo, ki ne pride v poštev.</p>
               <p>Seveda moram poudariti, da sem vesel, da je Vlada, ministrstvo sprejelo tudi predlog
               Socialnih demokratov, da znižamo te velike, velike kazni. Počasi iz evropskega vzorca
               prenesemo kazni na naš prostor, pa to ne gre. Ker najprej je bila tista najvišja
               kazen medna 63 tisoč evrov, sem rekel Goriška brda, vinska klet, če dobi kazen za 60
               tisoč evrov – veste, koliko litrov vina je to? Tako je to znižano na 50 % ali kakor
               koli že. Ta kazen je znižala! Tako kot pa predlaga SDS, jaz pač tega ne morem – in
               Socialni demokrati ne bomo podprli. Potem se zopet smešimo, prodam tam teh 360
               steklenic žgane pijače na stojnici, plačam 100 evrov kazni in grem domov – pa kaj! To
               ne more tako teči. Kazen mora biti, žal. Tudi vzgojna je. Sam vedno poudarjam, da
               skozi vas ne vozim počasi, zato ker ne bi mogel voziti 20 kilometrov hitreje, ampak
               vozim počasi, zato ker se tudi kazni bojim. In tisti, ki ima slabe namene, se mora
               bati kazni. In nihče nikogar ne sili, da leze v probleme, da je potem kaznovan. V
               nobenem primeru! Tudi, ko grem v trgovino, me nihče ne sili, da moram nekaj si
               prisvojiti, ampak pač tega ne delam. Pa ne zato, ker se bojim kazni, ampak ker je
               tudi taka vzgoja in taka pravila so v naši družbi.</p>
               <p>Podpiram pa seveda koalicijski amandma. Glejte, gre za neke samorodnice, mi na
               Primorskem rečemo fregule, ali pa šmarnice nekje na Goričkem – pa ne bom sedaj dalje
               razglabljal – pa ima nekdo nek latnik pa še tisto da v tisto svoje vino, da je bolj
               dišeče, domače in avtohtono. In to je prav. Tudi to je treba gojiti, ne moreš pa
               imeti vinograda, 5 hektarjev, posajenega šmarnice, ker potem veste, kakšen alkohol je
               to in kaj povzroča družbi.</p>
               <p>Amandma koalicije bom seveda podprl, tega drugega pa ne in mislim, da vsaj nekaj reda
               s tem zakonom prinašamo tudi na to področje vinogradništva; in to je dobro. Veste,
               dajmo to, kar sem rekel pri predstavitvi, malo ugotoviti, kako je z uvozom teh slabih
               vin – k nam prihaja zdaj s celega sveta tako, da ni za piti, in to ni dobro – in kako
               bi se tega otepli in kako spodbudili naše kmete, da bodo tudi od pridelave vina dobro
               živeli. Celo vrsto jih poznam, ki živijo zelo dobro; garajo, ne pade nič z neba, so
               odvisni od vremena, od trga in tako dalje, ampak so pravi mojstri, in to ne stari
               vinogradniki, mlade imamo. Na Vipavskem, Goriškem, v Goriških brdih in na Krasu imamo
               mlade odlične vinogradnike. Klobuk dol! Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima mag. Katarina Hočevar.</p>
            </sp>
            <sp who="SDZ6:HočevarKatarina">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lep pozdrav državni sekretarki s sodelavkama in vsem prisotnim,
               poslankam in poslancem!</p>
               <p>Naj najprej izrazim resnično podporo načinu sprejemanja oziroma priprave rešitev v
               tem zakonu. Moram reči, da ko smo prišli na odbor, sem bila presenečena nad tako
               veliko podporo združenj vinogradnikov, ki so se hkrati tudi zahvalili sodelavcem
               oziroma pristojnim na ministrstvu, da so prisluhnili in v novelo zakona dejansko
               vnesli rešitve, za katere tudi vinarji in vinogradniki verjamejo, da bodo pomenile
               korak k boljši ureditvi na tem področju – oziroma več reda na tem področju. Naj bo
               takšen pristop zgled tudi drugim ministrstvom pri pripravi različne zakonodaje.</p>
               <p>Treba je priznati, ko smo poslanci na seji odbora dobili prvi predlog ministrstva na
               mizo, so bile te kazni res višje, kot jih obravnavamo danes. Treba je priznati, da
               smo mogoče tudi koalicijski poslanci prisluhnili opozorilom opozicijskih poslancev,
               in to me na Odboru za kmetijstvo, gozdarstvo, prehrano in okolje veseli.</p>
               <p>Treba je povedati, da smo že na odboru sprejeli amandmaje, s katerimi te kazni
               nižamo. Naj se dotaknem predloga amandmaja SDS k 13. členu. Predlagate nižanje glob,
               vendar se mi zdi vaš predlog rahlo zmeden. Zakaj? Zato ker ni sorazmeren, ne glede na
               obstoječe globe, niti ni enakomernega razmerja med predlaganimi globami za hujše
               oziroma druge prekrške. V določenih primerih za druge prekrške predlagate polovično
               globo, nekje je ta nižja za četrtino, spet drugje pa kar, recimo, petkrat nižja glede
               na hujše prekrške. Če dam samo en primer, predlog za najnižjo možno kazen za fizično
               osebo je 100 evrov, kar je ob plačilu v 8 dneh le 50 evrov, in sicer za hujši
               prekršek. In to je, recimo, kazen za to, če nekdo da v promet pokvarjeno vino oziroma
               če zavaja potrošnika z označevanjem. 50 evrov, to pa že spet ni ne vem kakšna ogromna
               količina litrov vina. Tako bom sama podprla koalicijske amandmaje k členom, ki
               določajo globe, zato ker sledijo načelu kazenskih določb v noveli, po katerem je
               zgornja meja vrednost 10-kratnika, recimo, spodnje vrednosti in je to enotno oziroma
               bolj transparentno, pa tudi logično urejeno.</p>
               <p>Na tem mestu bi se zahvalila tudi vinogradnikom, ker vztrajajo na tem, bom rekla,
               krutem trgu konkurence s tujino, in upam, da bomo s to novelo vsaj v domačem okolju
               naredili večji red, da bo tudi to motivacija in cilj, da vztrajajo na tem področju.
               Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Zvonko Lah.</p>
            </sp>
            <sp who="SDZ6:LahZvonko">

               <speaker>ZVONKO LAH (PS SDS):</speaker>

               <p>Hvala lepa, gospod predsednik.</p>
               <p>Najprej moram ugotoviti, da oba predhodnika precej malo vesta o tej problematiki
               glede na razpravo. Žal.</p>
               <p>Gospod Brulc, razpravljali ste že na odboru in danes ste rekli, da je kazen 60 tisoč
               za veliko vinsko klet previsoka kazen. V našem predlogu je ta kazen najvišja 10 tisoč
               evrov. Če je to neprimerno, če je to premalo za eno vinsko klet, ki dve leti plačuje
               grozdje pridelovalcem in da dobi še 10 tisoč evrov kazni – veste, koliko grozdja bi
               lahko plačala ta klet vinogradniku, ki čaka leto ali več za plačilo svojega pridelka?
               In za malega vinogradnika, ki obdeluje nekaj sto trt, je od 100 do 500 <gap n="…"/> Govorim za
               malega pridelovalca kot fizično osebo, imamo tudi večje pridelovalce, imajo pa od
               tisoč do 5 tisoč evrov kazni, a tudi za to mislim, da je dosti visoka kazen; ali za
               odgovorno osebo pri neki vinski kleti od 400 do 2 tisoč evrov kazni, mislim, da če
               dobi srednjo, tisoč evrov, da je tudi približno enomesečna plača. Tudi za to kazen
               mislim, da je nekje sorazmerna.</p>
               <p>Glede na to, kaj so hujši prekrški. Če malega pridelovalca, ki prodaja vino, ki
               prodaja 500 litrov vina, zaloti inšpektor, pa da je vino malo že ušlo, dobi 500 evrov
               kazni. Mislim, da plača državi celoletni pridelek, 500 litrov ima mogoče ravno za
               prodajo. Govorim predvsem v imenu malih vinogradnikov, na Dolenjskem jih je najmanj
               10 tisoč. Bil sem sam predsednik upravnega odbora Zveze društev vinogradnikov
               Dolenjska, kjer je 32 društev, 6 tisoč vinogradnikov včlanjenih in od tega mogoče
               kakšen procent večjih vinogradnikov, ki živijo od pridelave vina. Vsi ostali so
               ljubiteljski, ki obdelujejo na takšnih strminah, ki jim pravijo Evropejci herojsko
               vinogradništvo, ki vlagajo del svojih plač in pokojnin v to, da lahko z ljubeznih
               obdelajo to zemljo.</p>
               <p>Moramo pa ta zakon gledati tudi v kontekstu vseh drugih davščin, ki jih na novo ali
               povečujemo ali uvajamo za te male vinogradnike. Namreč, na Dolenjskem je tudi po
               Zakonu o prostorskem načrtovanju zidanica – če je imel nekdo zidanico, če je zgradil
               zidanico, je bil pogoj, da ima 8 do 10 arov vinograda, zidanica naj bi bila tlorisa
               5x7 metrov ali 6x8 metra. Ta zidanica bo zdaj obremenjena, kot je kolega Bogovič
               povedal zadnji, tam od 150, 160 evrov davka na nepremičnine. Kolegica Hočevar je
               povedala, da naj bi se 14-krat dvignil tudi katastrski dohodek. In gospod Brulc, ko
               ste rekli mali vinogradniki pridelajo na 10 arov vinograda – to je približno 300 do
               400 trt in če prideluje cviček, je to dva litra na trto, to je maksimalno 800 litrov
               cvička, od tega porabi za lastno porabo mogoče 200 litrov, 500 do 600 litrov ima za
               prodajo. Kje ga bo prodal? Povejte mi, kje ga bo prodal. Če greste vi k njemu kupit,
               je siva ekonomija. Vse vino, ki se prodaja, mora imeti analizo, da je vino korektno
               in to je vse, kar po mojem ta vinogradnik potrebuje, da je dokazana kvaliteta tega
               vina.</p>
               <p>Imamo pa kontrole že sedaj; vsak, ki ima več kot 5 arov vinograda, se mora
               registrirati, vpisati v register. Vsak, ki ima več kot 10 arov vinograda, mora
               prijaviti pridelek. In ko prijaviš vinograd, moraš prijaviti tudi, kakšen imaš trsni
               izbor, kaj je posejano, ne smeš imeti posajenega tistega, kar ni za tisto vinorodno
               območje dovoljeno. In če potem prijaviš tudi pridelek, moraš imeti analizo in
               prodajaš to vino nekje na stojnici; sami ste pa povedali, da so ugotovili
               inšpektorji, koliko uvoženega vina se prodaja na stojnicah. To je enako kot s tisto
               zelenjavo iz Trsta, ki je kot ekološko pridelana na tržnicah v Sloveniji. Inšpektor
               lahko kontrolira, vsak, ki prodaja, mora imeti zraven analizo. Iz analize je
               razvidno, od kod je ta pridelovalec, kakšna je kvaliteta vina in če inšpektor posumi,
               da ni kvalitetno, lahko vzame vzorec in da na analizo in potem tudi kaznuje.</p>
               <p>Vendar, če želimo mi v današnjih časih, ko država gleda samo, kako bo državljane čim
               bolj ožela s svojimi davki, z novimi davki in s tem prehranila razbohoteno
               birokracijo državno, največ državno administracijo, se ne zavedamo oziroma morali bi
               se mi poslanci zavedati, da s tem uničujemo malega človeka. Eni od teh so tudi ti
               mali vinogradniki. Če želimo in se hvalimo po svetu, kako imamo lepo deželo, kulturno
               krajino, lepo obdelano, potem nehajmo na tak način, kot to delamo, to počnemo. Od
               tega malega vinogradnika je treba sešteti katastrski dohodek, to je obdavčitev malega
               vinogradnika – pavšalna obdavčitev je katastrski dohodek. Potem z davkom na
               nepremičnino in sedaj še prepovedujemo temu malemu vinogradniku, da bi prodajal
               korektno vino z analizo – kje bo prodajal, če ne v gostinskih lokalih? V trgovinah
               tudi ne. Vsi, ki se pa malo spoznamo na kletarjenje, pa vemo, kaj pomeni vino
               pridelano, pripravljeno za prodajo v steklenici. To vino mora biti pripravljeno, da
               zdrži temperaturo 40, 50 stopinj nekje v neki izložbi v steklenici. To vino ima
               povečano, dosti višjo vsebnost prostega in vezanega žvepla, da zdrži. Ni pa to, če
               ima to, boljše vino, ampak bistveno slabše vino. Večina teh vin mora biti
               filtriranih, tisti degustatorji znajo na ocenjevanju povedati, če vino filtriraš in
               tretiraš z raznimi čistili; škoda dajati na ocenjevanje in pričakovati vrhunske
               ocene. Imeli smo primere, ko so turisti hodili iz Francije, kjer so dobri poznavalci
               vin, med najboljšimi na svetu, ko so želeli domače vino. Tudi poznam Dolenjce, če
               želimo na Krasu dobiti pravi teran, ga dobiš pri kmetu, ne v vinski kleti. Zakaj?
               Zato, ker je domače vino, ki ni slečeno vino z raznimi enološkimi postopki in
               pripravljeno za v steklenice.</p>
               <p>Verjetno si vsi želimo, tudi v gostinskih lokalih, kar najboljše vino. Če je vino
               natočeno tudi v inoks posodo 25 ali 50 litrov in potem transportirano in takoj
               priključeno na šankomat, pride vino ubito. Tisti, ki poznate, kaj je domače vino –
               najboljše vino je iz soda direktno ali iz cisterne direktno s tako vsebnostjo
               prostega ali vezanega žvepla, ki je minimalno, da je vino še kvalitetno in obstojno.
               To je najboljše vino.</p>
               <p>Kaj bomo povzročili s tem zakonom? Mi podpiramo to, da v gostinske lokale stopijo
               tudi vinarski inšpektorji, da preverijo kvaliteto tega vina, ki se toči v tem lokalu,
               kar bo absolutno doprineslo k boljši kvaliteti prodajnega ali pa ponujenega vina. To
               je sigurno določena prednost. Mi smo veseli, da sta v tem zakonu tudi vključena dva
               amandmaja, ki smo jih mi predlagali na odboru. To je amandma oziroma del tega
               amandmaja, da se ne kaznuje tistih, ki imajo še posajeno samorodnico, in da se ne
               kaznuje tistih, ki imajo izven vinorodnega okoliša posajeno vinsko trto za lastno
               uporabo – nato smo kasneje izvedeli, da to tudi v evropski direktivi piše, ni pa v
               našem zakonu do sedaj. Imamo primere, ko imamo kar nekaj društev vinogradnikov izven
               vinorodnih območij. Pridelujejo, ampak za lastno uporabo – zakaj ne? Zakaj ne bi to
               vino dali tudi na ocenjevanje. Ne smejo ga pa prodajati javno, ker verjetno je to
               prav. Mogoče je pa treba te meje vinorodnih območij tudi prilagajati temu, kar
               vinogradniki ugotavljajo, da se z novimi podlagami, novimi sortami in kloni da
               pridelati še kvalitetno vino tudi drugje, izven teh vinorodnih okolišev.</p>
               <p>Imamo v Avstriji primer Schilcher – verjetno ste slišali za Schilcher. Kakšno zgodbo
               so Avstrijci naredili s tem Schilcherjem! Vino Schilcher izhaja iz namiznega grozdja,
               ki ne doseže sladkorne stopnje ne vem kako visoke, tam 15 % mogoče 16 %, in vemo, da
               iz tega grozdja brez dosladkanja ne moreš pridelati vina, ki ima alkohola nad 10 %,
               ni primerno za stekleničenje, ni obstojno. Je slabše kot naš cviček. Vendar, ker so
               na določenem območju pridelovali namizno grozdje in ga prodajali do takrat, dokler
               niso prišla druge sorte, bolj sladke iz tujine, se je pa praktično prodaja tega
               domačega namiznega grozdja ustavila in tisto območje bi propadlo. Vinogradniki bi
               nehali, ker pač grozdja ne bi mogli prodati, in so naredili zgodbo, da so začeli iz
               tega grozdja pridelovati vino, ki ga dosladkajo, da je dobro, in naredili zgodbo, ga
               zaščitili in razvili turizem na tem območju. Sedaj ogromno tega vina prodajo, ki je
               po mojem in mnenju še marsikoga bistveno bistveno slabše od naših namiznih vin. Ampak
               zgodba naredi svoje!</p>
               <p>Pri nas namesto da bi ohranili to herojsko vinogradništvo na takih strminah, z malimi
               vinogradi, kjer imamo kulturno krajino, s tem lepo zemljo, obdelano – tukaj ne moremo
               pričakovati nobenega dobička. Če pa omogočimo tem malim vinogradnikom, da svoje male
               tržne viške primerno kletarijo, dobijo analizo kot dokument, da je vino dobro,
               primerno za prodajo in jim omogočimo, da v domačih gostilnah točijo domače vino –
               mislim, da smo naredili samo plus, ne pa minusa za promocijo tega! Ti mali tržni
               viški so praviloma kot domače vino boljše od tistega vina, ki je obdelano za prodajo
               v velikih količinah in za steklenice. Mislim, da mali vinogradniki lahko naredijo
               promocijo velikim vinogradnikom. Imamo primer, ko gostje prihajajo na Dolenjsko v
               zdravilišča in potem preko turističnih zidanic poskusijo domače vino, cviček in tudi
               druge sorte, in želijo to vino kupiti tudi doma, v Angliji, na Švedskem, Danskem.
               Sprašujejo, zakaj tega vina ne dobijo doma, ker se prileže določeni kulinariki. S tem
               mislim, da se odpirajo možnosti in reklama za te večje vinogradnike, da lahko
               ponudijo ta vina tudi v tujino, kjer je povpraševanje. In z razvojem turizma se bo
               teh možnosti odprlo še bistveno več. Če bomo pa na te male vinogradnike pritiskali z
               različnimi davki, s povečanim katastrskim dohodkom<gap n="…"/> Vemo, kaj pomeni povečan
               katastrski dohodek, ki vpliva na izračun dohodnine. Kaj pa to pomeni pri raznih
               socialnih prispevkih, kot so otroški dodatek, potem prispevek za oskrbnino v vrtcu,
               potem štipendije, se bodo vsi lastniki želeli znebiti tistega, ki jim zmanjšuje
               možnosti pridobitve nekih državnih sredstev. Imamo že primere, ko mladi na
               zapuščinski razpravi ne prevzemajo obveznosti in ne prevzemajo nepremičnin, če se s
               tem samo znižujejo standard, ne povečujejo. To prevzemajo enako, kot bi na
               zapuščinski razpravi oziroma od nekoga prevzeli kredit – pa nič od njega nimaš! Enako
               je pri teh manjših vinogradnikih. Imamo pa težave, če nekateri opustijo, ker sigurno
               bo kar nekaj vinogradnikov starejših, ostarelih opustilo vinogradništvo. Če nekdo
               mlajši to prevzame, ima pa še to omejitev, da če prevzame še zraven sosednje
               vinograde v najem, da jih obdeluje, je omejen, da si ne more zgraditi večje stavbe,
               ker je to kmetijsko območje in je omejeno po Zakonu o prostorskem načrtovanju in z
               občinskimi prostorskimi akti. Potrebuje kar nekaj let, da pride do stavbnega
               zemljišča, na katerem si lahko zgradi gospodarsko poslopje, da bo lahko obdeloval
               večji vinograd, kot ga ima sam. In poleg tega <gap n="..."/></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Gospod Zvonko Lah, amandma govori o globah. Verjamem, da je velik del vaše razprave
               bil osredotočen na to, da imajo zaradi teh glob verjetno problem pri eksistenci tisti
               najmanjši. Ampak ostanimo blizu temu amandmaju, da ne bomo šli predaleč z vsebino.
            </p>
            </sp>
            <sp who="SDZ6:LahZvonko">

               <speaker>ZVONKO LAH (PS SDS):</speaker>

               <p>Poglejte, časa imam še nekaj. Mislim, da se nanaša tudi na <gap n="..."/></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Gre za vsebino, ne za čas, gospod Zvonko. Saj sva se razumela <gap n="..."/></p>
            </sp>
            <sp who="SDZ6:LahZvonko">

               <speaker>ZVONKO LAH (PS SDS):</speaker>

               <p>Mislim, da ne govorim o bananah, ampak govorim o vinogradništvu in o globah, ki se
               nanašajo na to.</p>
               <p>Hočem povedati, da bodo te globe še dodatno zastrašile te vinogradnike in če bo eden
               dobil visoko globo – ker sedaj je navada, da je pri teh zakonih, ki jih sprejemamo
               pod to vlado, na koncu še en člen, napotek inšpektorjem, da naj ne bodo globe
               najnižje, da so lahko tudi višje od najnižjih. S tem dajemo napotek, naj čim več
               zaračunajo, čim višje globe. Poudariti hočem to, zato govorim o ostalih davščinah, ki
               bodo že tako in tako zastrašile te male vinogradnike, da bodo še te globe, če se bo
               striktno začelo delati na tem, ker zdaj dajemo pravico še upravnim enotam, po novem,
               ker do sedaj ni bilo, če bi bilo dobronamerno, da se pozove vinogradnike, da
               registrirajo svoj vinograd itn., lahko pa tudi upravne enote potem pozovejo še
               gradbene inšpektorje, pa ne vem še koga in dobili bomo situacijo, ki je v Makedoniji.
               Kar pojdite si pogledat, tudi v Makedoniji so bili manjši vinogradniki in zidanice, a
               je vse propadlo, vse se podira. Velika nevarnost je. Tisti vinogradniki,
               predstavniki, ki so bili na seji odbora, so dali prav temu, da če bo nekaj vinogradov
               opuščenih, da je velika nevarnost zlate trsne rumenice, da se bo bistveno hitreje
               širila. Že zdaj po predpisih mora vsak dvakrat tretirati trto, tudi samorodnico, z
               insekticidom proti ameriškem škržatku, ki prenaša zlato trsno rumenico, in je na
               določenih območjih že alarm in zaradi tega morajo vinogradniki sekati trto.</p>
               <p>Zato mislim, da nam bi moral biti cilj, da to vinogradništvo ohranimo, da te
               zidanice, ki imajo svoje bivalne prostore, ponudimo v namen turizma, ker imamo večje
               povpraševanje, kot pa je ponudba na Dolenjskem, in da projekt turizma v zidanicah
               zelo dobro napreduje. Največja ovira so uporabna dovoljenja. Če pa hočemo v tej smeri
               razvijati turizem, moramo ohraniti vse vinograde obdelane, pripeljati infrastrukturo
               v te dele, komunalno infrastrukturo, in od tega nekaj iztržiti. In koristi bodo imeli
               tudi veliki vinogradniki, ker bodo lahko več vina prodali tudi v tujino. Ni bilo pa
               na odboru nobenega predstavnika malih vinogradnikov. Bili so predstavniki družinskih
               vinogradnikov, družinskih kleti, velike kleti, kot je največja klet, ki prideluje
               cviček, malih pa ni bilo. Bil je predstavnik Gospodarske zbornice. Včeraj na Odmevih
               ste lahko videli tudi, da so proti temu. Red je treba napraviti, ne pa za vsako ceno,
               ker šparati na vsak način, pa naj stane, kolikor hoče, ni prava strategija. Tukaj gre
               za uničevanje malih vinogradnikov.</p>
               <p>Mislim, da se lahko bistveno drugače uredi. S tem ko bomo prepovedali, s tem zakonom
               točenje v gostinskih lokalnih neustekleničenih vin, bo cena vina zrasla. Vina v
               Sloveniji nimamo več dovolj, videli smo, da je nekaj čez 80 %. In kaj bo to pomenilo?
               Večji interes, ko bo cena zrasla, uvažati iz evropskih vinorodnih delež ceneno vino,
               kar je, mislim, tudi gospod Brulc že poudaril, ker bodo trgovci več imeli špeha, ne
               moremo pa prepovedati tega, ker smo v Evropski uniji. Ne moremo pa mi z malimi
               vinogradniki, z razdrobljenim vinogradništvom na takih strmih legah konkurirati
               evropskim vinorodnim deželam, ko sadijo vinograde na ravnini in strojno vse obdelajo.
               In kaj bo nazadnje? Mi bomo imeli opuščene griče, zidanice. V trgovinah se bo
               prodajalo pa ceneno uvoženo vino, kot se je včasih, spomnite se nazaj, iz Makedonije
               uvažalo, pa mislim, da se to lahko kaj hitro povrne. Mi pa ne znamo ceniti tistega,
               kar imamo. Ta vlada gleda samo na to, kje bo čim več pobrala, pa ni važno, kaj bo čez
               nekaj let, kako bomo obremenili naše potomce. Ali bo bolje iti v tujino ali nič
               delati in čakati na socialno podporo države? Ne vidim vzvodov, s katerimi bi dali
               ljudem upanje, spodbudili, da bi, čeprav v pogojih, ki so težji za obdelavo kot v
               tujih državah, bili kolikor toliko konkurenčni, da bi si pridelali hrano – med tem je
               tudi dobro vino, čeprav je nekoliko dražje. Vendar s takimi potezami, ki jih
               sprejemamo, s takimi zakoni, gremo ravno v nasprotno smer. Gledati pa moramo mi
               poslanci, ne samo kimati posameznemu resorju, ker nekaj pač <q>"kao"</q> izboljšujejo. Mi
               moramo videti celoto, tudi druge zakone, ki obremenjujejo določen del gospodarstva,
               kot je kmetijstvo ali pa drugo. Gospodar mora gledati na vse, kar ga obremenjuje, in
               si izračuna, ali se splača ali ne. Če se ne splača, ga ne bo nihče prisilil, hiše, ki
               se podirajo, ki so stare, so zaščitene, ampak se naprej podirajo in to nam ni v čast.
               Ne dovolimo, da nam bodo še ti lepi, obdelani grički, s posejanimi zidanicami začeli
               propadati. Poslanci, pojdite med ljudi, med tiste, med katere ste nekateri šli samo
               takrat pred volitvami, pa jih povprašajte, kaj mislijo o tem. Mislim, da bo slika
               bistveno drugačna. Jaz prihajam iz tega konca in se poskušam čim več pogovarjati z
               ljudmi, da jih lahko tudi zastopam tukaj. In verjemite mi, da za te male
               vinogradnike, ki jih je ogromno v Prekmurju, na Štajerskem, na Dolenjskem, v Beli
               krajini, ti zakoni, ki jih sprejemamo zdaj, ne samo ta zakon, niso v dobro. Že tako
               bodo težko preživeli in vztrajali na tej zemlji, brez tega, da jih bomo še dodatno
               obremenjevali in grozili s takimi globami, kot so v tem zakonu.</p>
               <p>Zato predlagam, kolegice in kolegi, da podprete naš amandma, ker je bistveno bolj
               življenjski glede na stanje, ki ga imamo v naši deželi, kot so pa predlagani, čeprav
               z zmanjšanimi globami, ki ste jih priznali tudi v poziciji.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem zdaj najprej mag. Tanji Strniša, državni sekretarki.</p>
            </sp>
            <sp who="SDZ6:StrnišaTanja">

               <speaker>MAG. TANJA STRNIŠA:</speaker>

               <p>Hvala za besedo, gospod predsednik.</p>
               <p>Dovolite mi, da se odzovem na razpravo poslanca Laha in da dam določena pojasnila,
               ker je bila že veljavna zakonodaja interpretirana napačno, pa tudi določene replike
               bi imela na to, kar predlagamo s to novelo zakona.</p>
               <p>Mogoče uvodoma povem, da je zakon dejansko bil usklajen tudi z zvezo združenj malih
               vinogradnikov, ti so bili na seji Odbora za kmetijstvo zastopani preko
               Kmetijsko-gozdarske zbornice, ves čas pa so sodelovali v delovni skupini in so v
               celoti podprli zakon.</p>
               <p>Drugo, kar bi želela povedati, je, da s tem zakonom ne postavljamo niti novih
               administrativnih ovir za male vinogradnike ali pa sploh za vinogradnike niti nikomur
               nič ne jemljemo. Tudi ne drži, da je siva ekonomija, če mali vinogradnik proda svoje
               vino na svoji kmetiji. Večina vinogradnikov in sploh vsi mali vinogradniki so
               obdavčeni po katastrskem dohodku, zato lahko vino kot svoj pridelek prodajajo brez
               računa in s tem niso niti slučajno povzročili sive ekonomije. Poleg tega velja, da
               lahko vsak mali vinogradnik goji doma tudi sorte, ki niso dovoljene v določenem
               vinorodnem okolišu ali pa na določenem območju, s tem da to vino, kot sem že prej
               povedala, to ponavljam, lahko uporabi le za lastno uporabo. Smo pa v kazenskih
               določbah posebej to črtali kot prekršek zaradi tega, da je jasno, da to ni
               prepovedano.</p>
               <p>Poudarjam, da lahko vinogradniki prodajajo doma svoje vino, odprto vino, ne
               ustekleničenega vina. In kot je bilo povedano v drugi razpravi, če pride končni kupec
               tudi k dolenjskemu malemu vinogradniku kupit vino, ga lahko odpelje do 30 litrov
               neustekleničenega – se pravi, v posodi, ki ni označena – celo brez spremnega
               dokumenta. Mali vinogradnik ali pa kateri koli lahko proda vino gostilničarju. Torej,
               če ima tržne viške, bo tako kot zdaj lahko prodal gostilničarju, vendar mora biti to
               v posodi, ki je primerna za živila. Glede na kakovost vina velja, da mora biti za
               vrhunsko vino v stekleni posodi, za kakovostno vino je lahko v stekleni ali nerjaveči
               posodi, za drugo vino je pa lahko tudi drugačna embalaža, ki pa mora biti originalno
               zaprta, se pravi, da se vidi, če je bila že enkrat odprta, in na embalaži mora biti
               deklaracija oziroma etiketa. Na tak način bo mogoče vino prodajati in iz takih posod
               bo lahko gostilničar kjerkoli točil vino v vrčih. Se pravi, v to, česar smo vajeni,
               da pijemo odprto vino iz vrča, zakon ne posega. Pomembno je, iz kakšne posode se toči
               v te vrče.</p>
               <p>S tem ščitimo tudi kakovost vina, ker v takih posodah, ki so zaprte, tudi vino
               ohranja svoje kakovostne lastnosti, predvsem pa se preprečuje, da se vino meša,
               zameša, in se s tem ščiti kupca.</p>
               <p>Želela bi povedati še to, da je že sedanja ureditev taka, da odprto vino oziroma
               neustekleničeno vino lahko gostinci točijo samo v vinorodnih območjih, še enkrat
               poudarjam, samo deželno vino, in takega vina je samo 5 %. Od vsega vina, ki se da v
               oceno – se pravi, tega vina, ki je namenjeno za trg –, se samo 5 % vina deklarira kot
               vino, ki se bo prodalo neustekleničeno. Torej je poseg v gostince ali njihovo
               dejavnost minimalen, je pa seveda pomemben zato, da se zagotavlja kakovost vina. Vsi
               vinarji se trudijo in so nas prosili za ta zakon zaradi tega, da bi ja zagotovili, da
               se streže visoko kakovostno vino oziroma da kulturo uživanja vina dvignemo. Hvala
               lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Brulc še želi razpravljati, potem pa gospod Lisec.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Hvala lepa za besedo.</p>
               <p>Škoda! Kolega Lah 26 minut govori, ko dobi odgovor, gre pa ven. In potem bo ponovil
               še 20 minut. In jaz si zdaj dovolim, ker on mene ocenjuje in me podučuje – midva se
               bova že zunaj dogovorila, kdo je več vina pridelal v svojem življenju, kolega Lah ali
               jaz. Ampak naj uporabim njegov besednjak, da nekdo tu <q>"trosi banane"</q>. Mi, Primorci,
               rečemo, da trosi bale. To je bilo to. Glejte, včasih tudi kdo drug kaj ve. Kolega
               Laha, ki ga ni tu, prosim, da me pusti pri miru, jaz njega ne napadam.</p>
               <p>Ampak, glejte, omenil je društvo vinogradnikov izven vinorodnih okolišev – normalno,
               zakaj pa ne! Si lahko mislite, mesto Ljubljana je mesto vina in grozdja, okej.
               Prekmurci imajo planinsko društvo – ja, zakaj pa ne! Da ne naštevam še naprej. To je
               vse dobro. Vsa združenja, kar koli promovira vino, promovira domovino, se združujejo
               ljudje, je dobro. Saj je bilo povedano, pa da ne bom ponavljal: v domačih gostilnah
               bomo lahko pili domače vino. Zakaj ne?! Ni treba, da ga pijemo iz Argentine. Ni
               govora! Domače vino. Tudi iz majolike sem rekel, da se da natočiti iz rostfraj posode
               in podobno. Mali vinogradnik, zdaj kdo je to, bi se morali zmeniti – ali je to
               upokojenec, ki ima 500 trt, pa ima nek tržni višek, tudi o tem sem že govoril, hoče
               to prodati, zato da si poplača nekatere stroške; tudi to je možno. Bo pač meni
               natočil v plastenko, posodo 30, 35 litrov in nesem to domov.</p>
               <p>Omenil je turiste, ki prihajajo iz term in potem bi radi kupili vino. Lahko kupijo!
               Tudi njegovo vino. Ker veste, vsaj pri nas, ima vsak majhen vinogradnik buteljko,
               svojo etiketo, na njej ima svojo sliko, kar koli že, saj to lahko kupi, zakaj ne.
               Ampak, razmišljati, da bo majhen vinogradnik prodajal vino na Švedskem, v Parizu, ne
               vem kje vse – to je iluzorno. To je naš problem, ker ne znamo združiti sil in tisti,
               ki dobi neko tržišče in ne more tja prodati, na pamet rečem, 500 tisoč steklenic – ga
               odpikajo. V ZDA ne boš peljal 300 steklenic, zato se združuje; tudi veliki kmetje se
               združujejo, tudi naše vinske kleti in podobno.</p>
               <p>Glejte, omenil je, da majhen vinogradnik ne bo mogel zgraditi gospodarskega poslopja.
               Ma, dajte no! Govori, da bo prodal 500 litrov vina pa bo gradil gospodarsko poslopje.
               Se pravi, to ni vinogradnik; ali ima neko drugo dejavnost – jaz jih poznam celo vrsto
               takšnih, ki imajo službe, ali so upokojenci in imajo še vinograd. Malo preveč
               pridelajo, ne morejo vsega sami popiti, ampak to bodo lahko tudi prodali, kot je bilo
               rečeno. Ta zakon tega ne ovira.</p>
               <p>Zdaj samo še o kaznih. Glejte, 50 ali 100 evrov kazni – jaz bom prodal na črno 500
               litrov slabega vina, prežveplanega, malo ciknjenega, kot rečemo in tako dalje, in me
               bodo dobili in potem bom plačal 100 evrov kazni, če plačam prej, bo samo 50 evrov. To
               je naš problem, ker so v nekaterih primerih, o tem sem tudi govoril, kazni tako
               nizke, da se smejejo tisti, ki morajo kazen plačati. Nihče pa ne sili ne vinske kleti
               – in jaz imam informacije, sem se pozanimal – nobena prava vinska klet ali
               vinogradniki, ki s tem delajo profesionalno, si ne privoščijo blamaže in ne plačujejo
               kazni, ki jih ni treba plačati. Ni treba plačati. Tako ta zrelost med našimi
               vinogradniki obstaja in to je dobro in na to smo mi lahko ponosni, ker imamo boljša
               vina kot kakšna vina v Provansi in podobno. Pridejo tujci k nam in vse to povedo. To
               pa ni nastalo samo od sebe, tu je vloženega veliko truda in dela, ta zakon pa
               izključno prispeva k temu, da bo na tem področju nekaj reda, da bomo plačevali davke
               tisti, ki jih moramo plačati. Jaz celo življenje plačujem davek, ker drugače pač ne
               gre. In prav je tako!</p>
               <p>Tega amandmaja SDS, kot sem že omenil, ne bom podprl. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Tanja Strniša se je javila k besedi.</p>
            </sp>
            <sp who="SDZ6:StrnišaTanja">

               <speaker>MAG. TANJA STRNIŠA:</speaker>

               <p>Hvala lepa za besedo.</p>
               <p>Želela bi samo potrditi to, o čemer je tudi gospod poslanec razpravljal. Res mi je
               žal, da ni poslanca Laha v razpravni dvorani, ker smo v bistvu tudi njegovi razpravi
               na odboru okrog tega zakona res prisluhnili in smo to v veliki meri upoštevali tudi
               pri oblikovanju amandmajev. Tudi Vlada je zaradi tega podprla takšne amandmaje, tako
               kar se tiče večje jasnosti, kar se tiče gojenja sort, ki niso dovoljene, ampak so
               možne za lastno uporabo, prav tako kar se tiče tudi sankcij, višine sankcij. Tudi
               glede te razprave, ki jo je danes odprl glede tega, kaj zakon omogoča in česa ne
               omogoča, res smo v veliki meri šli skozi to razpravo na Odboru za kmetijstvo in bi
               res želela, da smo pri tem zakonu racionalni in da v bistvu gledamo te spremembe kot
               pozitivne.</p>
               <p>V resnici vinogradniki neučakano čakajo te spremembe zaradi tega, da bi omogočili
               bolj učinkovite <gap n="…"/> Pri tej zadevi gre samo za to, da se na ta način omogoča večja
               sledljivost vina in bolj učinkovit nadzor. Naši zakoni niso bili fokusirani na nadzor
               majhnih pridelovalcev, ki tudi ne motijo, ti ne delajo nelojalne konkurence, ti ne
               delajo na trgu problemov. Ampak, če ni te sledljivosti, če ni omogočen dober nadzor,
               je tukaj manevrski prostor za razne špekulante in te želimo omejiti. In prosim, da
               imamo pri razmisleku in pri glasovanju v tem zakonu to pred očmi. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Lisec je zdaj na vrsti, za njim pa gospod Žnidar.</p>
            </sp>
            <sp who="SDZ6:LisecTomaž">

               <speaker>TOMAŽ LISEC (PS SDS):</speaker>

               <p>Predsedujoča, hvala za besedo. Državna sekretarka z ekipo, kolegi in kolegice, lep
               pozdrav tudi v mojem imenu!</p>
               <p>Zdaj smo pa pri enem verjetno dokaj dobrem zakonu kjer pa se očitno koalicija in
               opozicija strižemo glede glob oziroma kazni. Dejstvo je, da večina zakonodaje, ki
               prihaja v Državni zbor pod taktirko te vlade, ima očitno nek fetiš, da se kazni
               oziroma globe zvišujejo, kakor je bilo rečeno, tudi do desetkrat. Ko v SDS večinsko
               vlagamo v amandmaje, kjer te kazni oziroma globe znižujemo, ne gre za neko všečno
               retoriko, ampak le za ocenjene realnega stanja, torej stanja na terenu. Na to pa nas
               napotuje tudi primerjalni pogledi na tisto zakonodajo, ki jo ta vlada še ni
               prenovila, oziroma tudi v tiste zakone, ki se pišejo na ministrstvih in kjer očitno
               Vlada želi kazni oziroma globe nenormalno zvišati. Skratka, naš predlog amandmaja je
               posledica nekega realnega dejstva na terenu. Mi ne želimo sodelovati pri cilju, ki ga
               zasleduje tudi koalicija, to pa je, da je treba ljudi kaznovati, kajti le visoke
               kazni in hudo kaznovanje jih bo spravilo v nek red, poleg tega pa seveda koalicija
               nikakor ne pozabi podariti, da si želi polniti proračun na podlagi teh višjih kazni
               in globe.</p>
               <p>Občutek imam, da ko sem prebral osnutek zakona oziroma zakon, ki je prišel v Državni
               zbor, in potem tudi po tistem, kar smo sprejeli z amandmajem, da je v bistvu ta
               minister – ne vem na podlagi kakšnega dejstva – nekako nenaklonjen manjšim kmetom
               oziroma manjšim vinogradnikom. Očitno se zasleduje neka politika večjih subjektov na
               različnih področjih, v tem primeru na področju vinogradništva, ki pa bo imel verjetno
               dokaj slabe vplive na slovensko podeželje in tudi na obstoj slovenskega
               vinogradništva; predvsem tistega vinogradništva, ki smo mu priča na podeželju, to pa
               so tiste manjše kmetije z manjšimi vinogradi, ki so bolj ljubiteljske narave oziroma
               ko imajo ljudje sploh še možnost oziroma željo, da ne dopuščajo naravi – oziroma
               čedalje bolj politiki, ki z neljubimi ukrepi izvaja neko dejstvo –, da se slovensko
               podeželje zarašča.</p>
               <p>Skratka, naš amandma je dokaj realen. Je pa dejstvo, da niti ta zakon niti amandma,
               kateri koli bo sprejet, ali koalicijski ali pa naš, opozicijski, ne bo rešil problema
               vinogradništva. Kot sem pa že rekel, bo pa verjetno marsikateremu predvsem manjšemu
               vinogradniku naredil sive lase in mu že tako obubožano denarnico še stanjšal. Kajti
               kot je bilo že rečeno, ni samo ta zakon tisti, ki bo manjšega vinogradnika nekako
               skušal disciplinirati, ta vlada ga skuša disciplinirati tudi s pomočjo katastrskega
               dohodka, ki se mu obeta še ogromno povečanje, o davku na nepremičnine smo govorili,
               očitno še premalo, in tudi na področju kaznovanja oziroma novih glob sledi Vlada tej
               politiki, da se manjšim kmetom oziroma manjšim vinogradnikom želi pristriči peruti
               oziroma jih nekako odvrniti od tega, da bi se s tem lepim poklicem in dejavnostjo še
               naprej ukvarjali. Skratka, kljub temu zakonu bodo problemi v praksi še obstajali, pa
               najsi gre za problem točenja vina, najsibo vprašanje mošta, najsi bo vprašanje
               samorodnic.</p>
               <p>Kar se pa tiče zakona, še enkrat, mene argument državne sekretarke o tem, kako so
               naše kazni celo nižje, kot so v veljavnem zakonu, ne prepriča. Ravno zato smo v
               Državnem zboru poslanci oziroma zakonodajalci, da mi odločamo, kakšne bodo kazni. In
               če opozicija predlaga manjše kazni, kot so aktualne kazni, ni s tem nič narobe.
               Mislim, da je bolj narobe s tem, da Vlada želi tudi do desetkrat povečati kazni. In
               še več, v zakonodajo piše člene, kot je v tem primeru 15. člen: <q>"Za prekrške iz tega
               zakona se sme v hitrem postopku izreči globo tudi v znesku, ki je višji od najnižje
               predpisane globe, določene s tem zakonom."</q> O podobnem nesmislu sem govoril že pri
               Zakonu o gozdovih glede prevoznic, kjer ima nek inšpektor srečo, da na terenu naleti
               na svojega prijatelja Janeza, mu da najnižjo globo, na drugi strani ima pa nekega
               soseda Francija, ki sta zaradi ne vem kakšnih zadev skregana, pa zakon napotuje, da
               mu lahko da tudi najvišjo predpisano kazen. Skratka, neka politika kaznovanja na lepe
               oči oziroma v skladu z nekimi odnosi med ljudmi, take zakonodaje se nikakor ne sme
               sprejemati, vendar Vlada to dopušča.</p>
               <p>Ko so prej predstavniki ministrstva, pa tudi predstavniki koalicije govorili, da so
               kazni realne oziroma da so naše kazni premajhne, bi samo pozval vse tiste, ki o tem
               tako govorite – no, na srečo pa govorimo o tej problematiki tisti, ki prihajamo iz
               vinorodnih okolišev, pa naj mi kakšen ljubljanski ali pa gorenjski poslanec ne zameri
               –, tisti, ki poznamo, kakšna je cena grozdja na trgu oziroma kakšna je cena litra
               vina, pa najsi gre za naš dolenjski cviček ali pa za kakšno drugo žlahtno kapljico,
               mislim, da je to problem, ki ga pa ta zakon ne rešuje. To pa je, da so cene litra
               vina pri posameznem proizvajalcu oziroma pri vinogradniku nizke oziroma smešno nizke.
               Tudi s takimi zakoni in takimi kaznimi bomo ta trg še dodatno osiromašili. Skratka,
               naš amandma je realen.</p>
               <p>Naj zaključim. Ko govorimo o višini zneskov kazni, osebno mislim, da je za vsakega
               vinogradnika, pa najsi gre za največje vinske hiše oziroma kleti ali pa za
               ljubiteljske vinogradnike, ki imajo, na primer, 400 trsov in želijo nekaj s tem vinom
               narediti oziroma s tem ostankom, mislim, da je najvišja kazen za takega predelovalca
               grozdja oziroma proizvajalca vina sramota, ko bodo njegovi sosedje oziroma njegova
               okolica izvedela, da je nekako kršil zakon in dodelil področju vinogradništva neko
               črno packo. Skratka, sramota je najvišja kazen, ki tega vinogradnika doleti, ne pa
               to, ali je kazen, kot je v predlogu zakona, ki je bil nenormalen, tudi do 60 tisoč
               evrov. Mislim, da če nekega manjšega vinogradnika, kot je v našem amandmaju, doleti
               kazen z globo od 100, pa verjetno bo največkrat 500 evrov, če vemo, da se da dobiti
               liter zelo kakovostnega cvička že za en evro, je to za marsikaterega vinogradnika
               celoletni pridelek. Verjamem, da se bo vsak vinogradnik skušal izogniti tej kazni.
               Kot sem pa že rekel, največja kazen pa bo sramota, če bo do te kazni sploh
               prišlo.</p>
               <p>Naš amandma gre v tej smeri, da če se komu dokaže nek prekršek, ga naj plača, ampak
               naj ga plača realno. Moram reči, da sem zaradi določenih razprav malo zaskrbljen,
               kajti v občini, iz katere prihajam, imamo kar nekaj društev vinogradnikov. Celo sam
               sem bil dvakrat, pa nisem član, na dveh predavanjih in pravim, da ta izobraževanja in
               vse te določbe oziroma vso zakonodajo pa tudi vse ostale zakonitosti tega
               vinogradniškega trga vinogradniki zelo dobro poznajo in z nikakršnim zakonom ne bomo
               rešili tistega, kar pa je njihovo vsakodnevno delo.</p>
               <p>Skratka, bodimo realni, imejmo kazni in globe življenju oziroma našemu času primerne,
               ne pa tukaj reševati problem praznega državnega proračuna. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Ker je bilo več želja za razpravo, odpiram možnost za prijavo. Štiri prijavljeni
               razpravljavci.</p>
               <p>Prvi je na vrsti gospod Branko Ficko.</p>
            </sp>
            <sp who="SDZ6:FickoBranko">

               <speaker>BRANKO FICKO (PS PS):</speaker>

               <p>Hvala lepa. Lep pozdrav vsem skupaj!</p>
               <p>Zanimivo je, da pri tem zakonu še ni bilo toliko enotnosti, kar se tiče z vidika
               stroke tako vinarskih hiš, vinarjev. Res je, da je pripombo dala obrtna zbornica
               zaradi gostincev, glede točenja rinfuznih vin, ampak je seveda bilo lepo razloženo,
               da v inoks posodah je ta zadeva dovoljena. V bistvu naš problem, problem Vlade in
               problem tudi nas, poslancev, bi sicer moral biti že v preteklosti, gledano z vidika
               trga. Kar 55 odstotkov vina v tej Sloveniji ni bilo in še vedno ni evidentiranega, da
               ni registriranega in to gre v desetine milijone litrov. To je osnovni problem s
               fiskalnega vidika, z vidika kontrole, kot z vidika zaščite potrošnika itn. Končno bo
               s tem zakonom ta zadeva urejena z evidentiranjem glede površin vinogradov, glede
               volumna tega vina, kot tudi z omejitvami točenja vina v gostinskih lokalih. In kdo so
               sedaj ti naši proizvajalci vinarji, o katerih se pogovarjamo? Pogovarjamo se o
               vinskih kleteh, se pravi v tej prvi skupini so vinarji in espeji. Gre za gospodarsko
               panogo, ki ima zaposlene ljudi, ki plačujejo tej državi davke in seveda vse ostale
               obremenitve, iz svojega poslovanja. S tega vidika je treba to panogo zaščititi kot
               gospodarsko panogo, ker do sedaj ni bila zaščitena zaradi vpliva nelojalne konkurence
               in sive ekonomije.</p>
               <p>Na drugi strani imamo majhne proizvajalce, govorimo o hobi proizvajalcih, ter jih je
               ogromno. So na Dolenjskem, v Prekmurju, na Štajerski in Primorskem itn. Nihče ne
               govori, da zdaj nekdo dela proti tem majhnim proizvajalcem. Oni imajo normalne
               zakonske pogoje, da pridelujejo vino za svoje lastne potrebe, res pa je, da imajo
               tudi viške. In samo je vprašanje, kaj s tem viškom narediti. Ta višek je do sedaj šel
               po poteh, kakršnih je šel, tudi po področju sive ekonomije. Ne govorim, da je bil
               samo ta del, ampak izkušnje, če hočete, v Pomurju ali na tem teritoriju, ki ga
               poznam; že pri pridelavi grozdja prodaš en višek grozdje zadrugi, zaradi tega imamo
               tudi organizirane zadruge. Druga oblika je, da se manjši, hobi vinarji združijo v
               svoje zadruge – imamo osnovo socialno podjetništvo. Na terenu že obstajajo mobilne
               ekipe glede polnjenja, analiz itd. Potem je samo še formiranje blagovne znamke in ta
               grupa članov, zadrug lahko normalno to blago, ta produkt z registriranim poreklom
               seveda na trgu trži, kot vsi ostali.</p>
               <p>Govora je bilo o zidanicah, o krajini in tako dalje, o turizmu. Zidanica je lahko
               kmečki turizem, na kmečkem turizmu je rinfuzna vina dovoljeno točiti. To je dejstvo.
               Se pravi, samo stvar organizacije bodočnosti in temu se moramo podrediti. Tako seveda
               podpiram to ureditev, se pravi, da zaščitimo gospodarsko panogo, ki ni bila
               zaščitena, vinske kleti, espeje. Že sem povedal, da so vse te pravne osebe imele več
               obremenitev kot tako imenovani hobi pridelovalci, ki se pa naj združujejo, saj oblik
               pravnih imamo zadosti. Tako seveda to podpiram.</p>
               <p>Glede kazni. Kazen mora biti seveda vzgojna. Pišemo zadeve verjetno zaradi tega, da
               ne bomo kršili. Res pa je, da to ni naperjeno proti majhnemu proizvajalcu. Vi poznate
               zadeve, da na trgu Slovenije delujejo prekupčevalci; ne govorim o teh malih, ampak to
               so zgodbe. Pred kratkim je v smeri preko Prekmurja vino sicer šlo v cisterne za mleko
               in proti vzhodu in tako naprej. Se pravi, vino se prevaža, vino se prodaja in to je
               tisti tako imenovani črni trg, ki bi naj ga s tem omejili.</p>
               <p>Tako bom ta zakon podprl, amandmaja SDS ne morem podpreti. Bom pa podprl, kar se tiče
               samorodnice. Tudi pri nas je izabela, jurka, avtohtona sorta, ki seveda naj ostaja.
               Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Ficko.</p>
               <p>Gospa Renata Brunskole, izvolite.</p>
            </sp>
            <sp who="SDZ6:BrunskoleRenata">

               <speaker>RENATA BRUNSKOLE (PS PS):</speaker>

               <p>Hvala lepa. Lepo pozdravljeni!</p>
               <p>Amandma koalicije bom podprla, saj se strinjam, da se zaščiti pridelovalca vin pred
               nelojalno konkurenco, na kar so nas še posebej večkrat opozarjali tisti, ki so to
               najbolj občutili. Večji pridelovalci, kmetijske zadruge, večji vinogradniki in
               vinarji. In naj tudi povem, da sem imela večkrat na lokalnem območju priložnost
               slišati besede direktorja Kmetijske zadruge Metlika, ki je poudarjal, da so veliki
               vinarji več kot desetletje diskriminirani in da meni, da je prav in da moramo vsi pod
               enakimi pogoji participirati družbi. Torej, tako veliki kot tudi manjši. Danes je
               bilo v razpravi večkrat poudarjeno, katera so tista razmišljanja, ki peljejo v pot,
               da bi bilo treba še kaj dopolniti, še kaj spremeniti. Predvsem pa me veseli dejstvo,
               da smo tukaj, tudi na seji odbora, bili koalicija kot tudi opozicija enotni, da je
               sprememba in dopolnitev tega zakona, torej Zakona o vinu, potrebna. Želimo ščititi
               potrošnika pred zavajanjem o poreklu in kakovosti vina, torej želimo si, da vsak, ki
               naroči vino, ki kupi vino, ve, kaj je kupil, katero vino je to, ali je slovensko
               vino, katerega porekla in tako dalje.</p>
               <p>Tudi vinorodne dežele, ki jih imamo v Sloveniji, tri vinorodne dežele, devet
               vinorodnih okolišev – smo tisti, ki imamo radi domača, odprta vina in si želimo to
               našo tradicijo, to našo kulinarično in enološko posebnost v Sloveniji obdržati. Tako
               smo na odboru podprli vprašanja v povezavi in tudi razrešili vprašanje v povezavi s
               točenjem mošta. Tudi sama sem izrekla, da sta mošt in pečen kostanj
               kulinarično-enološka značilnost Slovenije in bi bilo nekako čudno, če bi izrekli, da
               mošta več ni mogoče točiti v takšni obliki, kot smo navajeni prodajati. Torej, to
               vprašanje je bilo razrešeno, tudi v povezavi s samorodnico. Kolega Ficko je omeni
               nekatere in tudi sama si ne predstavljam, da bi danes rekli, da po domače stare trte,
               šmarnice ali izabele več ne bi smeli imeti na območju Slovenije in da bi to
               prepovedali. Menim, da ne bi bila to prava pot.</p>
               <p>V Sloveniji smo znani tudi po mladih vinih, kot je na eni strani mošt, potem je mlado
               vino portugalka, ki ga pridelajo v Beli krajini in mu pravimo slovenski beaujolais,
               presenečeni bi bili, če bi tukaj šli v drugo pot, kot je naša značilnost in po kateri
               nas celo Francozi pohvalijo. In res so v naši vinski deželi posebne značilnosti tudi
               točenje domačih odprtih vin. Sama si kot ljubiteljica vin – tudi kot sommelierka prve
               stopnje, na nek način tudi s tem poznavalka vin in kombiniranja vina s hrano – ne
               predstavljam in se zato strinjam s kolegi, ki so poudarili pomen domačih slovenskih
               tudi točenje odprtih vin. Zatorej tudi mene še nekako bega dikcija v zakonu, da je
               treba to vino imeti ali ustekleničeno – to mi absolutno ni sporno, še posebej ne za
               vrhunska vina –, vendar na drugi strani značilnosti zaprtih inoks posod, v takšni
               obliki, kot sem videla tudi jaz včeraj v medijih, v Odmevih, kot so sodčki za pivo, v
               takšni obliki pravijo vinarji, da vino ne diha, vino pa je živo.</p>
               <p>Zato bi bilo smiselno razmisliti tudi o obliki te dikcije, če gre tukaj za nespornost
               teh inoks posod; ali je to samo to, kar je bilo mogoče videti v medijih, namreč
               verjetno bo to še eno od vprašanj in zato so nas tudi nekateri opozarjali. Posebej mi
               to ni jasno, ko gre za vinogradnike, ki so istočasno gostinci. Ali bodo svoje vino
               morali zapečatiti v takšne sodčke, torej zapečatiti v kleti, ki jo imajo nekaj 100
               metrov od gostinskega lokala in potem ta zapečaten sodček pripeljati v gostinski
               lokal, dati na šankomat in točiti? To je dvom, to je vprašanje. Vsak vinar zna reči:
               <q>"Ko vino pretočim, vino je takrat vznemirjeno, vino je takrat šokirano in je potrebno
               vsaj teden dni, da se vino umiri, potem se po navadi to vino toči."</q> To je ena od
               takšnih vinarskih značilnosti in mislim, da so to vprašanja, ki nas zanimajo, so
               vprašanja, ki so povezana z Zakonom o vinu, vendar pa to ne pomeni, da si ne želimo
               narediti reda na področju vinogradništva in vinarstva. Absolutno. Podprla bom ta
               zakon.</p>
               <p>Strinjam se tudi z amandmajem, amandma koalicije bom podprla. Naj tudi poudarim, da
               smo tako koalicija kot opozicija šli skupaj v podporo amandmaju, kjer smo tudi višino
               kazni prepolovili od tiste, ki je bila prvotno predlagana. Res pa je, da bi bilo
               vsakemu bolj prijazno, da so kazni nižje; samo s tem bi – kaj naredili? Če bi kazni
               še znižali, bi ponovno nekatere spodbudili, da bi še vedno rekli: <q>"Saj kazen je
               toliko nizka, boljše, da plačam kazen,"</q> in verjetno potem na področju vinarstva ne bi
               vzpostavili reda, ki si ga želimo vzpostaviti, in tudi na nek način zatreti sivo
               ekonomijo na tem področju. Želimo pa podpirati še naprej, kot so kolegi danes
               izrekli, malega vinogradnika in vinarja. S strani ministrstva je bilo poudarjeno, na
               kakšen način je to mogoče, da do količine 30-litrske posode ne bodo rabili niti mali
               vinogradniki izstaviti računa in tako naprej. Torej bodo svoje manjše viške lahko
               tudi prodali. Razumem pa, da bo ta mali vinogradnik s tem, ko bo to prodal, si na nek
               način zagotovil sredstva, da bo v naslednjem letu lahko opravljal tisto najnujnejše,
               pa tudi če se osredotoča na ekološko pridelavo vin, najnujnejše škropljenje, da
               zaščiti vinsko trto in da pridela zdravo grozdje.</p>
               <p>Torej, spremembo Zakona o vinu bom podprla. Želim, da se vzpostaviti red tudi na
               področju registrov, kar se tiče števila vinskih trt pri posameznih pridelovalcih.
               Tudi včeraj sem videla v tem eno zanimivo primerjavo, kaj kaže zračni posnetek, kaj
               kažejo dejanske evidence in tako dalje. Vendar pa moramo tudi poslanke in poslanci
               Državnega zbora imeti v mislih, da je Slovenija vinska dežela. Slovenija je svetovno
               priznana in prepoznana kot dežela, ki je v samem svetovnem vrhu po vrhunskih
               pridelanih vinih na prebivalca. Sama sem v preteklosti kot županja Metlike velikokrat
               izrekla: <q>"Ponosna sem, da sem županja občina, kjer smo v samem slovenskem vrhu po
               litrih pridelanega vrhunskega vina na prebivalca."</q> In Republika Slovenija ima tudi
               takšen svetovni primat. Prepričana sem, da bomo z Zakonom o vinu vzpostavili red in
               predvsem tudi, čeprav smo v veliki družini EU, še vedno ščitili slovenskega
               pridelovalca vin in tudi v tej smeri ne delovali v nasprotju s tem, kar je naša
               zgodovinska značilnost. Ohranili bomo vino. Vino je v Sloveniji tudi hrana.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Brunskole.</p>
               <p>Gospod Ljubo Žnidar, izvolite.</p>
            </sp>
            <sp who="SDZ6:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Spoštovana predsedujoča, predstavniki ministrstva, kolegice in kolegi!</p>
               <p>Seveda tudi sam se zavzemam, da se z ustrezno zakonodajo, v tem primeru z Zakonom o
               vinu, uredi tako pridelava kot tudi prodaja samega vina. Zakon prinaša nekaj
               izboljšav na tem področju. Skratka, nekatere segmente ureja. Po mojem mnenju pa v
               nekaterih segmentih gre iz ene skrajnosti, se pravi iz sedaj pomanjkljive ureditve, v
               drugo skrajnost, kjer povzroča preveliko omejevanje, preveliko strogost tako v
               pridelavi, v območjih in tudi pri sami distribuciji vina. Omejuje se poslovna
               dejavnost ali otežuje pri gojenju in sajenju samorodnih vrst. Tu, bi rekel, dikcije
               kar strogo omejujejo to gojenje in sajenje in pridelavo, posledično tudi sama vina.
               Poglejmo si primere pri sosedih. Pa vem odgovor državnega sekretarke na odboru, da je
               to v skladu z evropsko direktivo na tem področju. Rekel bi, da zelo veliko direktiv
               poznam, samo eno bom izpostavil, HACCP sistem, ki ga ima cela Evropa, ampak tako
               strogega HACCP sistema, kot ga imamo v Sloveniji, ga nimajo nikjer v Evropi. In tako
               strog pomeni drag. V današnjih časih vemo, kaj pomeni, če smo najdražji v Evropi. Se
               pravi, da vemo, kje je naša konkurenčnost na tem področju.</p>
               <p>Ravno tako si tudi pri točenju odprtega vina kompliciramo in dražimo poslovno
               dejavnost. Zakon prav evidentno ščiti velike vinogradnike. Po mojem mora biti zakon
               pravičen za vse, ne glede na to, ali vinogradnik pridela sto tisoč litrov vina ali
               pridela pet tisoč litrov vina. Pogoji morajo biti enaki. S tem bomo krepko omejili
               ali pa občutno zmanjšali razpršenost vinogradništva v Sloveniji. Obstali bodo tisti
               največji. Potem bo tudi tuji konkurenci lažje, da ne rečem, uničiti slovensko
               vinarsko konkurenco, ker slovenski vinarski trg v evropskem in v svetovnem merilu je
               majhen in z nekaj vagoni vina se lahko slovenski trg, da ne rečem dokaj z lahkoto
               uniči. Produciram prihodnost, videnje naprej, v primeru, kjer bomo z lastno
               zakonodajo sebe ovirali, dražili in zmanjševali konkurenčnost slovenskega vina tako
               doma in tako v tujini. Že danes lahko v večjih trgovskih centrih kupite steklenico
               vina po ceni dober evro, pa se že tu postavlja vprašanje, ali smo že danes doma
               sposobni ustekleničiti vino in ga kupiti za evro. To se pravi, gre za občutljiv trg
               in dejansko bi ta zakonodaja tudi na področju vina morala slediti načelu, da si ne
               zmanjšujemo konkurenčnost pri pridelavi vina. To bi moralo biti osnovno vodilo, ki bi
               na nek način tudi krepilo, da ne rečem ali malo ali srednje ali veliko poslovno
               priložnost tudi pri pridelavi vina.</p>
               <p>Mogoče za konec še samo o kaznih, o katerih govori ta amandma. Tudi po mojem mnenju
               so te kazni previsoke. Danes sem slišal kar nekaj razprav, da tudi glede na obstoječi
               zakon so te kazni zdaj nekoliko nižje. Rekel bi, da poglejmo, kako pa je ta stvar
               funkcionirala v praksi. Zelo resno dvomim, če je bila izrečena kakšna kazen po tistem
               največjem obsegu. To se pravi, vedno je treba pogledati – jaz bi temu rekel akademski
               predlog same zakonodaje, ki se potem v praksi absolutno ne izvaja. Tak zakon, ki se v
               praksi ne izvaja, je za mene slab zakon. In tudi pri kaznih je treba gledati, da
               zakon vsebuje takšne sankcije, takšne kazni, ki seveda morajo biti, da se potem v
               praksi tudi uporabljajo oziroma sankcionirajo tiste, ki zakona pravilno ne
               upoštevajo.</p>
               <p>S samim zakonom menim, da bo ukinjena razpršenost pridelave slovenskega vina in s tem
               povečana zaraščenost danes obdelanega slovenskega podeželja. Seveda bom zato tudi
               amandma Slovenske demokratske stranke, ki strmi k zmanjšanju stroškov, podprl.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Zvonko Lah, izvolite.</p>
            </sp>
            <sp who="SDZ6:LahZvonko">

               <speaker>ZVONKO LAH (PS SDS):</speaker>

               <p>Hvala lepa, predsedujoča.</p>
               <p>Najprej statistika. Gospod Ficko je povedal, najprej je pri pripravi zakonodaje treba
               najti razlog. Sivo ekonomijo je treba zajeziti pri prodaji vina in zato tudi taki
               podatki. Poglejte, lahko bi poslikali polje, posajeno s krompirjem, in ugotovili,
               koliko krompirja se pridela v Sloveniji in potem primerjali, koliko krompirja se
               proda. Razlika med tem, bi rekli, da je to pa siva ekonomija. Ne gre tako, ker
               krompirja se ogromno poje doma. Tako se tudi vina spije in pravico ima vsak
               vinogradnik, da ima za sebe toliko in toliko vina, od tega ne proda oziroma ne plača
               trošarin. In uradnik plača davek državi s tem, ko plača, ko ima katastrski dohodek in
               ko plača trošarino na prijavljeni pridelek. Država svoje dobi. In kje je potem siva
               ekonomija? Siva ekonomija je tam, če se preprodaja na črno pa davka ne plača. To je
               isti primer, kot je Virant rekel, da bomo ukinili toliko občin in prihranili bomo 100
               milijonov evrov. To je pa ta statistika, ki ste jo povedali. Toliko se proda vina,
               pridela se pa toliko, razlika je pa siva ekonomija. Ni res, zgrešeno! Ko s tem
               zakonom onemogočamo prodajo odprtega vina v gostinskih objektih, poslabšujemo
               kvaliteto vina, ki bo prišla na mizo. Tu se popolnoma strinjam s kolegico Brunskole,
               ki je razpravljala v tej smeri. Kaj v primeru, ko je gostilničar vinogradnik? On bo
               zapakiral, flaširal, zato da bo mogoče 20 metrov prepeljal – sicer ga bo težko na
               njegovem dvorišču dobil inšpektor, ampak zakon je zakon. Ampak on mora vino
               pripraviti za stekleničenje, potrošiti toliko denarja za to, da bo zadostil potrebam
               tega zakona. Zgrešeno!</p>
               <p>Drugič. Trženje. Gospa sekretarka je rekla, 30 litrov se lahko prepelje. Ja, brez
               spremnega dokumenta. In vinogradniki lahko vino prodajajo doma. Ni res! Prodajajo ga
               lahko v lastni kleti, ki je vpisana v register. To ni enako kot doma. Nekdo je doma
               na Gorenjskem, ima na Dolenjskem registrirano zidanico, z naslovom v registru. Ali
               res lahko on prodaja doma v bloku na Jesenicah to vino? Ne! V svoji registrirani
               kleti lahko prodaja, ne pa doma. Da bi tja lahko pripeljal to vino in prodajal v
               bloku po mili volji – ni res, samo v lastni kleti, ki je vpisana v register, lahko
               prodaja. Zdaj pa mora človeka prepeljati z Gorenjske tja nekam v dolenjske griče, da
               mu lahko proda vino, odprto. Samo v lastni kleti. In če ga pripelje več kot 30
               litrov, mu mora dati spremni dokument. Ne more ga odpeljati kar tako, edino kar ga
               tam spije. In po možnosti da se ga napije, ga še, ko gre od njega, ustavi policija.
               Drugače tega ne razumem. In s tem pospešujemo mi te male vinogradnike. Ni res,
               kompliciramo! Zakaj v Avstriji, Italiji, Franciji ni prepovedano točenje odprtega
               vina v gostinskih objektih? Zakaj je to v Sloveniji? Zato, ker je lobi velikih
               vinogradnikov hotel omejiti male vinogradnike in s tem poslabšati kvaliteto vina,
               prodanega na mizo v gostinskih objektih. To lahko vsak strokovnjak dokaže. Vendar ne!
               Mi moramo biti bolj papeški od papeža! Če ne bi bilo tistih dveh naših amandmajev, v
               tem zakonu ne bi popravili niti tistega, kar je v evropski direktivi napisano, da se
               lahko sadi vinska trta izven vinorodnega okoliša za lastne potrebe. Če ne bi
               opozicija na to opozorila, pa moram reči, da jaz nisem bral evropske direktive. V
               Avstriji lahko prodajajo vino iz samorodnice, pa so v isti Evropi, kot smo mi. Pri
               nas pa ne. Če so oni našli neko možnost, da se to da in da gre dobro v promet, da s
               tem ohranjajo poseljenost nekega podeželja, zakaj pri nas tega ne zmoremo, ne vidimo?
               Zato, ker so veliki vinogradniki ustvarili nek lobi in se mora njih ščititi. S tem se
               pa tudi pospešuje uvoz <gap n="..."/> <stage>/ izklop mikrofona/</stage></p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, čas je potekel, gospod Lah.</p>
               <p>Želela pa se je oglasiti še državna sekretarka gospa Tanja Strniša.</p>
            </sp>
            <sp who="SDZ6:StrnišaTanja">

               <speaker>MAG. TANJA STRNIŠA:</speaker>

               <p>Hvala lepa.</p>
               <p>Odgovor na vprašanje gospe poslanke Brunskole in tudi poslanca Laha.</p>
               <p>Če ima gostilničar svoj vinograd, sta to dve različni osebi – eno je gostilničar,
               espe, drugo je kmet. Kot kmet lahko v svojem proizvodnem obratu prodaja vino, v
               gostilni pa mora biti to vino stekleničeno. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala za pojasnilo gospe državni sekretarki.</p>
               <p>O 13. členu želi razpravljati še gospa Brunskole.</p>
            </sp>
            <sp who="SDZ6:BrunskoleRenata">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>V povezavi z odgovorom gospe državne sekretarke, jaz jo razumem, seveda je odgovor
               lahko zanimiv in kratek, vendar jaz si res ne predstavljam, ta primer, ki ste ga
               konkretno navedli, kako v bistvu tako na nek čisto enostaven način se ta zadeva
               razmišlja tako. Če je kmet in ima v svojih sodih odprto vino, vemo pa, kaj pomeni,
               kadar je vino odprto, in vemo, kaj pomeni, ko je treba vino flaširati. Vinogradniki
               in vinarji nas znajo opozoriti, da je treba pri kontroli in pri ohranjanju kakovosti
               vina biti tukaj tudi skrben v tej smeri, da ko se vino flašira, ga je temu primerno
               treba tudi donegovati v tej smeri, da se morebiti doda nekoliko več žvepla, kot je to
               pri odprtem vinu. Vinogradniki in vinarji to dobro vedo. In samo na ta moment sem
               hotela opozoriti, da bi bilo dobro razmisliti, na kakšen način tistim, ki so
               vinogradniki in vinarji in za lastne potrebe uporabljajo to, na kakšen način to
               zadevo urediti, da bo zadoščeno zakonu in istočasno, da ne bo vinogradniku, vinarju,
               ki je tudi gostinec, še zakompliciralo zadevo. Predvsem pa zato, ker vsak gostinec,
               ki prodaja lastno vino v lokalu, je dolžan vino kontrolirati, imeti vse kontrole,
               dokazovati to ob vsakokratni kontroli inšpektorju za vino. Tukaj ne gre za neke
               zadeve, ki bi bile v tej smeri sporne. Res pa je, da se da tudi količino prodanega
               vina kontrolirati, vemo, na katere vse kazalce, kot so bile tudi na seji odbora že
               določene zadeve poudarjene in opozorjene.</p>
               <p>Nisem hotela tukaj zaostrovati v tej svoji razpravi, temveč predvsem poudariti tisto,
               na kar tudi mene opozarjajo gostinci. Pa ne gostinci od doma, ti me celo najmanj, me
               samo vprašajo, ampak drugi pa dostikrat. Imajo razmišljanje, da smo morebiti pri
               pripravi tega zakona tukaj mogoče to dikcijo, ta del nekoliko manj premislili. Samo
               na to želim opozoriti.</p>
               <p>Želim pa, da se vzpostavi red na področju te pomembne panoge v Republiki Sloveniji,
               zato bom podprla spremembo Zakona o vinu.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Strniša, izvolite.</p>
            </sp>
            <sp who="SDZ6:StrnišaTanja">

               <speaker>MAG. TANJA STRNIŠA:</speaker>

               <p>Vsi gostilničarji morajo biti v enakem položaju. Če imajo svoje vino, ga bodo pač
               dali v primerno označeno posodo, ki bo originalno zaprta. S tem se bo vino tudi bolj
               ohranilo in ni nobene škode za to. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Nekaterim je čas sicer že potekel, drugim še ne, še vedno smo pri 13. členu. Želi še
               kdo razpravljati o tem členu? Če ne, prehajamo na 14. člen.</p>
               <p>V razpravo dajem 14. člen ter amandma poslanske skupine SDS in amandma poslanskih
               skupin koalicije. Želi kdo o tem razpravljati? Če ne, zaključujem razpravo. O
               amandmajih bomo v skladu s časovnim potekom seje zbore odločali danes v okviru
               glasovanj, in sicer pol ure po prekinjeni deveti točki dnevnega reda. S tem prekinjam
               to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DAVČNEM POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>K besedi za dopolnilno obrazložitev vabim državnega sekretarja mag. Mitja Mavka.</p>
            </sp>
            <sp who="SDZ6:MavkoMitja">

               <speaker>MAG. MITJA MAVKO:</speaker>

               <p>Lepa hvala za besedo. Lep pozdrav vsem prisotnim!</p>
               <p>Na kratko, če dovolite. Predlog zakona o spremembah in dopolnitvah Zakona o davčnem
               postopku, ki je pred vami, ima za temeljni cilj zagotoviti večjo učinkovitost
               davčnega organa. Za dosego tega cilja v predlogu zakona predlagamo dopolnitev
               ureditve, ki ureja odmero davka, v posebnih primerih, zavarovanje, davčni nadzor,
               davčno izvršbo ter kazenske sankcije. Predlog zakona dopolnjuje in pa v določenem
               delu spreminja veljavno ureditev odmere davka od nenapovednih dohodkov. Davčni organ
               lahko tako ugotovi predmet obdavčitve s cenitvijo, če davčni zavezanec, torej fizična
               oseba razpolaga s sredstvi za privatno potrošnjo, ki precej presegajo dohodke, ki jih
               je sicer davčni zavezanec napovedal. Pri tako ugotovljeni davčni osnovi, ki je enaka
               razliki med vrednostjo premoženja, zmanjšani za obveznosti iz naslova pridobivanja
               premoženja, se izračuna in plača davek po odmerni stopnji 70 %. Postopek odmere se
               lahko uvede za eno ali pa več koledarskih let v obdobju zadnjih deset let.
               Specifičnost ureditve odmere davka od nenapovedanih dohodkov se kaže tudi z vidika
               nastanka davčne obveznosti. Vir in vrsta nenapovedanih dohodkov nista znana, zato pri
               odmeri davka davčni organ ne ugotavlja, katere vrste davka davčni zavezanec ni
               napovedal in plačal, niti ne ugotavlja, kdaj bi jih moral napovedati. Davčnemu
               zavezancu pravni red omogoča različne možnosti za odpravo nepravilnosti in če teh
               možnosti ne izkoristi in se izpolnjevanju obveznosti še naprej izogiba, pa je po
               našem mnenju primerno, da se neskladje obdavči po višji stopnji. S to spremembo
               višine obdavčitve se vzpostavlja tudi ustavno načelo enakosti med zavezanci, ki
               spoštujejo pravni red, in pa tistimi, ki ga kršijo. Po predlagani ureditvi davčnemu
               organu v davčnem inšpekcijskem nadzoru ne bo treba več opraviti sklepnega pogovora z
               zavezancem za davek, še vedno pa mora zavezancu za davek zagotoviti informacije o
               vseh pomembnih dejstvih in dokazih, ki so bili izvedeni v inšpekcijskem nadzoru.
               Predlog zakona tudi razširja krog oseb, ki so poroki za plačilo davčnega dolga,
               predvsem če je bilo premoženje od davčnega dolžnika pridobljeno neodplačno ali pa po
               ceni, ki je nižja od tržne cene, in sicer v letu oziroma po letu, v katerem je davčna
               obveznost nastala. Mi kot predlagatelji predlogi zakona ugotavljamo, da davčni
               dolžniki na različne načine prenašajo premoženje na druge osebe in s tem onemogočijo
               izterjavo obveznosti, kar želimo z omenjeno spremembo sankcionirati. Z namenom
               učinkovitosti izvršbe se spreminjajo določbe, ki urejajo javno dražbo in prodajo
               zarubljenih premičnin z zbiranjem ponudb. Predlaga se tudi nov institut, in sicer
               zadržanje zastaranja, kar pomeni, da zaradi ovir, ki so pravne ali pa dejanske
               narave, rok za davčno izvršbo ne teče. Z namenom odvračanja kršitev davčnih
               obveznosti se spreminjajo tudi določbe, ki urejajo davčne in hujše davčne prekrške
               posameznikov.</p>
               <p>Vlada predlaga Državnemu zboru, da predlog zakona podpre. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Mavko.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila dajem besedo predsedniku gospodu Starmanu.</p>
            </sp>
            <sp who="SDZ6:StarmanBojan">

               <speaker>BOJAN STARMAN (PS DL):</speaker>

               <p>Hvala lepa za besedo, gospa podpredsednica. Lep pozdrav vsem skupaj!</p>
               <p>Odbor za finance in monetarno politiko je na svoji 23. seji dne 4. 12. 2013 kot
               matično delovno telo obravnaval Predlog zakona o spremembah in dopolnitvah Zakona o
               davčnem postopku, ki ga je Državnemu zboru predložila Vlada Republike Slovenije.
               Odboru je bilo posredovano mnenje Zakonodajno-pravne službe, ki ob tem v okviru
               konkretnih pripomb glede rešitve 2. člena opozarja, da gre ob premestitvi
               uveljavljanja rešitve v samostojno določbo za hkratno spremembo veljavne ureditve na
               način, da se spreminja tako dolžina obdobja, za katero se lahko uvede postopek odmere
               davka, in hkrati zvišuje tudi davčna stopnja, kar posledično odpre vprašanje
               skladnosti tovrstne rešitve z ustavo. Poleg tega Zakonodajno-pravna služba postavlja
               konkretne pripombe k 5., 8., 10., 12. in 19. členu zakona. Odboru je bilo posredovano
               mnenje Komisije Državnega sveta za gospodarstvo, obrt, turizem in finance, ki predlog
               zakona podpira. Izmed kvalificiranih predlagateljev so v poslovniškem roku, to je 28.
               11. 2013, na podlagi mnenja Zakonodajno-pravne službe vložile amandmaje koalicijske
               poslanske skupine, in sicer k 2., 5., 6., 9., 10., 13., 19. členu, k naslovu končna
               določba ter amandma za nov 25.a člen zakona.</p>
               <p>Na seji so prisostvovali predstavniki Ministrstva za finance, predstavnica
               Zakonodajno-pravne službe ter predstavnik Zbornice davčnih svetovalcev Slovenije.
               Mnenje za spremembo zakona s strani Vlade Republike Slovenije oziroma predstavnika,
               ministra za finance ste že slišali. Precej smo na odboru razpravljali glede na mnenje
               Zakonodajno-pravne službe k 2. členu zakona predloga, ki dodaja nov 68. člen. V
               razpravi je bilo opozorjeno in so bili izraženi pomisleki glede osnovne pravne
               varnosti zavezancev, retroaktivnosti in na novo uvedeni 70-odstotni obdavčitvi v
               funkciji kazni. Po daljši razpravi je odbor sprejel vse amandmaje koalicijskih
               poslanskih skupin, to je k 2., 5., 6., 9., 10., 13. in 19. členu, k naslovu končna
               določba in amandma za nov 25.a člen zakonskega predloga. Po izvedenem glasovanju o
               amandmajih je odbor v skladu s 128. členom Poslovnika Državnega zbora glasoval o vseh
               členih zakonskega predloga skupaj in jih sprejel. Glede na sprejete amandmaje je na
               podlagi prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, ki vse sprejete amandmaje vključuje.</p>
               <p>Predlagamo, da tudi Državni zbor tak zakon sprejme. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, predsedniku odbora gospodu Starmanu.</p>
               <p>Ker je zbor na 18. seji že opravil splošno razpravo o predlogu zakona, predstavitev
               stališč poslanskih skupin ni možna. Ker amandmaji k dopolnjenemu predlogu niso bili
               vloženi, zaključujemo z drugo obravnavo in vam sporočam, da bo glasovanje o predlogu
               zakona v skladu s časovnim potekom seje potekalo danes v okviru glasovanj, pol ure po
               prekinjeni 9. točki dnevnega reda.</p>
               <p>S tem prekinjamo to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O OPRAVLJANJU PLAČILNIH STORITEV ZA PRORAČUNSKE
                  UPORABNIKE.</title>
               </p>
               <p>Predlog zakona je v obravnavo zboru predložila Vlada in ponovno vabim državnega
               sekretarja mag. Mavka k uvodni obrazložitvi.</p>
            </sp>
            <sp who="SDZ6:MavkoMitja">

               <speaker>MAG. MITJA MAVKO:</speaker>

               <p>Lepa hvala, gospa podpredsednica.</p>
               <p>Če dovolite, še predstavitev Predloga zakona o spremembah in dopolnitvah Zakona o
               opravljanju plačilnih storitev za proračunske uporabnike. Predlog zakona, ki je danes
               pred vami, dodatno sistemsko ureja nove storitve, ki jih za proračunske uporabnike
               opravlja Uprava Republike Slovenije za javna plačila. S tem predlogom zakona želimo
               predvsem slediti modernizaciji tovrstnih storitev v Republiki Sloveniji, in sicer
               nadaljnjemu razvoju elektronskega poslovanja v skladu z usmeritvami in priporočili
               tudi drugje v Evropski uniji. S tem zasledujemo cilj zmanjševanja stroškov,
               racionalizacije poslovanja, odpravljanja administrativnih in drugih ovir ter
               spodbujanje gospodarnosti, učinkovitosti in uspešnosti delovanja javnega in zasebnega
               sektorja v okviru elektronskega poslovanja. Predlagana sprememba zakona predvideva
               uvedbo obveznega predlaganja elektronskih računov, namenjenih proračunskim
               uporabnikom, in hkrati uvedbo sistema za spletno plačevanje storitev proračunskih
               uporabnikov. Tako e-računi kot spletna plačila so bili v preteklosti deležni največ
               razprav v okviru obravnave tega zakona, mogoče zato nekoliko več besed o teh dveh
               elementih predloga zakona. Proračunski uporabniki bodo po novem morali prejemati
               račune in spremljajoče dokumente izključno v elektronski obliki. Tej zahtevi se bodo
               morali prilagoditi vsi izvajalci storitev in dobavitelji blaga, ki poslujejo s
               proračunskimi uporabniki. Pri tem je pomembno, da se zavedamo, da je omogočen vsem
               izvajalcem razmeroma dolg prehodni rok enega leta, v katerem bo tovrstna obveznost
               izdajanja e-računov stopila v veljavo.</p>
               <p>V zvezi z e-računi ocenjujemo, da sprememba zakona proračunskim uporabnikom in
               gospodarskim subjektom ne bo povzročila bistvenih dodatnih stroškov, kar je treba
               utemeljiti z več dejavniki. Prvič, proračunskim uporabnikom je pri Upravi za javna
               plačila že zagotovljena možnost brezplačne uporabe posebne
               informacijsko-komunikacijske infrastrukture in programske opreme. Sistem izmenjave
               e-računov deluje na načelu transparentnosti in odprtosti, kar pomeni, da se vanj
               lahko vključujejo vsi zainteresirani ponudniki plačilnih storitev, ponudniki storitev
               procesne obdelave podatkov in izdajatelji ter prejemniki e-računov. Hkrati smo
               omenjene rešitve v več krogih usklajevali tudi s predstavniki gospodarstva in z
               bančnim sektorjem, zato da bi čim manj negativnih vplivov tega zakona lahko vnaprej
               absorbirali.</p>
               <p>Naj na tem mestu povem, da želimo s tem predlogom slediti tistim najbolj razvitim
               državam članicam EU, predvsem bi izpostavil dve, Dansko in Avstrijo, ki obveznost
               poslovanja izključno z e-računi že imata v svoji zakonodaji. Na ta način, menimo, bo
               zagotovljena enaka obravnava vseh gospodarskih subjektov, ki sodelujejo s
               proračunskimi uporabniki, in enakopravna obravnava ponudnikov, v skladu s temeljnimi
               načeli, ki urejajo javno naročanje in preprečevanje omejevanja konkurence.</p>
               <p>Enako načelo transparentnosti, odprtosti in dostopnosti storitev smo upoštevali pri
               določbah, ki urejajo sistem spletnih plačil. Ta sistem omogoča, da se s plačilnimi in
               kreditnimi karticami ali preko sistema spletnega bančništva ali sistema mobilne
               telefonije zagotavljajo proračunski uporabniki svojim strankam preko svojih spletnih
               portalov. Ti spletni portali pa se nato navezujejo nadalje na komunikacijsko
               infrastrukturo, ki jo zagotavlja Uprava za javna plačila. To v praksi pomeni, da bo
               namesto več tisoč posameznih javnih naročil in pogodb med proračunskimi uporabniki za
               te storitve sklenjena le ena pogodba med Upravo za javna plačila <gap n="..."/> <stage>/ znak za
               konec./</stage><gap n="..."/> in bankami.</p>
               <p>Z vidika zakona naj omenim samo še omembo kritične infrastrukture, ki mora biti
               zagotovljena tudi v času stavke, zato predlagamo, da se predlog zakona podpre.
               Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Mavko.</p>
               <p>Odbor za finance in monetarno politiko je predlog obravnaval kot matično delovno
               telo.</p>
               <p>Besedo ima predsednik odbora gospod Starman.</p>
            </sp>
            <sp who="SDZ6:StarmanBojan">

               <speaker>BOJAN STARMAN (PS DL):</speaker>

               <p>Hvala lepa za besedo še enkrat, gospa podpredsednica.</p>
               <p>Odbor za finance in monetarno politiko je na svoji 23. seji 4. 12. 2013 kot matično
               delovno telo obravnaval Predlog zakona o spremembah in dopolnitvah Zakona o
               opravljanju plačilnih storitev za proračunske uporabnike, ki ga je v proceduro
               oziroma v obravnavo in sprejetje predložila Vlada.</p>
               <p>Prejeli smo mnenje Zakonodajno-pravne službe, ki je podala konkretne pripombe k
               posameznim členom predloga zakona, in sicer k 1., 4., 5., 8., 10., 15., 19., 22. in
               25. členu. Dobili smo tudi mnenje Komisije Državnega sveta za gospodarstvo, obrt,
               turizem in finance z dne 2. 12., ki je predlog zakona podprla. V skladu s 129. členom
               Poslovnika Državnega zbora so amandmaje vložile poslanske skupine koalicije, in sicer
               k 2., 4., 5., 8., 10., 15., 19., 22. in 25. členu predloga zakona.</p>
               <p>Seji so prisostvovali predstavniki Ministrstva za finance ter Zakonodajno-pravne
               službe. Predstavnik Ministrstva za finance je obrazložil razloge za spremembo in
               dopolnitve zakona o opravljanju plačilnih storitev za proračunske uporabnike, ki smo
               ga ravnokar tudi slišali. Predstavnica Zakonodajno-pravne službe je pojasnila, da so
               pripombe njihove službe ustrezno upoštevane v vloženih amandmajih. Člani odbora
               predvsem iz opozicijskih poslanskih skupin pa so izpostavili predvsem vprašanje glede
               uvajanja obveznih elektronskih računov in kratkega enoletnega prehodnega obdobja ter
               s tem povezanimi stroški, še posebej zaustavitev informacijske tehnologije. Zanimala
               jih je tudi ureditev registra proračunskih uporabnikov in s tem povezana uporaba zelo
               natančnih osebnih podatkov. Odbor je v skladu z drugim odstavkom 130. člena
               Poslovnika Državnega zbora obravnaval in amandmaje poslanskih skupin koalicije in vse
               sprejel. Naknadno je odbor v skladu s 128. členom Poslovnika Državnega zbora glasoval
               o vseh členih predloga zakona in jih sprejel. Glede na sprejete amandmaje je na
               podlagi prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega so vključeni tudi sprejeti amandmaji.</p>
               <p>Predlagamo da dopolnjeni predlog zakona potrdi tudi Državni zbor. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Starman.</p>
               <p>Sledi predstavitev stališč poslanskih skupin.</p>
               <p>V imenu Poslanske skupine Državljanske liste ima besedo gospa Kristina Valenčič.</p>
            </sp>
            <sp who="SDZ6:ValenčičKristina">

               <speaker>KRISTINA VALENČIČ (PS DL):</speaker>

               <p>Hvala za besedo, spoštovana podpredsednica. Državni sekretar s sodelavko, kolegice in
               kolegi!</p>
               <p>Novela zakona o opravljanju plačilnih storitev za proračunske uporabnike med drugim
               uvaja rešitev, ki bo gospodarskim subjektom, ki so udeleženi v upravnih in sodnih
               postopkih ali ki uporabljajo druge storitve javnega sektorja, omogočala preproste in
               sodobne načine brezgotovinskega plačevanja storitev. Elektronsko poslovanje bo tudi
               administrativno in finančno razbremenilo dobavitelje blaga in izvajalce storitev, ki
               poslujejo z javnim sektorjem. Slednji bodo namreč na podlagi rešitev, ki jih prinaša
               ta novela, ustvarili občutne prihranke, ki bi sicer nastopili iz naslova izdajanja,
               pošiljanja in hrambe računov.</p>
               <p>V Poslanski skupini Državljanske liste bomo zato predlagane spremembe podprli.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Valenčič.</p>
               <p>V imenu Poslanske skupine Slovenske ljudske stranke ne bo predstavitve stališča.</p>
               <p>Naslednja je na vrsti Poslanska skupina Demokratične stranke upokojencev in ni
               nobenega stališča.</p>
               <p>V tem trenutku je na vrsti gospa Mirjam Bon Klanjšček za predstavitev stališča
               Poslanske skupine Pozitivna Slovenija.</p>
            </sp>
            <sp who="SDZ6:BonKlanjščekMirjam">

               <speaker>MAG. MIRJAM BON KLANJŠČEK (PS PS):</speaker>

               <p>Hvala lepa, gospa podpredsednica. Spoštovani prisotni!</p>
               <p>Z novelo zakona o opravljanju plačilnih storitev za proračunske uporabnike se
               določajo nove naloge in storitve Uprave Republike Slovenije za javna plačila.
               Spreminjajo oziroma dopolnjujejo se posamezne določbe, za katere se je pri izvajanju
               zakona o opravljanju plačilnih storitev za proračunske uporabnike v praksi izkazalo,
               da jih je treba podrobneje urediti. Glavni cilj novega zakona je zagotoviti nadaljnji
               razvoj varnega elektronskega poslovanja v skladu z usmeritvami in priporočili
               Evropske komisije ter racionalizirati poslovanje in zniževati stroške javnega in
               zasebnega sektorja. Uskladiti je treba nabor podatkov, ki se vodijo v registru
               proračunskih uporabnikov. Uveden je obvezen elektronski račun v javni upravi in
               spodbujanje zasebnega sektorja k izdajanju elektronskih računov.</p>
               <p>Bistvene novosti predloga zakona so naslednje: Uprava Republike Slovenije za javna
               plačila, v nadaljevanju UJP, poleg plačilnih storitev opravlja tudi veliko drugih
               storitev in posebnih strokovnih nalog za neposredne in posredne uporabnike državnega
               in občinskih proračunov, Zavod za zdravstveno zavarovanje Slovenije, Zavod za
               pokojninsko in invalidsko zavarovanje Slovenije ter za proračune in upravljavce
               sredstev sistema enotnega zakladniškega računa in nadzornike javno finančnih
               prihodkov, zato se besedilo zakona ustrezno dopolni. Določene so nujne naloge UJP, ki
               se morajo opravljati tudi v času stavke. Zaradi posebnega pomena neprekinjenega in
               varnega opravljanja plačilnih storitev, izvrševanje državnega in občinskih
               proračunov, delovanje sistema enotnega zakladniškega računa in stabilnosti finančnega
               poslovanja Republike Slovenije predlog zakona določa tudi pristojnost UJP, da
               zagotavlja in skrbi za upravljanje, vzdrževanje in razvoj samostojne informacijsko-
               komunikacijske infrastrukture in posebnih informacijskih sistemov za opravljanje
               nalog in storitev. Dopolnjuje se nabor podatkov, ki jih UJP izbira in vodi v registru
               proračunskih uporabnikov, ter podrobneje se urejajo obveznosti upravljavcev sredstev
               sistema enotnega zakladniškega računa v zvezi s sporočanjem podatkov, ki so potrebni
               za vpis v register oziroma izbris iz registra proračunskih uporabnikov. Nadalje,
               podrobneje se ureja odpiranje posameznih namenskih transakcijskih računov pri Banki
               Slovenije, ki so namenjeni ločenemu vodenju sredstev in posebnih računov z ničelnim
               stanjem, ki jih proračunski uporabniki lahko odpirajo pri poslovnih bankah za namen
               dviga ali pologa domače in tuje gotovine ter odpiranje računov v tujini za
               diplomatsko-konzularna predstavništva Republike Slovenije. Poleg tega je predvidena
               uvedba obveznega izdajanja elektronskih računov, namenjenih proračunskim uporabnikom,
               ter določanje sistema za spletno plačevanje storitev proračunskih uporabnikov. S
               predlogom zakona so tudi ustrezno dopolnjene kazenske določbe in opredeljeno
               pooblastilo prekrškovnega organa, da v hitrem postopku o prekršku lahko izreče globo
               v katerikoli višini v okviru razpona, ki je predpisan v 31. členu zakona.</p>
               <p>V Poslanski skupini Pozitivne Slovenije navedene rešitve podpiramo, zato bomo predlog
               zakona podprli. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske demokratske stranke ima besedo gospa Romana Tomc.
            </p>
            </sp>
            <sp who="SDZ6:TomcRomana">

               <speaker>ROMANA TOMC (PS SDS):</speaker>

               <p>Hvala lepa za besedo, gospa podpredsednica. Vsem prisotnim lep pozdrav!</p>
               <p>Pred nami je še eden izmed zakonov, ki ne vzbuja prav posebne pozornosti. To očitno
               kažejo tudi stališča poslanskih skupin, pa vendar po našem mnenju temu ni povsem
               tako. Zakon namreč prinaša bistvene vsebinske spremembe in posege v naš sistem
               plačilnega prometa in ne pomeni zgolj uskladitve z evropsko zakonodajo, kot je to
               nekako na začetku dejal predlagatelj zakona. To pa je Vlada.</p>
               <p>Naj na začetku spomnim vse, da je takšen način urejanja plačilnih storitev, kot ga
               imamo v Sloveniji, unikum v Evropi, zato naša ureditev bistveno odstopa od vseh
               ostalih. Zakon naj bi bil, kot rečeno, nek povsem tehnični zakon, ki bi urejal
               plačilne storitve za proračunske uporabnike, vendar je mnogo več od tega.</p>
               <p>Številne spremembe so danes pred nami. Jaz pa bi se pravzaprav osredotočila predvsem
               na tri, ki nas najbolj motijo. S predlaganimi spremembami se namreč uvajajo nekatere
               nove storitve, ki naj bi jih opravljala poleg teh, ki jih že sedaj opravlja ogromno,
               Uprava za javna plačila. Tako bo možno brezgotovinsko plačevanje, na primer sodnih in
               upravnih taks, glob za prekrške. To je sicer vse povsem v redu, vendar tudi recimo
               nakup vstopnic za gledališče, ribolov, muzeje nakup literature in tako naprej.
               Menimo, da bo UJP s tem nekako presegel tisti namen, zaradi katerega je bil
               pravzaprav ustanovljen in bistveno posegel tudi v poslovanje drugih gospodarskih
               subjektov.</p>
               <p>Druga stvari, ki nas zelo moti, je, da s predlaganimi spremembami dopolnjujemo nabor
               podatkov, ki jih Uprava za javna plačila obdeluje pri vodenju registra proračunskih
               uporabnikov. Bistvena novost namreč je, da se zbirajo dodatni osebni podatki o
               zastopnikih proračunskega uporabnika, pri čemer UJP-u ni omogočeno samo zbiranje,
               ampak seveda tudi obdelava teh podatkov. Ker pa se taki podatki že zbirajo v okviru
               Ajpesa, se nam seveda upravičeno zastavlja vprašanje, zakaj vendar, za kakšne namene
               bo UJP te dodatne podatke potreboval in na kakšen način jih bo obdeloval, če
               poudarjajo, da naj bi šlo pri spremembah tega zakona predvsem zato, da se plačilni
               promet opravlja bolj učinkovito in hitreje.</p>
               <p>Tretja stva,r proti kateri pa imamo največ pomislekov, pa je ta novost, ki je sicer
               bila s strani nekaterih opredeljena kot izrazito pozitivna, ki bo prinesla bistvene
               prihranke tako javnemu sektorju kot gospodarstvu. To je prehod na obvezno uporabo
               elektronskih računov in spremljajočih dokumentov v javnem sektorju. Tej zahtevi se
               morajo v enem letu prilagoditi vse pravne in fizične osebe, ki opravljajo storitve
               ali dobavljajo blago za proračunske uporabnike. To v praksi pomeni, naj ponazorim, da
               nihče, ki ne bo izdal računa in spremljajočih dokumentov v elektronski obliki, ne bo
               mogel poslovati z javnim sektorjem. Nihče se ne bo mogel prijaviti na razpis za javna
               naročila, če ne bo izpolnjeval teh pogojev. Jaz ocenjujem oziroma v naši poslanski
               skupini ocenjujemo, da bo to gospodarstvu povzročilo številne preglavice. Zato smo
               tudi predlagali v okviru razprave na odboru, da se določi neko prehodno obdobje, v
               katerem bi bilo mogoče račune izdajati na oba načina. To se pravi v papirni ali v
               elektronski obliki. Ta naš predlog žal ni bil sprejet in ocenjujem, da bo to v
               prihodnosti prineslo mnogo problemov in da se bomo lahko srečali tudi s situacijo, ko
               bo Vlada prinesla v Državni zbor predlog, da se to prehodno obdobje podaljša.</p>
               <p>Še na nekaj bi opozorila. Predlagatelji poudarjajo, naj bi vse dodatne storitve UJP
               ne imele nobenih finančnih posledic. Mi seveda menimo, da temu ni tako. Če UJP že
               danes razpolaga z dovolj kadri, z dovolj prostori in ima ustrezno informacijsko
               podporo,se seveda upravičeno sprašujemo, ali je poslovanje UJP v tem trenutku
               racionalno.</p>
               <p>Zaradi vseh teh pomislekov v Poslanski skupini SDS tega predloga sprememb ne moremo
               podpreti. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Tako smo končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga
               zakona. Glasovanje o predlogu zakona bomo v skladu s časovnim potekom seje zbora
               opravili danes v okviru glasovanj, pol ure po prekinjeni 9. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O MEDNARODNI ZAŠČITI V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za notranje zadeve, javno upravo in lokalno samoupravo kot matično delovno
               telo.</p>
               <p>Za predstavitev poročila odbora dajem besedo predstavniku Jerku Čehovinu.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS PS):</speaker>

               <p>Hvala obema podpredsednicama. Lep pozdrav vsem ostalim prisotnim!</p>
               <p>Matični odbor je na 17. seji 4. 12. obravnaval Predlog zakona o spremembah in
               dopolnitvah Zakona o mednarodni zaščiti, ki ga je Državnemu zboru v obravnavo
               predložila Vlada in je objavljen na spletni strani Državnega zbora v Poročevalcu z
               dne 7.10.2013.</p>
               <p>Odbor je bil predhodno seznanjen z mnenjem Zakonodajno-pravno službe, z mnenjem
               Državnega sveta, z mnenjem Varuha človekovih pravic in pa z dopisom Amnesty
               Internacional Slovenije, Slovenske filantropije, Mirovnega inštituta, Jezuitskega
               združenja za begunce Slovenije in Pravno-informacijskega centra nevladnih organizacij
               PIC. Predstavnik predlagatelja državni sekretar na Ministrstvu za notranje zadeve
               Boštjan Šefic je v dopolnilni obrazložitvi povedal, da je predlagani zakon rezultat
               obširne razprave in posvetovanj, upoštevana je bila tudi večina vsebinskih pripomb
               nevladnih organizacij. Predlog zakona v nacionalni pravni red prinaša določbe
               Direktive 2011 95EU, ki določa vsebinske pogoje za priznanje mednarodne zaščite ter
               raven pravic, ki jih mora država zagotavljati osebam s priznano mednarodno zaščito.
               Predlog zakona pomeni tudi uskladitev s predvideno novelo Zakona o tujcih, v kateri
               bo na novo določeno združevanje oseb s priznano mednarodno zaščito, posega pa tudi na
               področje izvajanja postopkov po Uredbi 2003 343ES, to je tako imenovana dublinska
               uredba, ter zavrženja prošnje zaradi ugotovitve pristojnosti druge države umika.</p>
               <p>Predstavnica Zakonodajno-pravne službe Katarina Kralj je povedala, da vloženi
               amandmaji koalicijskih poslanskih skupin pretežno sledijo pripombam iz njihovega
               pisnega pravnega mnenja. Ponovila je pravnosistemska opozorila, da predlog zakona iz
               Zakona o mednarodni zaščiti črta ureditev pogojev in postopka združevanja družine
               oseb s priznano mednarodno zaščito, opredelitev družinskih članov, upravičencev in
               večino njihovih pravic z obrazložitvijo, da bo to de lege ferenda urejal Zakon o
               tujcih, ki se načeloma ne porablja za osebe s priznano mednarodno zaščito.
               Predstavnik Državnega sveta državni svetnik Rajko Fajt je povedal, da Državni svet
               predlog zakona podpira. Predstavnica Varuha človekovih pravic, namestnica varuhinje
               Kornelija Marzel je v predstavitvi pisnega mnenja poudarila, da bi bilo v Zakonu o
               mednarodni zaščiti nujno ponovno uvesti brezplačno pravno pomoč na prvi stopnji in
               možnost vložitve prošnje za mednarodno zaščito na diplomatskih in konzularnih
               predstavništvih Republike Slovenije. V nadaljevanju je podala pomisleke glede
               postopka za podaljšanje subsidiarne zaščite, ker je predlagano, da se v tem postopku
               lahko presoja le obstoj tistih razlogov, zaradi katerih je bila subsidiarna zaščita
               podana. Po njihovem mnenju bi bilo z vidika ekonomičnosti že pridobljenih pravic ter
               pravice do učinkovitega pravnega varstva smiselno, da se presojajo vsi razlogi, ki
               jih je prosilec navedel v prošnji, pa tudi tisti, ki so nastali kasneje. Predstavnik
               pravno-informacijskega centra nevladnih organizacij PIC Miha Nabergoj je v imenu
               petih nevladnih organizacij, ki so se z dopisom obrnile na odbor, predstavil pobudo,
               in sicer za spremembo instituta podaljšane subsidiarne zaščite skladno z načelom
               ekonomičnosti postopka in s pravico do učinkovitega pravnega sredstva, tako da bi se
               v tem postopku preverjal obstoj vseh razlogov za podaljšanje subsidiarne zaščite,
               poleg tistih, na podlagi katerih je bila osebi mednarodna zaščita priznana, tudi
               drugih, na podlagi katerih bi lahko bila upravičena do subsidiarne zaščite. Nevladne
               organizacije nasprotujejo tudi prenosu instituta združevanje z družino iz Zakona o
               mednarodni zaščiti v Zakon o tujcih. Predstavnik predlagatelja je potem dodatno
               pojasnil, da je novela Zakona o tujcih pripravljena v zelo kratkem času in vložena v
               zakonodajni postopek in z njo se širi tudi obseg upravičenih družinskih članov, s
               katerimi se bo oseba s priznano mednarodno zaščito lahko združevala, saj se v tem
               delu osebe s priznano mednarodno zaščito izenačujejo z drugimi državljani tretjih
               držav.</p>
               <p>Glede ponovne uvedbe možnosti vložitve prošnje za mednarodno zaščito na
               diplomatsko-konzularnih predstavništvih pa je povedal, da naša diplomatsko-konzularna
               mreža trenutno tega ne omogoča. Glede javnih razpisov za tolmače pa je pojasnil, da
               ta možnost obstaja, ni pa obvezna, s čimer si olajšuje pridobitev tolmačev za vse
               jezike, ki so zelo specifični in se tolmači zanje zelo težko dobijo. Zagotovil je, da
               tolmače preverjajo v skladu s svojimi možnosti, s čimer je zagotovljena ustrezna
               varnost in tolmačenje.</p>
               <p>V nadaljevanju je odbor brez razprave sprejel amandmaje poslanskih skupin Pozitivna
               Slovenija, Socialni demokrati, Državljanska lista in DeSUS k 2., 14, 23., 29., 30.,
               33., 34., 38. in 39. členu. Odbor je v skladu s <gap n="…"/> <stage>/znak za konec razprave/</stage> <gap n="…"/>
               Poslovnika Državnega zbora glasoval o vseh členih predloga zakona in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               sprejeti amandmaji vključeni. Dopolnjeni predlog zakona je sestavni del tega
               poročila.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Čehovin.</p>
               <p>Sledi predstavitev stališč poslanskih skupin.</p>
               <p>Besedo dajem gospe Kristini Valenčič, Poslanska skupina Državljanske liste.</p>
            </sp>
            <sp who="SDZ6:ValenčičKristina">

               <speaker>KRISTINA VALENČIČ (PS DL):</speaker>

               <p>Hvala lepa. Lep pozdrav še enkrat!</p>
               <p>Vsako minuto mora 8 ljudi po svetu pustiti vse za seboj, da bi ubežali vojni,
               preganjanju ali ustrahovanju. Mnogo beguncev se mora odločati med slabo in slabšo
               možnostjo. Slovenija je kot podpisnica Ženevske konvencije in članica Evropske unije
               dolžna nuditi mednarodno zaščito takim posameznikom. Po raziskavi Visokega
               komisariata Združenih narodov za begunce za Srednjo Evropo ima Slovenija bistveno
               manj prosilcev za azil kot katerakoli druga srednjeevropska država pa tudi najnižji
               odstotek priznanih statusov begunca. Večina prosilcev za azil, ki iščejo varno
               zatočišče, prihaja iz Afganistana, Gruzije, Iraka, Pakistana, Srbije in Turčije.
               Slovenija takim osebam že zagotavlja učinkovit azilni sistem. Azilni sistem, ki
               deluje hitro in učinkovito, ki je pošten, in ki omogoča, da je vsakemu prosilcu za
               azil, ki resnično potrebuje mednarodno zaščito, dodeljen status begunca. Tak sistem
               tudi preprečuje tistim, ki ne potrebujejo takšne zaščite, da bi od sistema imeli
               korist. S predlaganimi spremembami novele Zakona o mednarodni zaščiti v slovenski
               pravni red prenašamo evropsko direktivo, ki določa vsebinske pogoje za priznanje
               mednarodne zaščite ter raven pravic, ki jih mora država zagotavljati osebam s
               priznano mednarodno zaščito. Spremembe se tako nanašajo na opredelitev ranljivih
               kategorij oseb s posebnimi potrebami, družinskih članov, subjektov zaščite ter
               posebne družbene skupine, same definicije notranje zaščite, minimalno časovno
               opredelitev trajanja subsidiarne zaščite. Novela se tudi usklajuje s predvidenimi
               spremembami novele Zakona o tujcih. V Državljanski listi se zavedamo, da ni nihče
               begunec po svoji volji, zato mora vsaka država tej najbolj ranljivi skupini oseb
               nuditi vso potrebno zaščito. Slovenija ima to področje že ustrezno zakonsko urejeno
               in preko svojih institucij zagotavlja iskalce mednarodne zaščite, visoko stopnjo
               pravne in socialne pomoči. Prepričani smo, da bodo predlagane spremembe pozitivno
               vplivale na učinkovitost postopka priznavanja mednarodne zaščite, zato bomo predlog
               novele zakona podprli.</p>
               <p>Danes obeležujemo mednarodni dan migrantov. V Sloveniji je vsak peti prebivalec
               priseljenec. Žal je Slovenija še vedno precej homogena skupnost, ki še vedno deli
               ljudi na naše in nenaše. Še vedno prevladuje strah, da bi s priseljenci naša družba
               postala manj varna, da se bosta izgubili istovetnost in naša kultura. Slovenija si
               mora prizadevati, da ustvari boljše gospodarske in družbene pogoje, da izselitev, ki
               postaja zadnje čase vse večji trend, ne ostane edina možnost za tiste, ki iščejo
               ekonomsko in socialno varnost, pravico in spoštovanje človeškega dostojanstva. Zato
               pričakujem, da bo v naslednjem letu Vlada vložila dodaten napor za ustvarjanje
               možnosti in priložnosti za nove zaposlitve in nova delovna mesta.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospe Kristini Valenčič.</p>
               <p>Gospa Jasmina Opec pa bo predstavila stališče v imenu Poslanske skupine Slovenske
               ljudske stranke.</p>
            </sp>
            <sp who="SDZ6:OpecJasmina">

               <speaker>JASMINA OPEC (PS SLS):</speaker>

               <p>Hvala za besedo. Spoštovani!</p>
               <p>Kot številni drugi zakoni tudi predlagana novela Zakona o mednarodni zaščiti v
               slovenski pravni red prenaša določbe evropskih direktiv, v tem primeru Direktive
               2011/95, ki določa vsebinske pogoje za priznanja mednarodne zaščite ter raven pravic,
               ki jih mora država zagotavljati osebam s priznano mednarodno zaščito. Novela tako
               ureja razloge in postopek v zvezi s prenehanjem in odvzemov statusa mednarodne
               zaščite, na novo pa opredeljuje tudi nekatere pogoje za delovanje tolmačev v
               postopkih priznavanja mednarodne zaščite. V zvezi s postopki združevanja družine, kar
               sicer ureja Zakon o tujcih, ki je trenutno še v postopku priprave, se spreminjajo
               tudi določbe, ki urejajo nastanitev v integracijski hiši. Nastanitev v integracijski
               hiši se tako omogoča tudi družinskim članom osebe s priznano mednarodno zaščito, ki
               so pridobili dovoljenje za prebivanje na podlagi pravice do združitve družine,
               skladno z Zakonom o tujcih, če ima oseba s priznano mednarodno zaščito še pravico do
               bivanja v integracijski hiši. Predlog tudi omogoča, da bo oseba s priznano mednarodno
               zaščito prejemala denarno nadomestilo za zasebno nastanitev tudi za družinske člane,
               s katerimi bo združevala družino po Zakonu o tujcih. Tako se iz Zakona o mednarodni
               zaščiti v celoti črtajo navedene vsebine in se prenašajo v Zakon o tujcih, ki se
               načeloma naj ne bi uporabljal za osebe s priznano mednarodno zaščito. V zvezi s
               slednjim v Poslanski skupini Slovenske ljudske stranke opozarjamo na pomisleke, na
               katere je opozorila tudi Zakonodajno-pravna služba, in sicer da se s takšnim
               pristopom ruši preglednost in konsistentnost pravnega reda, zato bi se oba zakonska
               predloga, tako novela Zakona o mednarodni zaščiti kot novela Zakona o tujcih morala
               uveljaviti sočasno. Prav tako bi veljalo še enkrat pretehtati pripombe nevladnih
               organizacij in varuhinje človekovih pravic v zvezi s postopkom instituta subsidiarne
               zaščite.</p>
               <p>Kljub temu v Poslanski skupini Slovenske ljudske stranke ocenjujemo, da so predlagane
               spremembe, predvidene v noveli Zakona o mednarodni zaščiti, ustrezne, saj usklajujejo
               naš pravni red za zakonodajo Evropske unije, zato jim ne nameravamo nasprotovati.
               Upamo pa, da bomo kmalu dobili na mizo tudi novelo Zakona o tujcih, s katerim se bo
               prenos navedene zakonodaje zaključil. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospe Jasmini Opec.</p>
               <p>V imenu Poslanske skupine Demokratične stranke upokojencev ne bo stališča.</p>
               <p>Gospod Jerko Čehovin, ste na vrsti za predstavitev stališča Poslanske skupine
               Pozitivne Slovenije.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS PS):</speaker>

               <p>Še enkrat hvala za besedo. Spoštovane poslanke in poslanci, gospod državni
               sekretar!</p>
               <p>Predlog zakona o spremembah in dopolnitvah Zakona o mednarodni zaščiti v nacionalni
               pravni red prinaša določbe direktive EU, ki določa vsebinske pogoje za priznanje
               mednarodne zaščite ter raven pravic, ki jih mora država zagotavljati osebam s
               priznano mednarodno zaščito. Predlog zakona tako posega v opredelitev ranljivih
               kategorij oseb s posebnimi potrebami, opredelitev družinskih članov, subjektov
               zaščite ter posebne družbene skupine, opredelitev definicije notranje zaščite,
               minimalno časovno opredelitev trajanja subsidiarne zaščite in opredelitev
               informiranja oseb s priznano mednarodno zaščito. Ker gre za zelo pomembno in predvsem
               zelo občutljivo področje, nas veseli, da je bil predlog zakona predmet široke
               razprave ter da je ostala neupoštevana le ena sama pripomba nevladnih organizacij, ki
               se nanaša na podaljšanje subsidiarne zaščite. V Pozitivni Sloveniji smo se sicer
               zavzemali za to, da bi se upoštevala tudi ta zadnja pripomba, ki je ostala odprta,
               vendar pa se je na koncu po obširni obrazložitvi predlagateljev izkazalo, da
               obstoječi zakon v takšnih primerih že dopušča možnost ponovitve vloge za dodelitev
               subsidiarne zaščite ter da zato ni potrebe po tem, da se obstoječo ureditev v tem
               delu vsebinsko spreminja.</p>
               <p>Predlog zakona med drugim tudi bolj enotno in celovito ureja razloge ter postopek za
               prenehanje in odvzem statusa mednarodne zaščite, ki so bili sedaj uvrščeni
               razdrobljeno v različna poglavja zakona.</p>
               <p>V okviru obravnave novele zakona so bili izpostavljeni tudi nekateri pomisleki, ki se
               nanašajo predvsem na združevanje družine za osebe s priznano mednarodno zaščito, ki
               se bo na novo določila v zakonu o spremembah in dopolnitvah Zakona o tujcih, ki pa še
               ni bil vložen v zakonodajni postopek. V tem delu v Pozitivni Sloveniji pričakujemo,
               da bo predlagatelj ob pripravi tega zakona upošteval pripombe strokovne javnosti ter
               da bo predlog zakona v primerjavi z Zakonom o tujcih osebam, na katere se nanaša,
               nudil pravico in zaščito v enakem obsegu oziroma da se bo z njim obseg upravičenih
               družinskih članov, s katerimi se bo oseba s priznano mednarodno zaščito lahko
               združevala, razširil. Pripravo novele Zakona o tujcih bomo torej pozorno
               spremljali.</p>
               <p>Predlog zakona o spremembah in dopolnitvah Zakona o mednarodni zaščiti, ki ga
               obravnavamo danes, pa bomo v Pozitivni Sloveniji podprli. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Čehovin.</p>
               <p>Gospod Jožef Jerovšek ima besedo v imenu Polanske skupine Slovenske demokratske
               stranke.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Gospa predsedujoča, spoštovane, spoštovani!</p>
               <p>Pred nami je novela Zakona o mednarodni zaščiti, s katero se v slovenski pravni red
               prenašajo direktive Evropske unije, ki določajo vsebinske pogoje za priznanje
               mednarodne zaščite ter raven pravic, ki jih mora država zagotavljati osebam s
               priznano mednarodno zaščito. Prav tako se celovito urejajo razlogi ter postopek za
               prenehanje in odvzem statusa mednarodne zaščite, ki so sedaj uvrščeni v različna
               poglavja zakona. Z novelo se jasneje opredeljujejo pogoji za tolmača, s katerimi se
               sklene ustrezna pogodba. Izvedba javnega razpisa pa glede na specifičnost potreb po
               postopkih mednarodne zaščite ni več obvezna. Z noveliranjem zakona o mednarodni
               zaščiti se v aktualnem mandatu Državnega zbora srečujemo drugič v dveh letih.
               Vsekakor gre razumeti razloge za noveliranje določil, ki gredo v smer uskladitve
               določil zakona o mednarodni zaščiti s predpisi Evropske unije, ki urejajo področje
               migracij. Ne gre pa razumeti dela, v katerem se odpira vprašanje konsistentnosti
               pristopa aktualne vlade, ki usklajuje Zakon o mednarodni zaščiti s predvideno novelo
               Zakona o tujcih, ki ni niti vložena. V tem delu se posega v področje združevanja oseb
               s priznano mednarodno zaščito, pri čemer se zaradi takšnega pristopa aktualne vlade
               zastavlja vprašanje pravne varnosti. Da takšno normiranje ruši preglednost in
               konsistentnost pravnega reda, kar je sporno z vidika pravne varnosti in varstva
               človekovih pravic, je v svojem mnenju opozorila tudi Zakonodajno-pravna služba
               Državnega zbora. Primerneje bi bilo zagotoviti sočasno uveljavitev novele Zakona o
               mednarodni zaščiti in novele Zakona o tujcih.</p>
               <p>Na matičnem delovnem telesu je bil izpostavljen predlog, da se ponovno nujno uvede
               brezplačna pravna pomoč na prvi stopnji. V zvezi s tem vprašanjem v Poslanski skupini
               Slovenske demokratske stranke poudarjamo, da rešitev, ki je bila uvedena v zadnji
               noveli Zakona o mednarodni zaščiti, položaja prosilcev za mednarodno zaščito ne
               poslabšuje, saj imajo zagotovljeno pravno pomoč nevladnih organizacij postopkov na
               prvi stopnji, ki so v azilnem domu vsakodnevno prisotni. Takšna oblika pravnega
               svetovanja je za prosilce lažja in hitreje dostopna, kar je v postopkih mednarodne
               zaščite nujno.</p>
               <p>V Poslanski skupini Slovenske demokratske stranke glede na vse navedeno Predlogu
               zakona o mednarodni zaščiti ne bomo nasprotovali. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Jerovšek.</p>
               <p>V imenu Poslanske skupine Socialnih demokratov mag. Majda Potrata.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovani gospod državni sekretar, poslanke
               in poslanci!</p>
               <p>Migracije so del sodobnega sveta. K sreči se nekateri za migracije odločajo tako, da
               imajo vse pravne dokumente urejene in jih ne silijo v to razmere. Nekateri pa se za
               migracije odločajo zaradi najrazličnejših nesprejemljivih življenjskih okoliščin in
               ozaveščeni državljani in državljanke zagovarjamo tezo, da je tistim ljudem, ki so se
               ne po lastni krivdi znašli v nemogočih življenjskih razmerah, treba omogočiti čim
               lažjo pot do ureditve statusa. Slovenija je doživela migracije bodisi ekonomske ali
               politične na prehodu iz 19. v 20. stoletje, sredi 20. stoletja. Soočamo pa se z
               migracijami tudi v tem času. Ne nazadnje je ideja o pretoku ljudi, blaga in storitev
               vkomponirana v idejo o Evropski uniji. Je pa zanimivo, da Slovenija s stališča
               migracij ni pogosto ciljna država, ampak je pogosteje tranzitna država. Naj recimo
               povem nekaj primerov, kako se gibljejo podatki o tem, koliko ljudi je za status
               zaprosilo in koliko ljudi je status uveljavilo. Daleč največ zahtev je bilo v letu
               2000, in to 9244. In če pogledate, kolikim je bil azil priznan, samo 11. Največ
               priznanih statusov je iz leta 2004. Takrat je bilo 1208 vlog, dobilo pa je ta status
               39. Če pogledamo najnovejši podatek, do konca oktobra je bilo vloženih 257 zahtevkov,
               ugodeno pa je bilo 33 ljudem.</p>
               <p>Zdaj poglejmo, kako zakon o mednarodni zaščiti določa oblike mednarodne zaščite. To
               sta dve, in sicer status begunca in subsidiarna zaščita. Status begunca se prizna
               osebi, ki utemeljeno in verodostojno izkaže, da je v matični državi ogrožena zaradi
               rase, vere, narodnosti, političnega prepričanja ali pripadnosti posebni družbeni
               skupini. Odločba o priznanju statusa begunca z dnem vročitve velja tudi kot
               dovoljenje za stalno prebivanje v Republiki Sloveniji. Subsidiarna zaščita pa se
               prizna osebi, ki ne izpolnjuje pogojev za priznanje statusa begunca, vendar izkaže
               utemeljene in verodostojne razloge, da bi ji bila ob vrnitvi v matično državo
               povzročena resna škoda, denimo grožnja s smrtno kaznijo ali celo usmrtitev, mučenje
               ali nehumano ali poniževalno ravnanje. Prav tako priznamo subsidiarno zaščito zaradi
               resne in individualne grožnje zoper življenje ali svobodo prosilca, zaradi
               samovoljnega nasilja v situacijah mednarodnega ali notranjega oboroženega spopada v
               izvorni državi. Odločba o priznanju subsidiarne zaščite z dnem vročitve velja tudi
               kot dovoljenje za začasno prebivanje v Republiki Sloveniji, dokler traja ta zaščita.
               Podatke o tem, iz katerih držav prihajajo prosilci, je povedala kolegica iz
               Državljanske liste. Naj pa opozorim še na eno stvar, da mora tujec v najkrajšem
               možnem času od vstopa v Republiko Slovenijo pri kateremkoli državnem organu ali
               organu samoupravne lokalne skupnosti izraziti namen za vložitev prošnje za mednarodno
               zaščito. Sledi postopek, v katerem policija ugotovi njegovo istovetnost, pot, po
               kateri je prišel v Republiko Slovenijo, ter ga preda azilnemu domu, kjer tujec vloži
               prošnjo za mednarodno zaščito. Tujec je pred sprejemom prošnje za mednarodno zaščito
               ustrezno informiran o postopku in pravicah v jeziku, ki ga razume. Tudi sprejem
               prošnje za mednarodno zaščito poteka ob prisotnosti prevajalca oziroma tolmača. Vse
               to sem povedala zaradi tega, da bi opozorila na dve ključni stvari, ki sta pri
               vlaganju zahteve za mednarodno zaščito bistveni. To pa je pravica do brezplačne
               pravne pomoči in pravica do tolmača. Zato je oboje treba obravnavati z dolžno
               skrbnostjo. In tu v Poslanski skupini Socialnih demokratov radi prisluhnemo pripombam
               zlasti civilne družbe.</p>
               <p>Predlog sprememb bomo podprli. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>S tem smo končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujemo z drugo obravnavo
               predloga zakona. Glasovanje bomo v skladu s časovnim potekom seje opravili danes v
               okviru glasovanj, pol ure po prekinjeni 9. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VARSTVU KULTURNE DEDIŠČINE.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Ne vidim predstavnika Vlade, da bi dopolnilno obrazložil predlog, zato dajem besedo
               mag. Majdi Potrata, predsednici Odbora za kulturo kot matičnega delovnega telesa.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica.</p>
               <p>Odbor za kulturo je predlog zakona o spremembah in dopolnitvah zakona o varstvu
               kulturne dediščine obravnaval na šesti redni seji 4. decembra. Predlog zakona je
               preučila Zakonodajno-pravna služba z zakonodajnotehničnega vidika in dala pripombe k
               28 členom. Predlog zakona je obravnavala tudi komisija Državnega sveta za kulturo,
               znanost, šolstvo in šport. Mnenje tega telesa je predstavil doktor Zoran Božič. Ob
               podpori temu predlogu zakonu je kot pomembno možnost poudaril predlagano možnost
               nagrajevanja poštenih najditeljev arheoloških ostalin, komisija pa je tudi menila, da
               mora država zagotavljati varovanje in ohranjanje kulturne dediščine, hkrati pa mora
               zagotoviti učinkovitost in smotrnost vseh postopkov, od določitve najdbe za kulturno
               dediščino in njenega evidentiranja do nadzora nad vsemi pravnimi in strokovnimi
               dejanji v zvezi z določeno najdbo, ki je kulturna dediščina. Predlog zakona je kot
               zainteresirano delovno telo obravnavala tudi Komisija za narodni skupnosti in
               ugotovili so, da v 2. členu predloga zakona ni dovolj poudarjen in upoštevan
               ustavnopravni položaj avtohtonih narodnih skupnosti, kar se velikokrat v praksi
               odraža v nezadostnem upoštevanju položaja obeh avtohtonih narodnih skupnosti v
               narodnostno mešanem okolju. Poudarjeno je bilo tudi, da bi na narodnostno mešanem
               območju kot temeljni problem morali videti tudi to, da sodi med temeljne elemente
               nujne identitete in hkrati tudi kulturne raznolikosti Republike Slovenije, zato bi
               morala biti v predlogu zakona dediščina teh dveh narodnih skupnosti ustrezno
               uporabljena.</p>
               <p>V poslovniškem roku so bili vloženi amandmaji koalicije k 22 členom in Poslanske
               skupine Slovenske demokratske stranke k 4 členom, posredovani sta bili tudi dve
               mnenji lokalnih skupnosti, Mestne občine Ljubljana in Skupnosti občin Slovenije.
               Minister doktor Uroš Grilc je povedal, da je bil Zakon o varstvu kulturne dediščine,
               ki je začel veljati marca 2008, že večkrat deležen nujnejših sprememb in dopolnitev
               in tudi tokrat dopolnitve oziroma spremembe odpravljajo nejasnosti posameznih
               definicij, vpeljujejo nove definicije in popravke notranje skladnosti zakona, uvajajo
               dopolnitev določb o razglašanju spomenikov, dopolnitev določb o uvrščanju v
               nacionalno bogastvo, vpeljujejo nagrade naključnim najditeljem arheoloških ostalin
               posebnega pomena, zagotavljajo preglednejšo razmejitev pristojnosti pri izdaji
               različnih vrst soglasij, dopolnjujejo določila v zvezi z izvajanjem raziskav, prenos
               težišča financiranja predhodnih arheoloških raziskav iz državnega proračuna, posegajo
               na področje reguliranja poklicev, dopolnjeni so postopki in ukrepi inšpekcijskega
               nadzora in urejajo se prehodne določbe v zvezi z varstvenimi usmeritvami za
               registrirano nepremično dediščino.</p>
               <p>Zakonodajna-pravna služba je pojasnila, da je večina pripomb upoštevana v amandmajih
               koalicijskih poslanskih skupin. Sledila je daljša razprava članic in članov odbora. V
               nadaljevanju je bila s strani ministra pojasnjena tudi sprejemljivost ali
               nesprejemljivost pripomb. Odbor je sprejel amandmaje koalicijskih poslanskih skupin,
               ni sprejel dveh amandmajev SDS, dva amandmaja sta postala brezpredmetna, oblikoval je
               tudi svoj amandma k 21. členu. Vsi sprejeti amandmaji so uvrščeni v dopolnjeni
               predlog zakona.</p>
               <p>Predlagam dopolnjeni predlog zakona za sprejem na plenarnem zasedanju. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske ljudske stranke in gospod Janez Ribič.</p>
            </sp>
            <sp who="SDZ6:RibičJanez">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica. Državnega zbora. Spoštovane poslanke in
               poslanci!</p>
               <p>S sprejetjem teh sprememb zakona naj bi odpravili pomanjkljivosti ugotovljene ob
               izvajanju zakona. Bojimo se, da temu ni tako, saj tako strokovna kot zainteresirana
               javnost ocenjujeta, da obstajajo različne interpretacije obsega in načina
               uveljavljanja lastninske pravice do najdb. Ustavno sodišče se je že ukvarjalo z
               načini poseganja v lastninsko pravico. V Slovenski ljudski stranki menimo, da
               razmerja med državo kot lastnico vseh najdb, za katere se ugotovi, da so kulturna
               dediščina na njenem ozemlju, in lastniki zasebnih zbirk niso dovolj jasno
               opredeljena. Menimo, da enako kot pri številnih drugih zakonih bo tudi tukaj
               prihajalo do konflikta interesov med nacionalnim in zasebnim. In to ni dobro, kljub
               temu da spremembe in dopolnitve zakona odpravljajo nekatere nejasnosti določenih
               definicij in uvajajo nove, Med drugim je tudi dopolnjena opredelitev nacionalnega
               bogastva. S spremembami naj bi bila zapolnjena tudi vrzel v zvezi z državnim
               lastništvom iz arheoloških izkopavanj na ozemlju Republike Slovenije. Dopolnjeno
               opredeljuje nacionalna bogastva in vnaša spremembe pri razglašanju spomenikov. Prav
               tako vpeljuje možnost nagrajevanja poštenih najditeljev arheoloških ostalin in določa
               postopek za ugotovitev upravičenosti najditelja do nagrade in njene višine. To se nam
               zdi pomembna predlagana možnost nagrajevanja poštenih najditeljev arheoloških
               ostalin. Glede na mednarodne izkušnje naj bi tak način stimuliranja najditeljev
               pozitivno prispeval k naklonjenosti in zaupanju sodržavljanov ter povečanju zavesti o
               nujnosti ohranjanja kulturne dediščine. Zaupanje je še toliko bolj pomembno, saj
               živimo v času krize vrednot. Zakon naj bi podrobneje razmejil pristojnosti pri izdaji
               različnih vrst soglasij in odpravi administrativnih ovir. S spremembami zakona
               ljubiteljski iskalci arheoloških ostalin ne bodo več potrebovali univerzitetne
               izobrazbe za pridobitev dovoljenja. Sprememba zakona prinaša tudi spremembe v
               financiranju in odpravo razvida trgovcev s kulturno dediščino pri ministrstvu.
               Spremembe zakona tudi predvidevajo, da je treba lastnike nepremičninske kulturne
               dediščine o vpisu v register obveščati z javno objavo registra na svetovnem
               spletu.</p>
               <p>V Slovenski ljudski stranki predlog zakona podpiramo tudi zato, ker se zavedamo, da
               mora država zagotavljati varovanje in ohranjanje kulturne dediščine, obenem pa mora
               zagotoviti učinkovitost in smotrnost vseh postopkov od določitve najdbe za kulturno
               dediščino in njenega evidentiranja do nadzora nad vsemi pravnimi in strokovnimi
               dejanji v zvezi z določeno najdbo, ki je kulturna dediščina. To je nujno, saj vemo,
               da včasih ni bilo tako. Ob sprejetju sprememb pa bi bilo pametno sprejeti še zavezo,
               da tudi na osnovi členov tega zakona ne bomo odpirali ideoloških tem. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Ribič.</p>
               <p>Besedo ima Marjana Kotnik Poropat v imenu Poslanske skupine Demokratične stranke
               upokojencev Slovenije.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala, spoštovana podpredsednica. Spoštovane poslanke in spoštovani poslanci!</p>
               <p>V tem letu praznujemo 100-letnico organiziranega varstva kulturne dediščine v
               Sloveniji. Pred 100 leti je namreč svojo službo deželnega konservatorja za Kranjsko
               nastopil dr. France Stele, seveda takrat v okviru decentralizacije dunajske centralne
               komisije za varstvo spomenikov. Novela Zakona o varstvu kulturne dediščine tako
               prihaja ob pravem času, pa čeprav gre le za najnujnejše spremembe, s katerimi se
               odpravljajo najbolj pereče težave v zvezi z izvajanjem zakona in zagotavljanjem
               javnega interesa. Z novelo bo pripravljena potrebna podlaga za konkretnejše
               spremembe, ki bodo po besedah ministra za kulturo vključevale nove rešitve na
               področju varstva dediščine v prostoru, postopka izdajanja dovoljenj za odstranitev
               dediščine in organiziranosti delovanja muzejev.</p>
               <p>Med obravnavo omenjenega predloga na seji matičnega delovnega telesa je bilo v
               razpravi izpostavljeno, da je bilo področje varovanja kulturne dediščine v proračunih
               za leti 2014 in 2015 podvrženo velikim finančnim rezom in je bil zato z namenom
               izboljšanja stanja v parlamentarno proceduro vložen zakon o zagotavljanju sredstev za
               nekatere nujne programe Republike Slovenije v kulturi. Ob tem bi želela posebej
               poudariti, da se v Poslanski skupini DeSUS zavedamo pomena varstva kulturne
               dediščine. Kulturna dediščina namreč spodbuja družbeno povezovanje, zagotavlja
               občutek lastne identitete, ob raznovrstnosti pa spodbuja tudi strpnost in spoštovanje
               drugega. Dediščina je pomemben spodbujevalec trajnostnega razvoja in kulturnega
               turizma, od varstva okolja, prenove in razvoja podeželja do kulturnih vidikov
               prostora in njegovega razvoja. Kljub temu pa v Poslanski skupini DeSUS menimo, da v
               danem trenutku ni primeren čas za sprejetje takega zakona. Trenutna finančna
               situacija nam namreč narekuje premišljeno porabo proračunskih sredstev in realizacijo
               programov ter projektov glede na prioritete.</p>
               <p>Poslanke in poslanca Poslanske skupine DeSUS bomo Predlog zakona o spremembah in
               dopolnitvah Zakona o varstvu kulturne dediščine podprli. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina italijanske in madžarske narodne skupnosti, dr. László Göncz.</p>
            </sp>
            <sp who="SDZ6:GönczLászló">
               <speaker>DR. LÁSZLÓ GÖNCZ (PS NS):</speaker>
               <p>Hvala lepa za besedo, gospa podpredsednica. Spoštovani gospod državni sekretar,
               kolegice in kolegi!</p>
               <p>Predlog zakona o spremembah in dopolnitvah Zakona o varstvu kulturne dediščine je bil
               po navedbah predlagatelja vložen v postopek zaradi doseganja večje operativnosti
               določb zakona. S predlogom se odpravljajo določene nejasnosti posameznih definicij in
               se vnašajo tudi nekatere nove razlage. Med drugim se uvajajo dopolnitve določb o
               razglašanju spomenikov ter uvrščanju spomenikov v nacionalno bogastvo. Predlagajo se
               tudi nagrade naključnim najditeljem arheoloških ostalin posebnega pomena kot tudi
               določene korekcije glede transparentnosti in učinkovitosti financiranja arheoloških
               raziskav ter nekatere druge spremembe. Predlog zakona smo obravnavali tudi na seji
               Komisije za narodni skupnosti, ker nas pristojne organizaciji avtohtonih narodnih
               skupnosti nenehno opozarjajo na pomanjkljivosti in nedoslednosti na tem področju z
               zornega kota omenjenih skupnosti. Predvsem je treba izpostaviti težavo, da
               specifičnost premične in nepremične dediščine na narodnostno mešanih območjih, ki je
               posledica kontinuiranega bivanja oziroma sobivanja avtohtonih narodnih skupnosti na
               omenjenem teritoriju, je pri ugotavljanju kulturnih spomenikov velikokrat spregledana
               ali nedosledno definirana. Marsikdaj prihaja tudi do neustreznega posploševanja,
               zaradi česar ni korektno definirana in razvidna specifičnost kulturne dediščine z
               vidika posebnih elementov narodnih skupnosti. Omenjeno žal neugodno in tudi negativno
               vpliva na po naši presoji sporno spreminjanje kulturne krajine, arhitekture in drugih
               elementov premične in nepremične dediščine, zato predstavlja tudi neposredno težavo z
               vidika ohranjanja narodne identitete avtohtonih narodnih skupnosti. Ob zavedanju, da
               predlog zakona, ki je po navedbi predlagatelja zgolj prvi krog predvidenih sprememb
               na tem področju, daje zgolj omenjene možnosti za reševanje spornih vsebinskih
               vprašanj, z vidika narodnih skupnosti namreč vsi členi zakona niso odprti, smo se v
               naši poslanski skupini ter na Komisiji za narodni skupnosti odločili za opozorilo
               omenjene težave, in to smo želeli doseči s spremembo 9. točke prvotno predlaganega
               prvega odstavka 3. člena zakona, da bi tako zagotovili osnovo za morebitne poznejše
               bolj tehtne zakonske spremembe. V zvezi s tem smo opravili več pogovorov in
               usklajevanj tudi s pristojnim ministrstvom za kulturo in moram poudariti, da smo v
               vsebinskem smislu v veliki meri soglašali. Žal pa je kljub temu prevladalo mnenje, da
               naš amandma ne sodi v kontekst sedaj predlagane spremembe zakona. Res je, da je s
               strani koalicije v fazi sprejemanja zakona pred odločanjem na seji matičnega
               delovnega telesa bil vložen amandma, ki je spremenil koncept besedila in oblike
               predlaganega 2. člena, ki se nanaša na spremembo 3. člena veljavnega zakona. Ker je
               bil amandma sprejet, je naš predlog amandmaja postal brezpredmeten.</p>
               <p>Naj zaključim s tem, da kljub temu da se z vsebino spremembe zakona soglašava v
               večini predlaganih vsebin, vendar zaradi opozarjanja na omenjene težave z vidika
               narodnih skupnosti, ki sem jih omenjal, in predvsem z željo, da se vsebina zakona v
               bližnji prihodnosti v tej smeri nadgradi, pri glasovanju ne bova prispevala glasova
               za sprejetje predlaganih sprememb zakona. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, dr. László Göncz.</p>
               <p>V imenu Poslanske skupine Pozitivna Slovenija ima besedo gospod Mitja Meršol.</p>
            </sp>
            <sp who="SDZ6:MeršolMitja">

               <speaker>MITJA MERŠOL (PS PS):</speaker>

               <p>Hvala lepa, gospa podpredsednica. Pozdrav državnemu sekretarju oziroma trojki iz
               kulture, kolegice, kolegi!</p>
               <p>Varstvo kulturne dediščine so trije pomembni pojmi, da ne rečem celo himnični pojmi
               vrednot, katerim je zdaj dodana tudi etnična pripadnost in s tem povečanje kulturne
               raznolikosti v Sloveniji, in to ureja zakon oziroma predlog zakona dopolnjuje s
               svojim operativnim delom, tako da iz tistega vrednostnega pojma varstvo izvajamo
               glagol varovanje, ki naj bi bil bolj operativen, kar se tiče kulturne dediščine.
               Mislim, da je treba tukaj zlasti poudariti to, da je pri tem res dodana kulturni
               dediščini tudi ta kulturna dediščina manjšinskih etničnih skupnosti in staroselcev,
               ki dodajajo še to vrednoto in s tem povečujejo našo kulturno raznolikost, kar je pa
               tudi pravzaprav v skladu z deklaracijami, ki so bile sprejete že na začetku tega
               tisočletja v Združenih narodih, Svetu Evrope, in drugimi mednarodnimi deklaracijami.
               Pomembno v tej noveli zakona je tudi dotikanje tistega, kar je bilo danes že večkrat
               omenjeno, nagrad za naključno odkrivanje arheoloških najdb. Gre pa resnično za
               naključno, ne za načrtovano odkrivanje, in pri tem je novela zakona dokaj jasna in
               opredeljena. Tudi kar se tiče samih definicij, ki so tudi ena izmed osrednjih
               dejavnosti te novele, definicije iznosa, vnosa, izvoza, uvoza kulturnih vrednot in
               dediščine, se predlog zakona loteva teh definicij tako, da jih tudi sorazmerno
               primerja in postavlja tudi v carinsko zakonodajo in zakonodajo o našem notranjem
               trgu, tako da je tudi tukaj marsikaj storjenega naprej. Kar se tiče samega
               financiranja predarheoloških raziskav, se težišče sedaj v noveli zakona prenaša po
               nekakšen načelu: najprej razmisli, potem pa koplji. Se pravi, da je treba najprej
               resnično financirati in povečati težišče financiranja za presojo in analizo tistega,
               kaj je treba izkopavati in šele nato začeti kopati. Tudi glede samega reguliranja
               poklicev in vseh mogočih nazivov in strokovnih nosilcev na tem področju je predlog
               zakona dokaj usklajen tudi z direktivo EU iz leta 2005, tako da je tudi v tem smislu
               storjen korak naprej. Prav tako pa tudi samo urejanje inšpekcijskega nadzora nad
               izvajanjem oziroma delovanjem pri varovanju kulturne dediščine.</p>
               <p>V tem smislu, če sem naštel samo nekaj na splošno teh elementov predloga zakona, nas
               v Poslanski skupini Pozitivne Slovenije prepričuje to, da predlog zakona podpremo.
               Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Meršol.</p>
               <p>V imenu Poslanske skupine SDS ima besedo gospa Janja Napast.</p>
            </sp>
            <sp who="SDZ6:NapastJanja">

               <speaker>JANJA NAPAST (PS SDS):</speaker>

               <p>Hvala lepa za besedo, gospa podpredsednica. Lepo pozdravljeni z Ministrstva za
               kulturo, kolegi in kolegice!</p>
               <p>Tako kot prejšnji zakon tudi ta odpravlja nekatera neskladja s posameznimi
               definicijami in vnaša potrebne nove. Dopolnjuje se del v zvezi z državnim lastništvom
               najdb iz arheoloških izkopavanj na ozemlju Republike Slovenije. Predlog zakona o
               spremembah in dopolnitvah Zakona o varstvu kulturne dediščine izostruje odgovornost,
               dobrovernih posestnikov, saj se mora najditelj oziroma lastnik zavedati svojih
               dolžnosti. Treba je izpostaviti, da zakon predlaga možnost nagrajevanja poštenih
               najditeljev arheoloških ostalin in določa postopek za ugotovitev upravičenosti
               najditelja do nagrade in njene višine, ki pa ne bi pomenila znatnejše obremenitve
               državnega proračuna. Vendar imamo v Slovenski demokratski stranki pomisleke o le-tem
               predvsem zaradi nejasnega razmerja med državo kot lastnico vseh najdb, za katere se
               ugotovi, da so kulturna dediščina. Menimo, da razmerja kljub spremembam pri
               razglašanju spomenikov niso jasno opredeljena, zato prihaja do konflikta interesov
               med nacionalnim in zasebnim. Predlog samo predvideva uskladitev opredelitve
               nacionalnega bogastva z zvrstmi dediščine iz nacionalnega predpisa. Slovenska
               demokratska stranka posebej pozdravlja povečano odgovornost dobrovernih posestnikov,
               ki je bila doslej zelo ohlapno določena, zaradi česar je bilo vračilo predmetov
               oškodovancem povezano s finančnimi stroški, ki so realno neupravičeni. Če so objekti
               samo vpisani v register, še ne pomeni, da so pravilno varovani in kdo je bolj
               odgovoren za varovanje dediščine. Zato se poraja tudi negotovost in skrb glede
               financiranja izvajanja javne službe. Pri nas nikoli ni veljalo, da država v celoti
               poskrbi za vzdrževanje in obnovo kulturnih spomenikov. To se veže na prenehanje
               financiranja, izvajanja javne službe, v katerem bodo začele z delom pokrajine, ki pa
               do danes še niso bile ustanovljene. Zavod pa ne razpolaga s sredstvi za obnove, torej
               lahko strožji varstveni režimi lastnikom in s tem občinam nalagajo večje stroške.
               Zakon pregledneje razmeji pristojnosti pri izdaji različnih vrsti soglasij, zato se s
               tem odpravlja administracija in zmanjšuje birokracija, na primer določbe, ki govorijo
               o posegih v dediščino, za katero ni potrebno kulturno varstveno soglasje zavoda.</p>
               <p>Predlog uvaja nujno nedvoumnost pri določitvi inšpekcijskih zavezancev in celovito
               prenavlja določila inšpekcijskih ukrepov in postopka glede dolžnega ravnanja
               zavezanca v primeru odrejene ustavitve izvajanja del, sanacije stanja in nadomestnega
               ukrepa. Za nadaljnje delo pa bi rada opozorila na znak Evropske dediščine, ki ga
               lahko prejmejo nacionalni spomeniki, ki povečujejo ozaveščenost o spomenikih in imajo
               pomembno vlogo v zgodovini, kulturi ter razvoju Evropske unije in poudarjajo njihovo
               evropsko razsežnost. Z dejavnostmi obveščanja ter izobraževanja bo namreč lahko
               prihodnje leto med 23 državami sodelovala tudi Slovenija.</p>
               <p>Slovenska demokratska stranka bo predlog zakona podprla. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Napast.</p>
               <p>V imenu poslanske skupine Socialnih demokratov ima besedo gospod Samo Bevk.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Tako kot večina predlogov zakonov, ki jih pripravlja Ministrstvo za kulturo, je tudi
               predlog novele Zakona o varstvu kulturne dediščine predviden za dvofazno prenovo.
               Predloženi predlog je zbir manjših popravkov, medtem ko naj bi bili večji posegi
               pripravljeni z drugo novelo.</p>
               <p>Glavna področja sprememb, ki jih prinaša novela zakona, so po navedbi ministrstva
               naslednja: ureditev nejasnosti in neskladij posameznih definicij in vnos novih, nujno
               potrebnih, ureditev vrzeli v zvezi z državnim lastništvom najdb arheoloških izkopanin
               in dopolnitev določbe v zvezi s prenehanjem statusa spomenika ter obvezno soglasje
               Zavoda za varstvo kulturne dediščine. Ob tem velja že v začetku dodati tisto, ki je
               praktično ena redkih, ki je deležna zanimanja javnosti, to je nagrada naključnemu
               najditelju arheološke najdbe. Zakon bolj jasno določa postopek prenehanja statusa
               spomenika na osnovi predloga pristojnega zavoda. V praksi se namreč dogaja, da občine
               prekličejo odloke za območje celotne občine, čeprav izda Zavod za kulturno dediščino
               negativen odgovor. S predlagano spremembo se občine zaveže k pridobitvi soglasja
               zavoda, s čimer se zaščiti zakonito varovana kulturna dediščina. Tako je sedaj to
               določilo bolj zavezujoče. Če pa bi občina ravnala v nasprotju s soglasjem ali brez
               njega, bi bilo mogoče sprožiti upravni spor oziroma presojo zakonitosti akta pred
               Ustavnim sodišče. Nagrado naključnemu najditelju arheološke najdbe pozna večina
               držav. Tako rešitev smo imeli tudi v preteklosti v zakonu iz leta 1961. Dejstvo je,
               da je dosedanja praksa pokazala, da je bilo število tistih, ki so na temelju zakona
               prijavili arheološke predmete, minimalno. Muzeji pa so posledično tudi izgubili stik
               z zbiralci in s tem pregled nad zasebno premično dediščino. Upamo, da bo tako ta
               nagrada popravila odnos med zbiralci in muzejskimi ustanovami. Iz uvodne obrazložitve
               je mogoče razbrati predlagateljevo oceno, da je veljavni zakon v evropskem okolju
               spoznan za sodoben in napreden zakon, ki celovito ureja področje varovanja materialne
               in nesnovne kulturne dediščine na ozemlju Republike Slovenije, uveljavlja načelo
               sorazmernosti med javnim interesom in pravicami lastnikov ter prenaša določila
               relevantnih mednarodnih konvencij in Evropskih direktiv v slovenski pravni red.
               Tokratne spremembe se nanašajo predvsem na nepremično kulturno dediščino, pomemben
               del osnovnega zakona pa vsebuje tudi področje premične kulturne dediščine, za katero
               skrbijo slovenski muzeji. Muzeološka stroka si prizadeva, da bi po zgledu arhivskega
               zakona področje delovanja muzejev in skrbi za premično kulturno dediščino urejal
               specialni zakon o muzejih. Skrbi pa me mačehovski odnos države do kulturne dediščine,
               saj so bila sredstva za obnovo kulturne dediščine z rebalansom proračuna za leto 2014
               in proračunom za leto 2015 zmanjšana na minimum in se komaj približujejo 30 %
               sredstev, ki jih je državni proračun za to področje namenjal leta 1996. Prav zaradi
               tega smo Socialni demokrati v parlamentarno proceduro vložili zakon o zagotavljanju
               sredstev za nekatere nujne programe Republike Slovenije v kulturi. Zakonu o kulturnem
               tolarju oziroma evru, kot mu popularno rečemo, se bo veljavnost iztekla konec
               letošnjega leta. Z novim zakonom pa podaljšujemo veljavnost tega zakona še za obdobje
               od leta 2015 do leta 2019, s katerim bi dokončali nerealizirane projekte s področja
               kulturne dediščine, knjižničarstva, ljubiteljske dejavnosti, investicij v javne
               zavode in kulturniške mreže ter tako zagotovili dodatnih 56 milijonov evrov oziroma
               toliko sredstev, kot jih bodo za ta leta predvideli državni proračuni.</p>
               <p>Ministrstvo pripravlja tudi obsežnejšo spremembo zakona v drugi fazi. V Poslanski
               skupini Socialnih demokratov predlagamo, da se takrat spremeni tudi sintagma živa
               kulturna dediščina v nesnovno kulturno dediščino, predlagali pa bomo še nekatere
               druge spremembe.</p>
               <p>Socialni demokrati bomo novelo Zakona o varstvu kulturne dediščine podprli. Hvala
               lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Bevk.</p>
               <p>V imenu Poslanske skupine Državljanske liste ima besedo gospa Polonca Komar.</p>
            </sp>
            <sp who="SDZ6:KomarPolonca">

               <speaker>POLONCA KOMAR (PS DL):</speaker>

               <p>Hvala lepa za besedo, predsedujoča. Spoštovani predstavniki Vlade, kolegice,
               kolegi!</p>
               <p>Z zakonom o spremembah in dopolnitvah Zakona o varstvu kulturne dediščine se med
               drugim dopolnjujejo določbe o razglašanju spomenikov in določbe o uvrščanju v
               nacionalno bogastvo, vpeljujejo nagrade naključnim najditeljem arheoloških ostalin
               posebnega pomena, pregledneje razmejijo pristojnosti pri izdaji različnih vrst
               soglasij, dopolnjujejo določila v zvezi z izvajanjem raziskav, prenaša se težišče
               financiranja predhodnih arheoloških raziskav iz državnega proračuna in dopolnjujejo
               določila glede postopkov in ukrepov inšpekcijskega nadzora. Predvsem pa je zelo
               pomembno, da predlagane spremembe nadgrajujejo obstoječe ukrepe varstva kulturne
               dediščine in spodbujajo poštene naključne najditelje, da o najdbi obvestijo pristojno
               institucijo. Denarno nagrado za naključne najditelje pozna večina evropskih držav, in
               na podlagi izkušenj iz drugih držav lahko pričakujemo, da se bo bistveno povečalo
               število prijavljenih najdb. Prav tako pa se s predlaganimi spremembami v postopku
               izdaje kulturnovarstvenega soglasja odpravljajo administrativne ovire, za kar se v
               Državljanski listi zavzemamo na vseh področjih.</p>
               <p>V Poslanski skupini Državljanske liste bomo zato predlog zakona podprli. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Komar.</p>
               <p>S tem smo končali s predstavitvijo stališč poslanskih skupin. Prehajamo na razpravo o
               členu in vloženem amandmaju, ki jo bomo opravili na podlagi pregleda vloženega
               amandmaja z dne 17. 12. Vložen je amandma k 2. členu, in sicer amandma Slovenske
               demokratske stranke. Sprašujem, ali želi kdo o tem razpravljati?</p>
               <p>Gospod Jerovšek, imate besedo. Predstavnik Vlade, državni sekretar, se je tudi
               javil,.</p>
               <p>Dajem besedo državnemu sekretarju. Razpravljate o 2. členu oziroma amandmaju.</p>
            </sp>
            <sp who="SDZ6:ČrničAleš">

               <speaker>DR. ALEŠ ČRNIČ:</speaker>

               <p>Hvala lepa, gospa predsednica. Spoštovane poslanke, spoštovani poslanci!</p>
               <p>Glede amandmaja. Definicije v zvezi s premičnimi spomeniki bodo obravnavane v okviru
               spreminjanja členov v zvezi z dejavnostjo muzejev in organizacijo javne službe
               varstva premične dediščine, se pravi v tej drugi fazi spremembe zakona. Sicer pa je
               po našem mnenju ta predlagana definicija inventarne knjige preobsežna, saj se
               inventarne knjige pripravljajo za muzejske zbirke, ki so obenem nacionalno bogastvo,
               in druge inventarizirane zbirke skladno z 10. členom veljavnega zakona. Za posamezne
               predmete se v primeru uvrstitve v nacionalno bogastvo izdajo odločbe, enako se
               sprejmejo odloki v primeru razglasitve za spomenik premične dediščine, kot je to
               urejeno v veljavnem zakonu.</p>
               <p>Dodatno še pojasnjujemo, da je vodenje inventarne knjige premične dediščine urejeno s
               posebnim podzakonskim predpisom, to je s pravilnikom o vodenju inventarne knjige
               premične kulturne dediščine. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jerovšek, izvolite.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa. Spoštovani!</p>
               <p>Državnega sekretarja sicer nisem čisto popolnoma razumel, ali podpirajo ta amandma
               ali ga ne podpirajo, jaz ga seveda podpiram. Bom pa, ker je to amandma, tokrat edini
               z začetka zakona, v skladu z usklajeno prakso nekaj besed tudi o zakonu spregovoril.
               Upam, da predsedujoča temu ne bo nasprotovala, ker bom izkoristil ustaljeno
               prakso.</p>
               <p>Jaz sem se pri razpravi o tem zakonu na odboru kar intenzivno vključil v razpravo,
               kajti opazil sem nekatere nedoslednosti in pomanjkljivosti, zato sem trdno upal, da
               bo ministrstvo samo v drugi obravnavi to predlagalo kot spremembe, kajti v tem
               primeru bi bile zagotovljene tovrstne spremembe. Če mi, opozicija, kaj bolj
               vsebinskega predlagamo, je itak zavrnjeno. To se ni zgodilo. Hočem pa reči, da tukaj
               v uvodu piše, da so pristopili le k najnujnejšim spremembam, s katerimi se
               odpravljajo najbolj pereče težave v zvezi z izvajanjem zakona in zagotavljanja
               javnega interesa. To je malo milejša formulacija, kot je bila včeraj pri Zakonu o
               uresničevanju javnega interesa na področju kulture, kjer je kar pisalo, da je to nek
               prehodni zakon, najnujnejše stvari, k mu itak mora slediti krovni zakon, sistemski
               zakon. Zdaj vidim, da je tu podobna dikcija. Sprašujem se, ali je celotno ministrstvo
               zgolj na začasnem delu, da se nobenega zakona ne lotijo sistemsko, celovito. Jaz
               mislim, da imamo ministrstva zato, da probleme rešujejo, da če že nekaj delajo,
               počnejo to celovito. Popolnoma jasno je, da se na takšen način večajo stroški države,
               kajti tudi ta papir je treba plačati, dvomim, da so ga samo znotraj napisali in sedaj
               spet neke stvari, ki so potrebne, pa se v tem trenutku ne zdijo najnujnejše, niso
               odpravili. Jaz sem skozi ta zakon naletel na nejasnosti oziroma nedoslednosti na
               področju, ki jih zakon obravnava, da jih celo spreminja, spremembe pri razglašanju
               spomenikov. Za kaj gre? Tu piše v tretji alineji, da določba ni bila jasna v delu, ki
               določa vlogo zavoda, postopku, ki ga vodijo občine. In ravno pri takšni zadevi sem se
               na občinskem svetu srečal s tem zakonom in nejasnostmi in nedoločnostmi. Ko smo imeli
               odlok o razglasitvi spomenikov lokalnega pomena, sem na licu mesta predlagal, da se
               domačija in grob dr. Jožeta Pučnika razglasi za spomenik, kar bi država morala sama
               narediti. Kajti če to ni dediščina in pomemben objekt in izvir državnosti, je
               žalostno, da mora nekdo opažati. Ampak jaz sem to spremembo predlagal, ampak potem je
               minister v končni fazi zavrnil to spremembo, čeprav me je predstavnik področnega
               zavoda na seji občinskega sveta prepričeval, da mora od smrti takšne osebe miniti 50
               let, in to v slučaju Jožeta Pučnika. To bi pomenilo, da bodo naslednje generacije
               lahko o tem začele razmišljati. Na odboru se je izkazalo, da takšne dikcije v zakonu
               sploh ni. Jaz sem potem v naslednji fazi tam tudi ugotovil, da domačija Antona
               Ingoliča, od katerega smrti je minilo 20 let, pa je uvrščena. In prav je, da je
               uvrščena, da je to pisatelj iz naše občine.</p>
               <p>Mislil sem, da boste v tej obravnavi spremenili zakon tako, da takšne nelogičnosti ne
               bodo možne. Ampak k temu niste pristopili, vse ostaja tako, enkrat v daljni
               prihodnosti bo kakšna bolj stalna vlada verjetno spremenila tudi te zadeve. Seveda pa
               moram opozoriti, da področni zavodi in drugi zavodi se za našo simbolno dediščino
               morajo tudi zanimati in sami opozarjati na to. Minilo je 10 let od smrti dr. Jožeta
               Pučnika in verjetno je čas, to ni kult osebnosti ali karkoli, da se utemeljitelju
               slovenske državnosti tudi skozi takšne stvari in na takšen način posveti neka
               pozornost. Če imamo zavode, resorno ministrstvo, ki mora o tem razmišljati, naj
               razmišljajo, ne pa, da se dejansko obnašajo kot delavci na začasnem delu, in to vse
               skupaj, čeprav so opozorjeni, prepuščajo neki daljni prihodnosti.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Gospod Jerovšek, ali lahko preidemo, prosim, na razpravo o 2. členu, lepo prosim.
            </p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>O 2. členu sem že rekel, da ga podpiram. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Proceduralni predlog ima najprej gospod Bevk.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala lepa, gospa podpredsednica. Spoštovani zbor!</p>
               <p>Saj ste me pravzaprav prehiteli, hotel sem proceduralno predlagati, da bi res
               govorili o 2. členu. Poslanska skupina Slovenske demokratske stranke predlaga, da se
               v 2. členu doda nova točka, to je inventarna knjiga. V obrazložitvi pravijo:
               <q>"Inventarna knjiga je pojem, ki se večkrat pojavlja, zato je smiselno, da se vključi
               med posamezne izraze, ki se jih obrazloži."</q> Ne vem, kaj ima inventarna knjiga
               skupnega s spomenikom in obeležjem znamenitemu Jožetu Pučniku. Predlagam, da se v
               nadaljevanju govori izključno o tem amandmaju, bomo pa imeli priložnost za širšo
               razpravo o problematiki kulturne dediščine ob noveli, ki jo bo v Državni zbor
               posredovala Vlada, kakor napovedujejo na Ministrstvu za kulturo. Sva pa s kolegom
               Jožefom Jerovškom o tej problematiki in o spomenikih tako Jožetu Pučniku, razglasitvi
               Osankarice za spomenik državnega pomena, o partizanski bolnišnici Franja, Bazi 20 in
               tako dalje govorila na matičnem Odboru za kulturo, pa mislim, da ni treba, da bi s
               tem utrujali še na državnozborskem plenarnem zasedanju. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Mislim, da je tudi gospod Jerovšek že prej ugotovil, da smo
               zgrešili bistvo 2. člena.</p>
               <p>Gospa Majda Potrata, imate proceduralno ali razpravo? Razpravo. Če želi še kdo drug
               razpravljati, bom odprla možnost za prijave. Zaenkrat samo mag. Majda Potrata.</p>
               <p>Izvolite, gospa Potrata.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala, gospa podpredsednica.</p>
               <p>Iz odgovora gospoda državnega sekretarja ugotavljam, da je vprašanje inventarne
               knjige, ki je, mimogrede, zelo slabo obrazloženo in gre samo za prepis na odboru
               vloženega amandmaja z dobesedno enako obrazložitvijo, da mora biti med termini zaradi
               tega, ker se večkrat pojavlja. Jaz bi razpravo pripela na neko drugo vprašanje, ki je
               povezano z odgovorom. Namreč državni sekretar je povedal, da bo vprašanje inventarne
               knjige razrešeno ob obsežnejši noveli istega zakona. Bi pa opozorila na to, da stroka
               pričakuje, da bi muzeji dobili samostojen zakon, da bi imeli zakon o muzejih, tako
               podobno kot imamo zakon o arhivih. Jaz puščam sedaj ob strani, koliko smo
               prenormirana država s posamičnimi zakoni, ampak vendarle je o teh stvareh mogoče
               razpravljati na zelo različne načine. Amandmaja, ki je vložen ne podpiram, saj tudi
               ni dobil podpore na odboru, tudi zaradi enake obrazložitve ali podobne obrazložitve,
               kot je bila tedaj povedana. Bi pa morala, gospa podpredsednica, in tu je bolj replika
               kot karkoli drugega, dejstvo je namreč, da je gospod Jerovšek razpravljal ob 2. členu
               tako po ustaljeni parlamentarni praksi zelo na široko, je enako parlamentarno prakso
               na odboru uporabil ob 1. členu. Bi pa predlagala, da bi predložil magnetogram seje
               občinskega sveta Slovenske Bistrice, ker govori o nekaterih inštitucijah in o
               nekaterih strokovnih mnenjih teh inštitucij, ki utegnejo v čudno luč postaviti mnenja
               teh inštitucij. In tu se mešata dve različni stvari. Eno je vprašanje razglasitve
               nekega objekta ali območja kot državni spomenik, drugo je pa vprašanje dostopnosti do
               arhivskega gradiva. To sta dve ločeni vprašanji in ju ne kaže zamenjavati. Kjer so
               časovne zamejitve, se ve, da gre za dostopnost arhivskega gradiva. In da bi
               primerjali ravnanje v dveh primerih, ki ju gospod Jerovšek omenja, to je primer
               Antona Ingoliča in Jožeta Pučnika, bi bilo treba imeti vse podatke o tem, kako je s
               tema dvema spomenikoma, o čem je bilo govora, kako bi se to obravnavalo, da bi si
               lahko v Državnem zboru ustvarili natančno sliko o tem, kar je bilo na lokalni ravni
               narejeno, pa narejeno po neustaljenem in nesprejemljivem postopku. Lokalna skupnost
               ne more nečesa razglasiti kot državni spomenik po svoji presoji. Ko pa govorimo o
               razglasitvi nekega območja, predmeta za državni spomenik, je pa treba ravnati
               previdno še z enega vidika. Treba je vprašati tudi, kaj o tem menijo svojci. Jaz se o
               tej stvari v nadaljevanju ne bom oglašala. Predlagam pa, ker bo danes tudi občinski
               svet v Slovenski Bistrici zasedal, da počakamo tudi na tiste stvari in vidimo, kako
               stvari tečejo. Poudarjam, gre preprosto za izrekanje tudi o posameznikih na
               odgovornih funkcijah in o inštitucijah. Mislim, da mi, ki nimamo podatkov o teh
               rečeh, ne moremo verodostojno razpravljati. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Imate repliko, gospod Jerovšek?</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Moram reči, da sem zelo vesel, da se kolegica Potrata tako zanima za razprave na
               občinskem svetu občine Slovenska Bistrica. Kot je dobro obveščena, imamo res danes
               občinski svet, in jo vabim, da pride v nadaljevanju poslušat razprave na občinskem
               svetu. Ker je seja vedno odprta za javnost, se je lahko udeleži. Ne nazadnje je imela
               nekoč bolj pro forma poslansko pisarno tudi v Slovenski Bistrici. Ta tema je tam
               končana, ker je minister zavrnil amandma, ki sem ga jaz tam predlagal. Tako da te
               teme v tej fazi tam ne moremo več odpirati. Minister Grilc, da ne bo pomote, je to
               zavrnil. Zdaj jaz opozarjam na to, da je zakon res takšen, kot piše, da je bolj
               prehodnega značaja, neke nujne stvari. Ne vseh nujnih, ker to, kar sem jaz odprl, je
               že nujna stvar, ampak priložnostne stvari pač odpira, hkrati pa pripravljajo nekaj
               bolj sistemskega, kot je zaznati iz tega in drugih zakonov, ki zadnje čase prihajajo
               z ministrstva.</p>
               <p>Še enkrat pravim, ta zakon je takšen, kot je. Verjamem, kot je bilo tudi mnenje naše
               poslanske skupine, da je vsaj večina stvari dobronamernih in koristnih, zato ga ne
               bomo zavrnili. Seveda si pa želim, da bi ministrstvo, ki je za simbolne spomenike in
               za kulturno dediščino zadolženo, o tem tudi v bodoče razmišljalo in prispevalo k
               temu, da bomo mi na oltar domovine postavljali, če se tako izrazim, prave relikvije,
               ne pa relikvije drugih držav. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Boste dobili repliko, gospa Potrata. Najprej ugotavljam, da sta oba razpravljavca
               zašla od amandmaja k 2. členu. Pozivam vse, ki boste razpravljali v bodoče, da se
               držite tega, kar imamo danes na dnevnem redu.</p>
               <p>Repliko ima gospa Potrata.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala, gospa podpredsednica.</p>
               <p>Nisem zašla po lastni volji, ampak je bilo treba nekatere navedbe, ki niso natančne,
               povedati tako, kot jih je treba. Če bi pa pogledali magnetogram seje Odbora za
               kulturo, bi videli, koliko časa smo se ukvarjali z rečmi, ki sploh niso bile tudi
               predmet zakona in kolikokrat je bilo gospodu Jerovšku pojasnjeno tisto, kar mu je
               moralo biti pojasnjeno.</p>
               <p>Replicirati pa sem želela na izjavo o pro forma poslanski pisarni. Jaz vem, da je to
               bolečina gospoda Jerovška, ker so ljudje iz volilnega okraja gospoda Jerovška
               prihajali tudi v Poslansko pisarno Socialnih demokratov. Zdaj imata poslansko pisarno
               tam v preteklem mandatu še Dejan Levanič in zdaj Matevž Frangež. Mi razumemo
               opravljanje obveznosti do državljank in državljanov kot tisto, ki presega ozke meje
               volilnega okraja. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Ali želi še kdo razpravljati o 2. členu? Potem dajem zdaj besedo še predstavniku
               Vlade dr. Alešu Črniču.</p>
            </sp>
            <sp who="SDZ6:ČrničAleš">

               <speaker>DR. ALEŠ ČRNIČ:</speaker>

               <p>Hvala lepa.</p>
               <p>Najprej glede učinka, glede očitka o nepremišljenem pristopu k spremembi zakona itn.
               Zadeva je ravno nasprotna. Ministrstvo se je prenove lotilo po zelo tehtnem
               premisleku. Tukaj sta tudi dve fazi, kot smo večkrat pojasnili. Prva faza je omejena
               na nepremično dediščino, druga pa na premično dediščino. Ne gre torej za nobeno
               priložnostno spreminjanje, nič bolj sistemskega ne pričakujemo, ampak gre za ti dve
               fazi. Naj še enkrat ponovim in bom zelo ekspliciten, da ne bo nesporazumov, tega
               predlaganega amandmaja ne moremo podpreti. Če bi že o njem razpravljali, bi to bil
               prostor potem v drugi fazi. Pa tudi vsebinske zadržke imamo, kot sem jih že pojasnil,
               pa še enkrat naj ponovim: definicija inventarne knjige je preobsežna, poleg tega pa
               je to že urejeno s pravilnikom o vodenju inventarne knjige premične kulturne
               dediščine.</p>
               <p>Samo dve besedi o tem odloku občine Slovenska Bistrica. Ta odlok je sprejet v
               neskladju z zakonodajo, zato o njem težko sploh karkoli razpravljamo. Pojasnili smo
               že na matičnem odboru, za kaj gre. Tudi smo že prosili občino, da to popravi. Dejstvo
               namreč je, da se spomeniki lokalnega pomena razglašajo na podlagi strokovnih podlag
               zavoda, kar v tem primeru niti približno ni bilo izpolnjeno. Gre za to, da domačija
               niti ni vpisana v register kulturne dediščine, kar je sploh predpogoj za karkoli.</p>
               <p>Samo še ena stvar, in sicer v zvezi z izraženo skrbjo glede muzejskega področja,
               muzejske stroke in tako naprej. Naj samo povem, da ta druga faza, ki jo že intenzivno
               pripravljamo, poteka v nekem rednem intenzivnem dialogu in usklajevanju z muzejsko
               stroko. Gre za celotno področje premične dediščine, kjer delujejo tudi muzejske
               institucije, tako je ta skrb zares odveč. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Želi še kdo razpravljati? Če ne, zaključujem razpravo.</p>
               <p>O amandmaju bomo v skladu s časovnim potekom seje zbora odločali čez pol ure v okviru
               glasovanj.</p>
               <p>S tem prekinjam to točko dnevnega reda. Prekinjam tudi 20. sejo Državnega zbora, ki
               jo bomo z glasovanji nadaljevali ob 15.15. Hvala lepa.</p>
               <stage type="time">(Seja je bila prekinjena ob 14.44 in se je nadaljevala ob 15.15.)</stage>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Spoštovane kolegice poslanke, kolegi poslanci, gospe in gospodje!</p>
               <p>Nadaljujemo s prekinjeno sejo Državnega zbora. Prehajamo na glasovanja Državnega
               zbora o predlogih odločitev. Poslanke in poslance prosim, da preverite delovanje
               glasovalnih naprav. <title>Nadaljujemo s prekinjeno 3. točko dnevnega reda, to je z obravnavo Predloga zakona o spremembah
                  in dopolnitvah Zakona o prekrških po skrajšanem postopku.</title>
               </p>
               <p>Nadaljujemo z <title>drugo obravnavo</title>, to je z odločanjem o vloženem amandmaju, ki
               ga bomo opravili na podlagi pregleda vloženega amandmaja z dne 17. december 2013, in
               sicer k 5. členu.</p>
               <p>Prehajamo na odločanje o amandmaju poslanskih skupin koalicije k 5. členu. Sprašujem,
               ali želi kdo v imenu poslanske skupine obrazložiti glas. Morda v svojem imenu? Če ne,
               prehajamo na glasovanje.</p>
               <p>Glasujemo. Navzočih je 71 poslank in poslancev, za je glasovalo 68, proti nihče.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo glasovanje o amandmaju in drugo obravnavo predloga zakona v okviru
               skrajšanega postopka.</p>
               <p>Ugotavljam, da je zbor v drugi obravnavi sprejel amandma k 5. členu dopolnjenega
               predloga zakona. Sprašujem kvalificirane predlagatelje, ali nameravajo k temu členu
               vložiti amandmaje. Ni želje.</p>
               <p>Prehajamo na <title>tretjo obravnavo</title> predloga zakona. Ugotavljam, da k predlogu
               zakona za tretjo obravnavo ni bilo vloženih amandmajev.</p>
               <p>Obveščam vas, da me Zakonodajno-pravna služba oziroma Vlada nista obvestili, da bi
               zaradi amandmajev, sprejetih v drugi obravnavi, predlog zakona bil neusklajen.</p>
               <p>Prehajamo na odločanje o predlogu zakona. Želi kdo obrazložiti glas v imenu poslanske
               skupine? Ne. V svojem imenu? Ne. Prehajamo na odločanje.</p>
               <p>Glasujemo. Navzočih je 71 poslank in poslancev, za je glasovalo 68, proti nihče.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo prekinjeno 4. točko dnevnega reda, to je z obravnavo Predloga zakona o spremembah in
                  dopolnitvah Zakona o vinu po skrajšanem postopku.</title>
               </p>
               <p>Nadaljujemo z <title>drugo obravnavo,</title> to je z odločanjem o vloženih amandmajih, ki
               ga bomo opravili na podlagi pregleda vloženih amandmajev z dne 17. december 2013.</p>
               <p>Prehajamo na 1. točko, k 13. členu, in sicer odločanje o amandmaju Poslanske skupine
               Slovenske demokratske stranke. Naj vas spomnim, če bo ta amandma sprejet, postane
               amandma pod 2. točko brezpredmeten. Želi kdo obrazložiti glas? Ne želi.</p>
               <p>Glasujemo. Navzočih je 75 poslank in poslancev, za je glasovalo 30, proti 44.</p>
               <p><stage>(Za je glasovalo 30.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin koalicije k 13. členu. Želi kdo
               obrazložiti glas? Ne želi.</p>
               <p>Glasujemo. Navzočih je 75 poslank in poslancev, za je glasovalo 47, proti 22.</p>
               <p><stage>(Za je glasovalo 47.)</stage> <stage>(Proti 22.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju Poslanske skupine Slovenske demokratske stranke k
               14. členu. Če bo ta amandma sprejet, postane amandma pod številko 2 brezpredmeten.
               Želi kdo obrazložiti glas? Ne.</p>
               <p>Glasujemo. Navzočih je 74 poslank in poslancev, za je glasovalo 29, proti 44.</p>
               <p><stage>(Za je glasovalo 29.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin koalicije k 14. členu. Želi kdo
               obrazložiti glas? Ne.</p>
               <p>Glasujemo. Navzočih je 75 poslank in poslancev, za je glasovalo 47, proti 21.</p>
               <p><stage>(Za je glasovalo 47.)</stage> <stage>(Proti 21.)</stage></p>
               <p>Ugotavljam, da je amandma sprejet.</p>
               <p>Končali smo glasovanje o amandmajih in z drugo obravnavo predloga zakona v okviru
               skrajšanega postopka.</p>
               <p>Ugotavljam, da je zbor v drugi obravnavi sprejel amandmaje k 13. in 14. členu
               dopolnjenega predloga zakona. Sprašujem kvalificirane predlagatelje, ali nameravajo k
               tema členoma vložiti amandmaje.</p>
               <p>Imate besedo, gospod Tanko.</p>
            </sp>
            <sp who="SDZ6:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo. Vsem lep pozdrav!</p>
               <p>Poslanska skupina bo vložila amandmaje k tema dvema členoma.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Smo zabeležili to željo. Prekinjam to točko dnevnega reda, ki jo bomo nadaljevali
               jutri, 19. decembra, po končanih glasovanjih. <title>Nadaljujemo s prekinjeno 5. točko dnevnega reda, to je s tretjo obravnavo Predloga zakona o spremembah in
                  dopolnitvah Zakona o davčnem postopku v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen. Želi kdo obrazložiti glas?</p>
               <p>Izvolite, gospod Šircelj, imate obrazložitev glasu v imenu poslanske skupine.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa. Spoštovana podpredsednica, predstavniki Vlade, kolegice in kolegi!</p>
               <p>V Poslanski skupini SDS tega zakona ne bomo podprli predvsem zaradi tega, ker niso
               bile upoštevane usmeritve niti zaključki razprave na Odboru za finance in monetarno
               politiko, ki so šli predvsem v smeri tega, da bi zakon postal bolj transparenten in
               bi zagotovil določeno pravno varnost za vse davčne zavezance. Še vedno je ostalo
               neodgovorjeno vprašanje, kaj se bo dogajalo s tistimi davčnimi zavezanci, ki so danes
               že v postopku in za katere se bo ta postopek nadaljeval v letu 2014 in pravzaprav po
               katerem zakonu bodo obdavčeni. Tudi Zakonodajno-pravna služba Državnega zbora je v
               svojem mnenju opozorila na možnost retroaktivnosti tega zakona. Vemo pa, da če pride
               do retroaktivnosti pri posameznem davčnem zavezancu, to pomeni da je zakon neustaven
               oziroma v nasprotju z ustavo. Tako kažejo navsezadnje številne odločbe oziroma
               številne odločitve Ustavnega sodišča, in to navsezadnje povzroči še veliko večjo
               škodo. Zaradi tega in tudi zaradi nekega načelnega splošnega pomisleka, ali se s tem
               zakonom dejansko v davčno politiko Republike Slovenije uvaja že s samo stopnjo davka
               kaznovalna politika, navsezadnje je tudi nemško ustavno sodišče določilo, da vsaka
               davčna stopnja, ki je nad 50 %, dejansko pomeni poseg v lastninsko pravico vsakega
               posameznika, tega zakona ne moremo podpreti. Pričakovali smo sicer, da bo Vlada
               Republike Slovenije tudi zaradi tega, ker so nekateri koalicijski poslanci predvsem
               iz Socialnih demokratov opozarjali na te zadeve, upoštevala določene rešitve, vendar
               jih ni.</p>
               <p>Ker jih ni, zakona ne podpiramo oziroma mu nasprotujemo.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa. Bi želel še kdo obrazložiti glas v imenu poslanske skupine? Ne. V svojem
               imenu?</p>
               <p>Izvolite, gospod Pavlišič, obrazložitev v svojem imenu.</p>
            </sp>
            <sp who="SDZ6:PavlišičMarko">

               <speaker>MARKO PAVLIŠIČ (PS DL):</speaker>

               <p>Hvala za besedo.</p>
               <p>Tega zakona ne morem podpreti. Podpiram namen zakona, ki je dober, vendar ne glede na
               to, da poslanci sprejemamo zakone in ustavo v tem državnem zboru, nismo nad zakoni in
               nismo nad ustavo in moramo to upoštevati. Pri tem zakonu nas opozarjajo, da je pot v
               pekel tlakovana z dobrimi nameni. Zaradi teh dobrih namenov mora država oziroma
               davkoplačevalci pogosto plačevati neke obveznosti nazaj z zamudnimi obrestmi. Zadnji
               takšen primer je bil recimo včeraj, tukaj pa je še recimo primer izbrisanih, pa še
               kaj bi se našlo.</p>
               <p>Iz tega razloga zaradi ustavne spornosti tega predloga zakona ne morem podpreti,
               predlagam pa, da če ga sprejmete, da hkrati predlagate tudi Ustavnemu sodišču, da se
               takoj izreče o ustavnosti tega zakona, da ne bomo s temi posledicami potem bili
               seznanjeni kasneje, morda čez pet let, ko bomo nekomu obdavčili nekaj na osnovi tega
               zakona in mu potem to vse skupaj nazaj vračali z zamudnimi obrestmi. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Bi še kdo želel obrazložiti glas?</p>
               <p>Izvolite, gospa Kociper.</p>
            </sp>
            <sp who="SDZ6:KociperMaša">

               <speaker>MAŠA KOCIPER (PS PS):</speaker>

               <p>Hvala lepa.</p>
               <p>Jaz bi samo pojasnila, da je Zakonodajno-pravna služba pri tem zakonu v zvezi s tem,
               kar je povedal gospod Pavlišič, res izpostavila določena vprašanja, kot jih izpostavi
               vedno v teh primerih. Tudi v konkretnem primeru, ko se določa doba pregledovanja s
               pet na deset let, ko se lahko pregledujejo prijavljeni prihodki in premoženje, bo
               sodišče moralo tehtati pravice in poseg v pravice in opraviti vse tisto, kar vedno
               opravi, kadar gre za tehtanje posameznih ustavnih pravic. Kljub temu pomisleku, ki
               smo ga imeli tudi predlagatelji, Ministrstvo za finance zelo trdno stoji na stališču,
               da v tem primeru obstaja zelo zanesljiva podlaga za to, da bo pri tem tehtanju
               Ustavno sodišče presodilo tako, kot predlaga predlagatelj zakona. To so potrdili z
               več odločbami Vrhovnega sodišča, mislim, da tudi eno odločbo Evropskega sodišča.</p>
               <p>Po zatrditvi Vlade obstaja zelo velika verjetnost, da ta odločba, ki je prvič v naši
               zakonodaji, ni sporna in bo z lahkoto prestala morebitni test na Ustavnem sodišču,
               zato bom jaz ta zakon podprla.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa, gospa Kociper.</p>
               <p>Bi želel še kdo besedo?</p>
               <p>Izvolite, mag. Šircelj.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>V svojem imenu orazložitev glasu<gap n=".."/> Zakona ne bom podprl, ker mislim, da bo sprejem
               tega zakona lahko naredil ne le pravno škodo v našem pravnem sistemu, ampak ker
               obstaja velika verjetnost, da se bodo ponovili primeri, kot so nastajali oziroma kot
               je bilo odločeno včeraj oziroma predvčerajšnjem, ko bo morala država dejansko vrniti
               več denarja, kot ga je dobila, ker bo morala vrniti vse zamudne obresti. To tudi
               pomeni, da bodo zaradi tega na drugi strani ostali davkoplačevalci plačevali več, in
               pomeni tudi to, na kar je opozorila Zakonodajno-pravna služba, da obstaja določena
               verjetnost, po mojem osebnem mnenju obstaja velika verjetnost, da se bo v mnogih
               primerih to zgodilo.</p>
               <p>Poleg tega mi moramo delovati v okviru ustave in vlada mora pripravljati zakone v
               okviru ustave. Neka pravna praksa je nastala tudi včeraj z odločbo Ustavnega sodišča,
               ki je določilo, da zakon ne more delovati za nazaj. Zaradi tega bo prišlo do vračila
               zelo veliko denarja. Takšen način, jaz mislim, da je za vlado nesprejemljiv. Vlada,
               tu mislim tudi na posameznike oziroma funkcionarje te vlade in tudi ostalih vlad, bi
               morali ob takih trditvah tudi osebno odgovarjati, navsezadnje odgovarjati predvsem
               zato, če pride do nepotrebnega odtoka denarja iz državnega proračuna.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Bi še kdo želel besedo?</p>
               <p>Izvolite, gospod Aljoša Jerič.</p>
            </sp>
            <sp who="SDZ6:JeričAljoša">

               <speaker>ALJOŠA JERIČ (PS PS):</speaker>

               <p>Hvala lepa.</p>
               <p>Potrjujem, kot je povedala pred menoj kolegica Kociprova, da smo glede vprašanja pet
               ali deset let tudi v Poslanski skupini Pozitivne Slovenije imeli pomisleke v tej
               smeri. Vendar nas je ravno Ministrstvo za finance opozorilo, da je glavnina tistih
               ljudi, ki imajo tukaj prikrito premoženje oziroma glavnina pridobivanj teh premoženj
               se je dogajala pred več kot petimi leti, s hkratnim zagotovilom, da bodo postopki
               vodeni profesionalno in zelo tehtno.</p>
               <p>Zaupamo v vodenje teh postopkov, zato bomo podprli tak predlog besedila spremembe
               zakona. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Lahko preidemo na odločanje? Prehajamo na odločanje. Glasujemo.</p>
               <p>Navzočih je 74 poslank in poslancev, za je glasovalo 42, proti 30.</p>
               <p><stage>(Za je glasovalo 42.)</stage> <stage>(Proti 30.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 6. točko dnevnega reda, to je s tretjo obravnavo Predloga zakona o
                  spremembah in dopolnitvah Zakona o opravljanju plačilnih storitev za proračunske
                  uporabnike v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona neusklajen.
                   Bi želel kdo obrazložiti glas? Ne. Prehajamo na odločanje. Glasujemo.
                     Navzočih je 74 poslank in poslancev, za je glasovalo 44, proti 2. 
                <stage>(Za je glasovalo 44.)</stage> <stage>(Proti 2.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 7. točko dnevnega reda, to je s tretjo obravnavo predloga Zakona o spremembah in dopolnitvah Zakona o mednarodni
                  zaščiti v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Sprašujem, ali bi kdo želel obrazložiti svoj glas. Ne. Prehajamo na odločanje.</p>
               <p>Glasujemo. Navzočih je 74 poslank in poslancev, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 9. točko dnevnega reda, to je z drugo obravnavo Predloga zakona o spremembah in dopolnitvah Zakona o varstvu
                  kulturne dediščine v okviru rednega postopka.</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 17. december 2013. Odločamo o amandmaju Poslanske skupine
               Slovenske demokratske stranke k 2. členu. Bi želel kdo pred odločanjem obrazložiti
               glas? Če ne, prehajamo na odločanje.</p>
               <p>Glasujemo. Navzočih je 74 poslank in poslancev, za je glasovalo 28, proti 42.</p>
               <p><stage>(Za je glasovalo 28.)</stage> <stage>(Proti 42.)</stage></p>
               <p>Ugotavljam, da amandma ni bil sprejet. Zaključili smo z odločanjem o amandmaju in s
               tem zaključujem drugo obravnavo predloga zakona.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi amandma
               k dopolnjenemu predlogu zakona ni bil sprejet, prehajamo na odločanje o predlogu
               zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Bi želel kdo obrazložiti glas? Da.</p>
               <p>Gospa Ljudmila Novak v imenu Poslanske skupine Nove Slovenije.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Hvala za besedo.</p>
               <p>Krščanski demokrati Nove Slovenije bomo to novelo zakona sicer podprli, vendar
               opozarjamo, da nekatere rešitve pogrešamo v tem zakonu in želimo, da bi kmalu
               predlagali nove izboljšave. Predvsem menimo, da so lastniki nepremičnin kulturne
               dediščine premalo stimulirani za njihovo ohranjanje. Ko začnejo graditi neko hišo in
               naletijo na arheološke ostanke, morajo sami investirati te raziskave. Na primer,
               mlada družina, ki že tako najame kredit za gradnjo hiše, mora potem investirati še
               to, in se znajde v zagati in s tem ni izenačena niti s tistimi, ki gradijo na
               območju, kjer so že bile opravljane raziskave na račun države. Potem pravimo tudi, da
               je problematično zmanjšanje sredstev, ki so namenjena za obnovo spomenikov kulturne
               dediščine, in zaradi tega lahko izgubimo tudi nekatere pomembne spomenike kulturne
               dediščine, na primer ogrožene so srednjeveške stenske poslikave pri Svetem Primožu
               nad Kamnikom in še nekatere druge, kajti namenjenih je premalo sredstev tudi za
               izpolnjevanje pogodbenih obveznosti, kaj šele za kaj novega. Pa tudi, ker so obnove
               čedalje bolj prepuščene trgu, se zmanjšuje kvaliteta obnov, premalo je tudi
               konservatorjev, ki bi to nadzorovali, zato se v nekaterih primerih dela celo
               škoda.</p>
               <p>Nova Slovenija bo to novelo zakona podprla, vendar želimo opozoriti na te
               pomanjkljivosti, za katere pričakujemo, da jih boste v prihodnosti skušali
               izboljšati.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine narodnih skupnosti, gospod Roberto Battelli, izvolite.</p>
            </sp>
            <sp who="SDZ6:BattelliRoberto">

               <speaker>ROBERTO BATTELLI (PS NS):</speaker>

               <p>Hvala lepa za besedo.</p>
               <p>Jaz lahko samo domnevam, ampak z veliko gotovostjo, da se iz političnih razlogov
               država pravzaprav zavzema za to, da ne pride do identifikacije avtohtonih narodnih
               skupnosti z lastno kulturno dediščino, in da pravzaprav država negira to, kar
               razglaša, in to, v kar jo zavezujejo vsi notranji, ustavni akti, pa tudi mednarodni
               dokumenti, kar zadeva to materijo. Poglejte si register, koliko kulturne dediščine je
               registrirane kot kulturna dediščina narodnih skupnosti – niti enega primera ni. Niti
               enega!</p>
               <p>Zavrnjen je bil amandma v zvezi s prvim odstavkom 3. člena, točka 9, Družbeni pomen
               kulturne dediščine, definicija je pa naslednja: <q>"Družbeni pomen je vrednost, ki jo
               ima dediščina zaradi svojega kulturnega, vzgojnega, razvojnega, verskega, simbolnega
               in identifikacijskega potenciala ali za preučevanje strok, kot so antropologija,
               arheologija, arhitektura, etnologija, umetnostna zgodovina in zgodovina."</q> Jaz vas
               pozivam, spoštovane kolegice in kolegi, da pogledate učbenike iz vseh teh predmetov,
               pa da mi poveste, ali kateri od teh učbenikov povezuje te pojme tudi z narodnimi
               skupnostmi. Nobeden! Tega ni. To je bilo zavrnjeno. In iz tega pač jaz ne morem
               drugače ugotoviti, kot da so politični razlogi, ki diktirajo od nekod, iz neke
               tradicije, da do tega sploh ne pride. To so velike kršitve, to so izjemno resne
               kršitve ustavnih obveznosti in mednarodnih obveznosti te države.</p>
               <p>Zato tega zakona ne bom podprl.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Socialnih demokratov ima besedo gospod Bevk.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala lepa za besedo, gospa podpredsednica. Spoštovani zbor!</p>
               <p>Poslanska skupina Socialnih demokratov bo podprla novelo Zakona o varstvu kulturne
               dediščine. Predlagatelj uvaja neke manjše spremembe, ki se dotikajo predvsem varstva
               nepremične kulturne dediščine, večje spremembe pa se predvidevajo v drugi fazi
               oziroma z obširnejšimi spremembami, ki jih bo Vlada poslala v Državni zbor še v tem
               mandatu.</p>
               <p>Veljavni zakon je v evropskem okolju spoznan kot sodoben in napreden zakon, ki
               celovito ureja področje varovanja materialne in nesnovne kulturne dediščine na
               ozemlju Republike Slovenije. Bi pa radi ob tem opozorili na podhranjenost kulturne
               dediščine oziroma naložb v spomeniško področje. V proračunu za leto 2014 je
               zagotovljenih v primerjavi z letom 1996 samo še 30 % sredstev, kot jih je bilo
               zagotovljenih v letu 1996. Zato je skupina poslank in poslancev Socialnih demokratov
               vložila v parlamentarno proceduro zakon o zagotavljanju sredstev za nekatere nujne
               programe Republike Slovenije v kulturi. S tem zakonom podaljšamo veljavnost zakona o
               kulturnem tolarju oziroma evru, kot mu popularno rečemo, tudi za obdobje od leta 2015
               do leta 2019 in tako bomo lahko zagotovili dodatna sredstva tudi za varovanje in
               revitalizacijo nacionalne kulturne dediščine državnih spomenikov in tudi spomenikov
               lokalnega pomena. Ob tem ko izražam podporo temu zakonu, plediram tudi za podporo
               noveli zakona o kulturnem tolarju oziroma evru, ki bo prišla na dnevni red Državnega
               zbora prihodnje leto. Upamo, da bo tudi sprejet. Veljati pa bo začel leta 2015. Naj
               pa povem, da je ravnokar o tem zakonu razpravljal tudi Državni svet oziroma pristojna
               komisija in ga je podprl. Hvala lepa.</p>
               <p>Poslanska skupina Socialnih demokratov bo današnjo novelo zakona o kulturni dediščini
               podprla. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Bi še kdo želel obrazložiti glas?</p>
               <p>Gospod Battelli v svojem imenu, izvolite.</p>
            </sp>
            <sp who="SDZ6:BattelliRoberto">

               <speaker>ROBERTO BATTELLI (PS NS):</speaker>

               <p>Hvala lepa.</p>
               <p>Dovolite, da še dopolnim. To je tudi en tak primer, saj ni prvi, ko zakonodaja
               izgleda perfektna, popolna, v skladu z najvišjimi standardi, dejansko pa se dogaja
               nasprotje od tega, kar piše. To je na področju varovanja manjšin narodnih skupnosti
               tipično. To ugotavljamo mi. Ugotavlja tudi vlada. Kar nekaj zadnjih vlad to
               ugotavlja, in ugotavlja Svet Evrope. Jaz bi prosil za malo resnosti okoli teh
               vprašanj, ko se obravnavajo, da niso stvari sprejete kar tako tja v en dan, ampak da
               se dejansko osredotočimo na to, da uresničujemo zakone, uresničujemo besede, ki jih
               zapisujemo v zakonih na tem področju in na vseh ostalih področjih.</p>
               <p>Jaz ne bom podprl zakona. Bom počakal, da bomo videli, kaj bo ta druga sprememba
               zakona prinesla v zvezi s tem. Hvala</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Lahko preidemo na odločanje?</p>
               <p>Glasujemo. Navzočih je 73 poslank in poslancev, za je glasovalo 68, proti eden.</p>
               <p><stage>(Za je glasovalo 68.)</stage> <stage>(Proti eden.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam 20. sejo zbora, ki jo bomo nadaljevali jutri, 19. decembra 2013, ob 9. uri.
               Vsem skupaj želim lep dan! <stage type="time">(SEJA JE BILA PREKINJENA 18. DECEMBRA 2013 OB 15.47.)</stage>
               </p>
            </sp>
         </div>
      </body>
   </text>
</TEI>