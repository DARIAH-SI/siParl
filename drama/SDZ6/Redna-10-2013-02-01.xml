<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-10-2013-02-01">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|BD550B3DDD7AEFE3C1257B3B004CBD96</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=BD550B3DDD7AEFE3C1257B3B004CBD96</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-10-2013-02-01.DZ" n="10">
               <name>Redna</name>
               <date when="2013-02-01"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-10-2013-02-01.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 10. seje</stage>
            <stage type="chairman">Sejo so vodili podpredsedniki Državnega zbora Renata Brunskole, Jakob Presečnik
            in Romana Tomc.</stage>
            <stage type="time">Seja se je začela ob 10. uri.</stage>


            <sp xml:id="SDZ6-Redna-10-2013-02-01.sp1">

               <speaker>PODPREDSEDNICA RENATA BRUNSKOLE:</speaker>

               <p>Dober dan želim, spoštovane kolegice poslanke, kolegi poslanci, gospe in
               gospodje!</p>
               <p>Začenjam z nadaljevanjem 10. seje Državnega zbora Republike Slovenije. Obveščena sem,
               da se današnje seje ne more udeležiti naslednja poslank in poslanec: gospa Alenka
               Bikar in gospod Peter Vilfan. Vse prisotne lepo pozdravljam.</p>
               <p>Preden preidemo na 2. točko dnevnega reda, prehajamo na dve obvestili. Obvestilo
               predsednika Vlade, da bo funkcijo ministra za pravosodje in javno upravo namesto dr.
               Senka Pličaniča, ki je s funkcije ministra za pravosodje in javno upravo odstopil,
               začasno opravljal gospod Zvonko Černač, minister za infrastrukturo in prostor.
               Predsednik Vlade gospod Janez Janša je z dopisom z dne 31. januarja 2013 Državni zbor
               obvestil, da bo funkcijo ministra za pravosodje in javno upravo začasno poveril
               gospodu Zvonku Černaču, ministru za infrastrukturo in prostor. V zvezi s tem
               ugotavljam, da se je Državni zbor na podlagi drugega odstavka 234. člena Poslovnika
               Državnega zbora seznanil, da bo funkcijo ministra za pravosodje in javno upravo
               namesto dr. Senka Pličaniča, ki mu je funkcija ministra za pravosodje in javno upravo
               zaradi odstopa prenehala, začasno opravljal gospod Zvonko Černač, minister za
               infrastrukturo in prostor. Prehajamo še na drugo obvestilo predsednika Vlade, da bo
               funkcijo ministra za finance namesto dr. Janeza Šušteršiča, ki je s funkcije ministra
               za finance odstopil, začasno opravljal sam. Predsednik Vlade gospod Janez Janša je z
               dopisom z dne 31. januarja 2013 Državni zbor obvestil, da bo funkcijo ministra za
               finance začasno opravljal sam. V zvezi s tem ugotavljam, da se je Državni zbor na
               podlagi drugega odstavka 234. člena Poslovnika Državnega zbora seznanil, da bo
               funkcijo ministra za finance namesto dr. Janeza Šušteršiča, ki mu je funkcija
               ministra za finance zaradi odstopa prenehala, začasno opravljal gospod Janez Janša,
               predsednik Vlade.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZA ZAČETEK
                  POSTOPKA ZA SPREMEMBO USTAVE REPUBLIKE SLOVENIJE Z OSNUTKOM USTAVNEGA ZAKONA O
                  SPREMEMBAH USTAVE REPUBLIKE SLOVENIJE. </title>
               </p>
               <p>Predlog akta je v obravnavo zboru predložila skupina 50 poslank in poslancev, s
               prvopodpisano mag. Katarino Hočevar. Za dopolnilno obrazložitev predloga akata dajem
               besedo predstavnici predlagateljev mag. Katarini Hočevar.</p>
            </sp>
            <sp xml:id="SDZ6-Redna-10-2013-02-01.sp2">

               <speaker>MAG. KATARINA HOČEVAR (PS DL):</speaker>

               <p>Zahvaljujem se za besedo in vas prav lepo pozdravljam.</p>
               <p>Danes razpravljamo o tretji ustavni spremembi v tem mandatu, hkrati pa je 90. člen
               Ustave tudi tretji poskus sprememb referendumske zakonodaje v samostojni Sloveniji.
               Pod predlog sprememb se je v septembru 2012 podpisalo 50 poslank in poslancev. V
               okviru Ustavne komisije je bila na to temo sklicana javna predstavitev mnenj,
               imenovana pa je bila tudi strokovna skupina priznanih ustavnih pravnikov, ki so
               podali mnenja in stališča. Naj se na tem mestu iskreno zahvalim strokovni skupini za
               opravljeno delo in pregled predloga, ki so ga učinkovito in pa smiselno nadgradili.
               Strokovna skupina je uvodoma ugotovila, da ureditev zakonodajnega referenduma v 90.
               členu ni ustrezna, saj je na določenih mestih pomanjkljiva. Tudi pregled strokovne
               literature s tega področja nam pokaže, da je bilo v preteklosti na to že večkrat
               opozorjeno.</p>
               <p>Referendum je pomemben ustavni demokratični institut, zelo pomemben. Preveč pomemben,
               da bi ga razvrednotili. Namen našega predloga je bil, da iz zakonodajnega referenduma
               tudi v Sloveniji naredimo korektiv predstavniških demokraciji, ki bi se upravljal v
               redkih izbranih primerih za najpomembnejša družbena vprašanja. Gre za dvig
               legitimnosti referenduma in za to, da referendum ohranimo v spremenjeni in pa
               izboljšani obliki. V javni predstavitvi mnenj je kar nekaj pravnikov opozorilo, da
               predlagamo nizek oziroma smešno nizek kvorum za veljavnost referenduma. Na drugi
               strani pa so predstavniki civilnih organizacij izrazili prepričanje, da ubijamo
               demokracijo. Naša naloga je, da zavrnemo oba očitka. V prvi vrsti je ključno, da
               referendum dajemo v roke izključno volivcem, saj je predlagano, da razpis referenduma
               lahko zahteva najmanj 40 tisoč volivcev.</p>
               <p>Nadalje se predlaga, za katere zakone se referenduma ne more razpisati. V tem delu je
               najpomembnejše, da je ta določba nedvoumna in jasna. To mora biti cilj pri končnem
               oblikovanju besedila. Stroka predlaga model zavrnitvenega referenduma. Gre za isti
               cilj, toda drugo metodo, ki vsebuje prvotni predlog. Zakon je torej na referendumu
               zavrnjen, če proti njemu glasuje večina volivcev, ki so veljavno glasovali, pod
               pogojem, da proti zakonu glasuje najmanj četrtina volivcev. V slovenski referendumski
               praksi zahtevajo referendum tisti, ki nasprotujejo zakonu. Tako se predlaga, da so
               slednji tudi pobudniki referenduma. Prepričati morajo namreč veliko število volivcev,
               da se referenduma udeležijo in da glasujejo proti zakonu. Strokovnjaki tudi po vzoru
               drugih ustavnopravnih ureditev predlagajo, da morajo pobudniki za zavrnitev zakona
               dobiti na referendumu podporo najmanj 25 % vseh volivcev. Pri tem so opozorili, da je
               odstotek nižji kot v tujih primerljivih ureditvah, vendar za slovenske razmere
               primeren.</p>
               <p>V prvem delu danes tako odločamo o tem, da se začne postopek za spremembo ustave z
               osnutkom ustavnega zakona. Spoštovani poslanke in poslanci! Leta 1990 nam je
               referendum, plebiscit, omogočil uresničiti sanje naših prednikov in nam prinesel
               svojo državo, samostojnost. Imamo demokracijo. Zato vas danes vabim k razpravi o tej
               pomembni temi v upanju, da bomo na koncu tega ustavnorevizijskega postopka, da se
               bomo poenotili in sprejeli odločitve s potrebno večino. Hvala lepa.</p>
            </sp>
            <sp xml:id="SDZ6-Redna-10-2013-02-01.sp3">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Za dopolnilno obrazložitev predloga akta dajem besedo članici Ustavne komisije kot
               matičnemu delovnemu telesu mag. Katarini Hočevar za predstavitev poročila
               komisije.</p>
            </sp>
            <sp xml:id="SDZ6-Redna-10-2013-02-01.sp4">

               <speaker>MAG. KATARINA HOČEVAR (PS DL):</speaker>

               <p>Ustavna komisija je obravnavala predlog ustavne spremembe na 5. in 6. seji. Na 5.
               seji smo se seznanili s predlogom in opravili razpravo o predlogu, da se začne
               postopek za spremembo 90., 97. in 99. člena ustave. Večinsko smo podprli predlog za
               začetek postopka, saj je prevladovala ocena, da je sedanja ureditev omogočala zlorabo
               v politične namene in da institut zakonodajnega referenduma ni ustrezno urejen. Na
               nujnost sprememb je opozarjala tudi strokovna javnost. Od 19 navzočih je kar 18
               članov podprlo začetek postopka za predmetno spremembo ustave. Hkrati smo ustanovili
               posebno strokovno skupino za zakonodajni referendum ter sklenili, da skličemo javno
               predstavitev mnenj. Strokovna skupina je 28. 12. lanskega leta pripravila obširno in
               po mnenju vseh članov Ustavne komisije odlično mnenje, v katerem je predstavila
               stališča do v predlogu priloženega osnutka ustavnega zakona ter predloge za njegove
               popravke, katerim smo nato skoraj v celoti z glasovanjem sledili v nadaljnjem
               postopku obravnave. Največjo vsebinsko spremembo glede na prvotni predlog je
               strokovna skupina predlagala v okviru tretjega odstavka 90. člena, ki je določal
               kvorum za veljavnost referendumske odločitve. Strokovna skupina je, upoštevaje tudi
               razpravo članov na 5. seji komisije, predlagala, da se v slovenski pravni red, v
               zakonodajno referendumsko odločanje vnese model zavrnitvenega referenduma. Člani
               ustavne komisije smo nadaljevali obravnavo na 6. seji, na kateri smo razpravljali o
               osnutku ustavnega zakona. Po opravljeni razpravi smo sprejeli, od 18 opredeljenih je
               za glasovalo 13 članov in nihče proti, vseh 6 stališč, ki pa jih zaradi vsebinske
               povezanosti dajemo v razpravo in odločanje na Državni zbor kot enovito stališče
               Ustavne komisije.</p>
               <p>Naj ga na kratko predstavim. Prva točka stališča določa, da volivci lahko zahtevajo
               razpis zakonodajnega referenduma. Druga točka stališča opredeljuje zakone, o katerih
               ni moč referendumsko odločanje. To so zakoni o nujnih ukrepih za zagotovitev obrambe
               države, varnosti ali odprave posledic naravnih nesreč, zakoni o davkih, carinah in
               drugih obveznih dajatvah ter zakon, ki se sprejema za izvrševanje državnega
               proračuna, zakon o ratifikaciji mednarodnih pogodb ter zakoni, ki odpravljajo
               neustavnost na področju človekovih pravic in temeljnih svoboščin ali drugo
               neustavnost. Tretja točka stališča uveljavlja zavrnitveni referendum, ki ni bil v
               razpravi niti najmanj sporen za nobeno poslansko skupino. Četrta točka stališča
               potrjuje v razpravi nesporni predlog spremembe 97. in 99. člena Ustave, kar je
               posledica črtanja Državnega sveta izmed predlagateljev zakonodajnega referenduma.
               Peta točka stališča opredeljuje vsebino drugega razdelka osnutka ustavnega zakona, v
               katerem bo treba urediti postopek izvedbe zakonodajnega referenduma za čas, dokler ne
               bo sprejeta novela zakona o referendumu in ljudski iniciativi, ki se bo morala
               uskladiti s predmetno spremembo Ustave.</p>
               <p>Spoštovane poslanke in poslanci, Ustavna komisija predlaga, da Državni zbor sprejme
               sklep, da se začne postopek za spremembo Ustave 
                  EPA 620
               /4 ter da sprejmete stališče Ustavne komisije o osnutku ustavnega zakona.
               Hvala.</p>
            </sp>
            <sp xml:id="SDZ6-Redna-10-2013-02-01.sp5">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa za predstavitev poročila Ustavne komisije.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Pozitivna Slovenija in gospa Maša Kociper.</p>
            </sp>
            <sp xml:id="SDZ6-Redna-10-2013-02-01.sp6">

               <speaker>MAŠA KOCIPER (PS PS):</speaker>

               <p>Hvala lepa predsedujoča. Spoštovane poslanke, spoštovani poslanci lep pozdrav!</p>
               <p>Spreminjanje Ustave Republike Slovenije oziroma vsakokratne ustave je seveda eno
               najpomembnejših dejanj parlamenta, v našem primeru Državnega zbora, zato je tudi
               današnja razprava zelo pomembna. Vseeno pa bi želela tudi jaz spomniti tako kot moja
               predhodnica, zlasti za tiste, ki nas morda poslušajo, da danes ne govorimo o
               spremembi ustave ampak šele o začetku postopka spreminjanja Ustave, ki ima dve
               fazi.</p>
               <p>O spremembi ustave na področju referenduma je bilo govora že več mandatov in tudi v
               Pozitivni Slovenijo smo v svojem predvolilnem in volilnem programu zapisali, da se
               strinjamo s praktično enotnim mnenjem stroke in splošne javnosti, da je sedanja
               ureditev nedorečena, preohlapna in omogoča zlorabe, ki smo jih v preteklosti že imeli
               videti. Glede na to smo kljub različnim pomislekom naših poslancev, dotaknila se jih
               bom kasneje, na koncu vendarle podprli postopek začetka spremembe ustave na Ustavni
               komisiji, saj nam to omogoča strokovno debato o tem, ali je mogoče najti najboljše
               rešitve. Tudi sama o tem, zakaj so spremembe potrebne, ne bi govorila, saj je bilo o
               tem res že veliko povedanega.</p>
               <p>Za Pozitivno Slovenijo je sporna, kot veste, tako imenovana izhodna točka, to je
               dejstvo, po katerem je referendum veljaven ne glede na število volivcev, ki bi se ga
               udeležili. Se pravi relativno majhna, manjšinska skupina lahko poruši to, kar je
               legitimno sprejel zakonodajalec v legitimnem vnaprej predvidenem postopku. In to
               vsekakor ni rešitev, ki bi izražala voljo večine ljudi in bi bila v tem smislu
               demokratična. To je naš največji pomislek.</p>
               <p>Mogoče je tudi prav, da današnjo predstavitev stališč poslanskih skupin začnemo mi,
               Pozitivna Slovenija, kajti brez Pozitivne Slovenije bi bile verjetno spremembe ustave
               že davno sprejete, in to v njihovi najbolj omejevalni obliki na način, kot je bil
               pred časom predlagan že s predlogi predsednika Vlade s tako imenovanim zlatim
               fiskalnim pravilom, kjer je bilo namen preprečiti vse referendume, ki bi imeli
               finančne posledice. Precej široka omejitev referenduma oziroma referendumskega
               odločanja je izhajala tudi iz osnovnega predloga, o katerem govorimo danes, in so ga
               predlagali na strani Državljanske liste.</p>
               <p>Ta predlog je poleg zmanjšanja števila predlagateljev, s čimer se večina strinja,
               zelo na široko definiral polje zakonov, o katerih ni mogoče govoriti na referendumu,
               in sicer je dikcija prvotnega predloga govorila o tem, da referendum ni mogoč o
               zakonih, ki imajo posledice za izvrševanje proračuna, kar pa, kot vemo, bi zaobseglo
               skoraj vse zakone, ki jih sprejema Državni z zbor. V tem smislu se nam je v Pozitivni
               Sloveniji zdelo ključno, da se izjemno veliko truda vloži v to, da se najde ustrezna
               rešitev, ki pa nikakor ne sme biti popolnoma diametralna v smislu, da bi vodila v
               preveliko zaostrovanje referenduma, kot je to izhajalo iz prvotnih predlogov.</p>
               <p>Glede na povedano smo zdaj izredno zadovoljni s predlogom, ki ga je pripravila
               strokovna komisija in ki znatno ter v veliki meri odstopa od prvotnega predloga.
               Popravki sicer izgledajo malenkostni, ampak so v ključnih detajlih resnično ključni.
               Zlasti v 2. točki, ki določa omejitve, ko se referendum ne sme opraviti. Mislimo, da
               je strokovna podlaga, o kateri odločamo danes, dobra in verjetno najboljša v
               zgodovini spreminjanja slovenske ustave na tem področju, zato zahvala strokovni
               skupni tudi z naše strani. Obstajajo sicer še nekateri pomisleki, za katere bi
               želeli, da se v okviru razprave in nadaljevanja postopka razčistijo, omenila jih bom
               kasneje. S tem v zvezi želim tudi opozoriti, da številna pisma in sporočila, ki jih v
               zadnjih dneh dobivamo s strani civilnih iniciativ in civilne družbe, kažejo, da
               njihovi predstavniki niso seznanjeni s pravo, torej z zadnjo vsebino predloga, ki ga
               je predložila strokovna skupina.</p>
               <p>Kolegica Hočevar je že predložila osnovne rešitve, jaz bi jih samo zaradi jasnosti
               kratko ponovila. Znatno se zmanjšujte število predlagateljev in resnično
               predlagatelji ostajajo samo še volivci, se pravi 40 tisoč volivcev. Celo Državni zbor
               sam ne more več predlagati referenduma, kar pa je seveda vezano na predlagano obliko
               tako imenovanega zavrnitvenega referenduma, ko ni smiselno, da bi parlament
               predlagal, da se zavrne njegov lastni zakon.</p>
               <p>Omejena je seveda tudi opozicija in po naši lastni politični izkušnji lahko rečem, da
               je s tem odvzeto eno najmočnejših orožij, ki ga ima opozicija v našem sistemu, kjer
               je izredno, izredno močna vloga vlade, zlasti seveda v primerih, ko je koalicija
               trdna in močna. Najbolj strokovno zahtevna in tudi največ besed je bilo povedano na
               2. točko, spreminjanje referendumske ureditve, na tako imenovane alineje, ki določajo
               izjeme, ko referendum ni mogoč. Tudi te alineje so bile že naštete in večina ni
               spornih, vredna nadaljnje razprave pa je alineja, ko govori, da referendum ni mogoč o
               drugih obveznih dajatvah, menimo, da se je treba o tem pogovoriti in določiti, za
               katere dajatve gre, in alineja, ki govori o zakonih, ki odpravljajo neustavnosti na
               področju človekovih pravic in temeljnih področij ali drugih neustavnosti.</p>
               <p>Zavedamo se, da ti naši pomisleki, ki sem jih zdaj naštela, izhajajo iz velikega
               nezaupanja, ki se je ustvarilo v naši družbi in tudi v tem državnemu zboru. Glede na
               naše slabe izkušnje se namreč sprašujemo, ali so možne variante, da bi vlada v nekem
               zakonu, kjer bi recimo govorila o tem, da odpravlja neko protiustavnost, ki jo je
               ugotovilo Ustavno sodišče, uredila še en kup drugih vsebin, nato pa bi bilo na koncu
               s strani Ustavnega sodišča ali s strani kar Državnega zbora rečeno, da referendum ni
               možen. To smo lahko videli pri sprejemanju zakona, ki ostaja temna senca našega
               parlamentarizma, pri ZUJF, ko je bilo vanj zmetano vse živo, vedno bolj pa se širi
               tudi število stvari, ki se urejajo v Zakonu o izvrševanju proračuna, kamor ne sodijo.
               In to so ti pomisleki, da bi se zlorabljala ureditev za takšne zadeve in za katere bi
               želeli, da se v prihodnosti uredi.</p>
               <p>Kar se končne rešitve v zavrnitvenem referendumu tiče, se pravi to, da je zakon na
               referendumu zavrnjen, če je za to glasovala večina in če je ta večina predstavlja
               najmanj četrtino volivcev, se strinjamo, saj so jo spoštovani strokovnjaki tudi na
               podlagi primerjalnega pogleda ocenili kot najprimernejšo. Naj povem, da niso ključni
               posamezni pomisleki, ki sem jih naštela, ampak so pomembne tudi nekatere druge
               zadeve, kot je določba, da Državni zbor ni več vezan na izid referenduma. Ta določba
               je seveda logična in smiselna v primeru, da je zakon na referendumu razveljavljen.
               Pogovoriti pa se je treba, kaj velja za delo Državnega zbora v prihodnje, če
               referendum ni uspešen.</p>
               <p>Prav tako posamezni pomisleki morda niso ključni sami zase, kolikor so ključni v
               celotni sliki, ko so tudi strokovnjaki v 6. točki mnenja opozorili, da lahko
               pretirani posegi porušijo tako imenovano ravnotežje posameznih vej oblasti, "checking
               balances". In za to ravnotežje je v Sloveniji že po sedanji ustavi znano, kot sem že
               omenila, da imamo zelo, zelo močno vlado, ki jo je ne glede na besede predsednika
               vlade zelo težko zamenjati, zlasti če je koalicija močna.</p>
               <p>S tem bi končala s strokovnimi pomisleki, ki jih imamo v Pozitivni Sloveniji, Samo še
               nekaj besed pa mi dovolite na drugo temo. Sedaj, ko bomo strokovno čim bolj dorekli
               to spremembo ustave, se za Pozitivno Slovenijo pojavlja vprašanje politične odločitve
               o spremembi ustave. Mislim, da se vsi strinjamo, da je trenutek najslabši možen. V
               času, ko zunaj potekajo demonstracije in ko ljudje kričijo po več neposredne
               demokracije, vsaj navidezno zmanjšujemo njihovo pravico po izvajanju te neposredne
               demokracije. Gre seveda za simbolično sporočilo in sprašujem se, ali smo sposobni
               ljudem zunaj parlamenta povedati, da njihove pravice ne omejujemo in jim razložiti to
               zapleteno tematiko in na koncu vse skupaj prepričati, da s tem povečujemo legitimnost
               in moč referenduma.</p>
               <p>V tem smislu tudi v Pozitivni Sloveniji nismo enotni, ali na predlagano spremembo
               ustave pristati, vsekakor pa se strinjamo, da je sedanji predlog, ki ga je pripravila
               strokovna skupina, izjemno kvaliteten in izjemno dober in da omogoča, da se o njem
               nadaljuje razprava. Menimo, da je današnji zgodovinski trenutek pomemben tudi zato,
               ker še imamo opozicijo, ki je na spremembo te ustave pripravljena. Kmalu se lahko to
               zgodi. In res je, da se opozicija s spremembo ustave, kot rečeno, odpoveduje enemu od
               najmočnejših orožij. Če spomnim, pri sprejemanju državnega holdinga je Pozitivna
               Slovenija komentirala, razpravljala, kritizirala, obstruirala, jokala in delala vse,
               kar je mogoče, predlagala svoj zakon, da se ta zakon ne bi sprejel. Ko nismo bili
               uslišani, je bila edina naša možnost, da ljudem prepustimo odločitev, ali je ta zakon
               dober ali ne.</p>
               <p>Zaključujem s tem, da gredo vsi trendi v smer neposredne demokracije tudi v Evropi in
               svetu in da se bomo tudi v Sloveniji morali vprašati, kako lahko ljudem ponudimo več
               participacije pri upravljanju države. Kot veste, se sama in naša skupina zavzemamo za
               to, da se ljudem participacija omogoči zlasti v začetku sprejemanja zakonov, se pravi
               v začetni fazi, ko se zakonodaja šele ustvarja, ne pa na koncu, ko je bil postopek že
               speljan. Trendi so možni tudi v smeri elektronskega glasovanja in drugih modernih
               načinov participacije ljudi. Ampak to so izzivi za prihodnost, danes se ukvarjamo s
               postopkom začetka spremembe ustave in kot rečeno se večina naših poslancev strinja,
               da ta postopek začnemo, kar pa nikakor ne pomeni, da lahko že sedaj Pozitivna
               Slovenija jamči dovolj glasov tudi za končno spremembo ustave. Za to našo odločitev
               bo ključno ravno končno besedilo referendumske spremembe ustave, ki referenduma
               nikakor ne sme omejiti, ampak samo bolje opredeliti in ga narediti bolj legitimnega.
               Hvala lepa.</p>
            </sp>
            <sp xml:id="SDZ6-Redna-10-2013-02-01.sp7">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Besedo ima Poslanska skupina Slovenske demokratske stranke in gospod Jože Tanko.</p>
            </sp>
            <sp xml:id="SDZ6-Redna-10-2013-02-01.sp8">

               <speaker>JOŽE TANKO (PS SDS):</speaker>

               <p>Hvala lepa za besedo in vsem lep pozdrav.</p>
               <p>Večina poslancev naše poslanske skupine se je podpisala pod to pobudo za spremembo
               ustave, ni pa to edina pobuda za spremembo ustave, ki smo jo podpisali v tem mandatu
               in ki bi jo bilo treba po našem mnenju realizirati v tem mandatu. Ena takih pobud je
               tudi sprememba ustave na področju imenovanja vlade, saj imamo zelo neracionalen,
               dvofazen, ekstenziven, neproduktiven postopek, ki je bolj namenjen ustvarjanju
               zapletov kot pa hitri in učinkoviti vzpostavitvi vlade. Prav tako se nam zdi
               primerno, da bi nadgradili ali pa spremenili ureditev s področja volilnega sistema.
               Imamo tak sistem, ki nagrajuje slabe in ne dobre rezultate na volitvah, če to
               presojamo po relativnem kazalcu, to se pravi po odstotkih, ali pa po absolutnem, po
               številu prejetih glasov. In velike koalicijske stranke, po navadi koalicijske stranke
               so vedno ujetniki manjših strank, ki unovčujejo svoj mejni položaj, odgovornost pa
               več ali manj ostaja na velikih strankah. Velja ob tem tudi razmislek o institutu
               odpoklica poslanca.</p>
               <p>Ena nujnih ustavnih sprememb se nanaša tudi na umestitev fiskalnega pravila v ustavo.
               Ne samo zaradi pozitivnega sporočila zunanji javnosti, ki nas sprotno spremlja in
               ocenjuje in večkrat, kot si mislimo, o nas tudi odloča. Tu ne gre samo za bonitetne
               agencije, gre ali pa predvsem gre za bančne institucije, ki nam posojajo denar in za
               nas najbrž ni vseeno, ali ga plačamo po najvišji dnevni ali po najnižji dnevni ceni.
               Zapis fiskalnega pravila v ustavo pa daje tudi podlago za presojo skladnosti
               proračunskega akta z ustavo, kar do sedaj ni bilo možno. Tudi še nekaj drugih
               primerov je vrednih tehtnega premisleka in izboljšav.</p>
               <p>Kar pa zadeva 90. člen, referendumski člen, pa smo mnenja, da se da obstoječo rešitev
               dopolniti oziroma izboljšati in precizirati, s čimer bi se sedaj zelo odprta možnost
               za razpis referenduma omejila pri možnih predlagateljih, zaostrila glede dopustne
               vsebine, ki je lahko predmet referendumskega odločanja, in tudi nekoliko spremenila
               pri ugotavljanju izida referenduma. Tudi slednje, čeprav gre za zadnji odstavek
               besedila spremembe 90. člena, ni nepomembno. Prej nasprotno. Kar zadeva možne
               predlagatelje je na mestu razmislek, da bi se omejili oziroma izločili tisti, ki so
               vpeti v postopek sprejemanja zakonov. To sta Državni svet in tretjina poslancev.
               Državni svet ima tako ali tako možnost izglasovanja veta na zakone, ki prinašajo
               rešitve, s katerimi se interesne skupine v Državnem svetu ne strinjajo. Bolj
               delikatna pa se nam zdi odločitev ali pa rešitev, da bi kot ustavno dopustnega
               predlagatelja izločili tretjino poslancev. V tem primeru gre praviloma za politično
               manjšino, ki je v postopkih Državnega zbora preglasovana, in je pravica do
               referenduma sicer ena redkih, ki jo lahko uporabi, da se prepreči oziroma zavrne
               rešitev, s katero se ne strinja. Po predlogu, ki je zapisan, bo več ali manj manjšini
               v Državnem zboru ali pa tistim, ki se ne strinjajo, ostala samo še možnost zahteve za
               ustavno presojo rešitve ali pa zakona, s katerim se ne strinja. Tu smo mnenja, da je
               na tem področju treba zadevo urediti in ostajamo pri tem predlogu in podpiramo
               predlog, da se ta manjšina poslancev izloči kot možni pobudnik referenduma in da
               ostane kot možen predlagatelj samo 40 tisoč volivk in volivcev. Strinjamo se tudi, da
               se pravica do referenduma omeji tudi v vsebinskem smislu, da se opredelijo vsebine, o
               katerih referendum ni dopusten. Zdi se nam smiselno, da referenduma ni možno
               razpisati o nujnih ukrepih za obrambo države, varnosti ali odpravo naravnih nesreč,
               prav tako ne o temeljnih finančnih podlagah, ki zagotavljajo finančno stabilnost in
               dajejo podlage za delovanje države. Prav iz primera, ko so lani decembra nekateri
               neodgovorno vložili zahtevo za referendum o Zakonu za izvrševanje proračuna države, s
               čimer bi oziroma deloma tudi so zablokirali delovanje države, lahko tudi za daljše
               obdobje, in to celo v okoliščinah, ki niso ravno spodbudne, je razvidno, da je takšna
               varovalka potrebna. Vendar je treba obseg te omejitve še dodelati. Država ne morem
               biti talec interesnih skupin, ki svoje cilje ali interese postavljajo pred ali pa nad
               vse. Na koncu je sicer prišlo do umika te referendumske zahteve, vendar je bila
               povzročena znatna škoda doma in tudi v tujini. Glede omejevanja možnosti referenduma
               o mednarodnih pogodbah se nam ta določba ne zdi sporna. Ključno vlogo tako ali tako v
               teh mednarodnih aktivnostih na podlagi usmeritev Državnega zbora opravi Vlada. Veliko
               teh stvari poteka zaupno in v takšnih pogovorih in dogovorih je potrebno zaupanje
               strank v postopkih, to se pravi držav, in bi naknadni tovrstni posegi praviloma
               povzročili veliko mednarodno škodo.</p>
               <p>Mnenja smo, da še ni dovolj precizna rešitev, da referendum ni dopusten o zakonih, ki
               se sprejemajo z odpravo ugotovljene neustavnosti. Mi vemo, da v praksi nikoli nimamo
               nekih čistih rešitev zakonov, ki bi urejali samo odpravo neustavnosti ali, na primer,
               samo uskladitev s pravom Evropske unije. Vedno se pri zakonih, ki prihajajo v Državni
               zbor, urejajo še nekatere druge zadeve. In tu je po našem mnenju za enkrat rešitev še
               preveč ohlapna.</p>
               <p>Ponovno zapisovanje, omejevanje pravice do referenduma glede ustavno varovanih
               človekovih pravic se nam ne zdi potrebno. To področje človekovih pravic je v ustavi
               že zdaj daleč najobsežnejše, in menimo, da ga ni treba še enkrat posebej
               izpostavljati, in to samo zato, da bo to lepše izgledalo. Ustavno sodišče pri svojih
               odločitvah vedno tehta med ustavnimi pravicami oziroma med vsemi ustavnimi pravicami
               in vsemi ustavnimi omejitvami. Njihova odločitev ni kar nekaj, ampak je rezultat
               celostnega upoštevanja ustave. Kljub ustreznim in zadovoljivim pojasnilom strokovne
               skupine nekaterim pojasnila niso zadoščala in je ta rešitev obstala v poročilu. Nam
               se ta zapis ne zdi potreben in ga tudi ne bomo problematizirali. Bolj pomemben, kot
               na videz zgleda, pa je ta tretji odstavek. Osnovni vloženi predlog je predvidel 35 %
               kvorum, do katerega je prišlo po daljših pogajanjih in tudi po popuščanjih predvsem
               tistih, ki se s kvorumom niso strinjali. Moram reči, da smo se mi zavzemali za nižji
               kvorum za veljavnost referenduma, na koncu smo svoje stališče prilagodili interesom
               večine in pristali na ta 35-odstotni kvorum. Strokovna skupina zdaj predlaga, in tudi
               na Ustavni komisiji je to sprejeto, preoblikovanje kvoruma v tako imenovano
               zavrnitveno rešitev, ki ima v bistvu dva praga, in sicer obstoječega, da mora biti
               proti več kot za, drugi prag pa je ta, da mora biti najmanj četrtina volivcev proti,
               kar precej dviguje pogoje za uspeh na referendumu. Če je prej pri pragu 35-odstotne
               udeležbe zadostovalo 18 % za to, da zakon pade, je zdaj teh 18 % dvignjenih na 25 %,
               tako da je ta preskok bistven. Mi smo sicer v postopku na Ustavni komisiji dali
               soglasje, podporo, da gre ta rešitev naprej, vendar smo po naknadno opravljenih
               premislekih in posvetovanjih do te rešitve zadržani. Mi bomo sicer v tej fazi na
               državnem zboru dali podporo predlogu ustavne spremembe, vendar opozarjamo, da bi bilo
               smiselno v nadaljevanju postopka pripraviti zadevo tako, da bi, če drugega ne, vsaj o
               tem tretjem odstavku glasovali ločeno v fazi obravnave na Ustavni komisiji. Če to ne
               bo tako pripravljeno, potem obstaja verjetnost, da bodo naši glasovi umanjkali pri
               končnem glasovanju. Zdi se nam pa smiselno, da se skupaj s to ustavno spremembo uredi
               tudi tehnični zakon, to je zakon o referendumu in ljudski iniciativi, da se odpravijo
               vse tiste ugotovljene pomanjkljivosti, ki so bile zaznane v dosedanjih postopkih in
               da tudi na tej ravni naredimo nek kvalitativni premik. Ni nobene potrebe, da tisto,
               kar vemo, da je problem pri izvajanju referenduma, ostane problem. Tisto, kar je
               zaznala, lahko odpravimo, druge stvari, ki se bodo pojavile morda tudi v postopku
               spremembe tega člena Ustave ali še kakšne druge stvari, pa lahko urejamo še tudi kdaj
               kasneje. Hvala lepa.</p>
            </sp>
            <sp xml:id="SDZ6-Redna-10-2013-02-01.sp9">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov in gospod Janko Veber.</p>
            </sp>
            <sp xml:id="SDZ6-Redna-10-2013-02-01.sp10">

               <speaker>JANKO VEBER (PS SD):</speaker>

               <p>Hvala za besedo in lep pozdrav tudi v imenu Poslanske skupina Socialnih
               demokratov.</p>
               <p>Naj povem, da smo Socialni demokrati med prioritetnimi ukrepi za dosego uravnoteženja
               javnih financ in varovanja človekovih pravic v tem mandatu navedli spremembe 99.
               člena Ustave, ki ureja referendum kot ključno rešitev za reševanje teh tem. K temu so
               nas navajale hude posledice referendumov proti pokojninskemu zakonu, odpravljanju
               dela na črno in zagotavljanju malega dela. Bonitetne ocene so po tem referendumu
               Sloveniji drastično padle. Slovenija je tako zaradi lastnih odločitev, da ne rešuje
               problema vse manjšega pritoka sredstev v proračun zaradi padca gospodarske rasti, ki
               je bila posledica svetovne gospodarske in finančne krize, zašla tudi sama v krizo.
               Referendumi so v tistem obdobju bili tudi zlorabljeni za dosego političnih interesov
               z jasnim namenom prevzeti oblast za vsako ceno. Takrat smo s strani opozicijskih
               politikov poslušali, da spremembe pokojninskega sistema ne potrebujemo, danes pa
               lahko vidimo, kako kratkovidno in škodljivo za vse nas je bilo delovanje tistega dela
               politike, ki je zagovarjalo takšno stališče. Danes se tudi jasno kaže, kaj je bil
               razlog tako kratkovidnemu ravnanju in zelo jasnemu interesu politike, da za vsako
               ceno prevzame oblast. To se kaže danes na točki prizadevanja po nujni razprodaji
               državnega premoženja, ki ga danes vrednotimo nekje na dvanajst milijard evrov, žal pa
               ugotavljamo, da uzakonjene rešitve ne peljejo v reševanje države s prodajo tega
               premoženja in tudi ne v reševanje socialne stiske ljudi, saj ta denar ne bo prišel v
               proračun Republike Slovenije, če se ta razprodaja izvede. Tako da je takratni interes
               po zavrnitvi oziroma podpiranju referendumov pripeljal do tega, da se resnično
               poskuša oblikovati neka nova elita v Sloveniji tudi s pomočjo prilastitve države
               srebrnine, ki jo danes še imamo v državni lasti.</p>
               <p>Socialni demokrati v tem trenutku, ko razpravljamo o spremembi 90. člena Ustave,
               predlagane spremembe Ustave, ki jih je oblikovala strokovna skupina in Ustavna
               komisija, podpiramo predvsem tudi zato, ker te spremembe dajejo samo ljudstvu
               pravico, da zahteva referendum in ta sprememba ustave jemlje to pravico politiki
               oziroma Državnemu zboru in Državnemu svetu. To menimo, da je tudi ena od zelo
               pomembnih odločitev tako Ustavne komisije kot strokovne skupine pri oblikovanju 90.
               člena Ustave.</p>
               <p>Druga pomembna odločitev, ki jo prinaša predlog, je, da predlagane spremembe
               odpravljajo slabost sedanje ureditve, da ima Ustavno sodišče preveliko prosto polje
               presoje, ko odloča o dopustnosti razpisa referenduma. Zato je zelo pomembno, da v
               ustavo uvedemo področja, o katerih referendum ni mogoče. Med temi Socialni demokrati
               na prvo mesto postavljamo zakone, ki urejajo človekove pravice in temeljne
               svoboščine, ter zakone finančne narave, ki so ključni za zagotavljanje socialne
               države, varnosti države, obrambe države in seveda tudi obvladovanje naravnih nesreč.
               Pri tem moramo poudariti, da ni mogoče vsega zapisati v ustavo, o čem bi bil
               referendum dovoljen in o čem ne, zato je treba poudariti, da mora to področje
               natančneje urediti zakon o referendumu in ljudski iniciativi, ki naj bi natančneje
               določil zakonske vsebine in pogoje ter tudi natančnejša merila za njihovo presojo, ki
               bodo vodila ustavno sodišče pri odločanju o dopustnosti referenduma.</p>
               <p>V ustavo pa moramo zapisati tista sidra na katera se ustavno sodišče mora privezati,
               ko odloči o tem, ali bo dovolilo referendum o posameznem zakonu ali ne. In to je ena
               največjih pomanjkljivosti trenutnega 90. člena. Menimo, da se s tem besedilom, ki ga
               danes obravnavamo, temu cilju zelo uspešno približujemo. Socialni demokrati, pa
               prepričan sem, da tudi vsi, se zavedamo, da je referendum izraz volje ljudstva, zato
               je potrebno, da se ga udeleži čim večje število volivk in volivcev. To bi vedno moral
               biti tudi cilj pobudnikov referenduma, zato podpiramo predvideno rešitev, po kateri
               bo zakon na referendumu zavrnjen, če proti njemu glasuje večina volivcev, ki so
               veljavno glasovali, pod pogojem, da proti zakonu glasuje najmanj četrtina vseh
               volivcev. Na ta način bi volja ljudstva dosegla višjo stopnjo legitimnosti, kot je
               zaradi zelo nizke udeležbe volivcev na referendumih praviloma to veljalo do
               sedaj.</p>
               <p>Še enkrat poudarjam, Socialni demokrati podpiramo sklep o začetku postopka in
               predložena stališča o osnutku ustavnega zakona, ki bo na novo uredil 90. člen Ustave.
               Hvala.</p>
            </sp>
            <sp xml:id="SDZ6-Redna-10-2013-02-01.sp11">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Državljanske liste in gospa Polonca Komar.</p>
            </sp>
            <sp xml:id="SDZ6-Redna-10-2013-02-01.sp12">

               <speaker>POLONCA KOMAR (PS DL):</speaker>

               <p>Hvala za besedo, predsedujoča. Spoštovane kolegice, kolegi!</p>
               <p>V Državljanski listi podpiramo začetek postopka za ustavno spremembo referendumske
               ureditve. Slednje smo zagovarjali in zapisali tudi v naš program. Tudi ustava,
               najvišja kodifikacija države, je podvržena spremembam, ki jih narekuje razvoj družbe
               oziroma skupnosti. Strinjamo se, da je posege v ustavo treba izvajati izjemoma, na
               podlagi tehtnega razmisleka in široke razprave, zato pozdravljamo, da je na to temo
               že potekala javna predstavitev mnenj o zakonodajnem referendumu.</p>
               <p>Namen sprememb, ki so predlagane, ni v tem, da se ukinjajo demokratični instituti.
               Nasprotno. Predlagane so spremembe v smeri izboljšav obstoječe ureditve. Na to
               potrebo kažejo tako praska, kot izkušnje. Ne nazadnje tudi primerjalnopravni pregled.
               Po 20 letih prakse to ustavno kategorijo prilagajamo trenutnim razmeram in referendum
               vračamo v roke volivcem. V Sloveniji imamo namreč res unikaten referendumski model.
               Imamo največ kvalificiranih predlagateljev referendumov, štiri, nimamo nobene
               omejitve po vsebini, imamo enoletni suspenzivni rok na sprejeto odločitev. Ne najdemo
               države v EU, ki bi omogočala tako lahek dostop do referendumov, zato so bila tudi in
               predvsem v strokovni javnosti že več let prisotna mnenja, da so na tem področju
               spremembe in dopolnitve nujne. Temeljne spremembe, ki so predlagane so v določitvi
               veljavnosti referenduma, v omejitvi predlagateljev, določa se tudi okvir zakonov o
               katerih referendum ne bo več mogoč. Strokovna skupina, ki je bila imenovana v okviru
               Ustavne komisije, je pripravila stališča in predloge, ki jih v Državljanski listi v
               celoti podpiramo, vključno z modelom zavrnitvenega referenduma, ki je sicer največji
               vsebinski odstop od prvotnega predloga. Model tako imenovanega kvoruma, ki je bil
               predlagan, temelji na volilni udeležbi, zavrnitveni model pa temelji na številu
               tistih, ki določajo. Predlagatelji takega referenduma morajo prepričati dovolj veliko
               število volivcev, da se referenduma udeležijo in glasujejo zoper zakon. Predpisovanje
               kriterija najmanjšega števila volivcev znotraj volilnega telesa kot pogoja za
               zavrnitev zakona pomeni, da ima njegova neizpolnitev za posledico, da zakon ni
               zavrnjen in se zato lahko razglasi in uveljavi.</p>
               <p>V Državljanski listi smo prepričani, da s spremembo 90. člena Ustave zakonodajnemu
               referendumu dejansko dajemo ustrezno legitimnost in mu povečujemo pomen, zato bomo
               poslanke in poslanci Državljanske liste sklep o začetku postopka za spremembo ustave
               skupaj s stališči Ustavne komisije v osnutku ustavnega zakona podprli. Hvala.</p>
            </sp>
            <sp xml:id="SDZ6-Redna-10-2013-02-01.sp13">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Besedo ima Poslanska skupina Slovenske ljudske stranke in gospod Mihael Prevc.</p>
            </sp>
            <sp xml:id="SDZ6-Redna-10-2013-02-01.sp14">

               <speaker>MIHAEL PREVC (PS SLS):</speaker>

               <p>Hvala lepa za besedo. Spoštovane kolegice in kolegi!</p>
               <p>Čeprav šele danes začenjamo prvi del postopka za spremembo ustave v okviru
               referendumske zakonodaje, pa je bilo na to temo prelitega že veliko črnila in tudi
               porabljenega ogromno časa, ne samo nas poslancev, pač pa tudi številnih
               strokovnjakov, ki so te spremembe preučevali. Resnično upam in bi bilo res škoda, da
               bi bilo vse to delo zaman.</p>
               <p>Naj se v imenu Slovenske ljudske stranke povsem konkretno sprehodim skozi napovedane
               spremembe. Mislili smo, da ni nobenih dilem okoli kvalificiranih predlagateljev
               zakonodajnih referendumov, vendar glede na slišano zadržki obstajajo. Je pa naše
               mnenje, da 30 poslancev, ki nima za seboj 40 tisoč volivcev, tudi nima kredibilnosti
               za razpis referenduma in s tem oviranje sprejetega zakona s strani večine. Referendum
               naj bo izključno domena državljank in državljanov, vse ostalo je tako ali drugače
               politično vmešavanje. Štirideset tisoč je povsem zadostna kritična masa ljudi, ki ima
               pravico, da preveri ljudsko voljo. Nadalje imamo nedopustnost razpisa referenduma
               oziroma želja, da bi izrecno omejili referendum za nekatere zakone, ki po svoji
               naravi niso primerni za neposredno odločanje volivcev. Dejstvo je, da danes v ustavi
               nimamo nobenega zapisa na to temo, čeprav je v tujini takšna ustavna ureditev bolj
               ali manj praksa. Res pa je, da mora Ustavno sodišče zadnje čase veliko pozornosti
               nameniti ravno temu problemu. Tudi pri tej točki med nami ni večjih zadržkov, da
               zakonom o nujnih ukrepih za zagotovitev obrambe države, varnosti ali odprave posledic
               naravnih nesreč ni mesto na referendumu. Potem so tu še zakoni, ki imajo v svoji
               vsebini določena protiustavna določila in jih je treba z novo zakonsko ureditvijo
               odpraviti. To je seveda povsem logično, bi pa v Slovenski ljudski stranki znova
               opozorili na določeno podrobnost. Po našem mnenju je treba zelo jasno zapisati, da
               lahko takšen zakon vsebuje samo člene, ki neustavno ureditev odpravljajo, nikakor pa
               ne more vsebovati drugih vsebin. Na ta način bi omejili možnost zlorabe, da bi nekdo
               pod krinko odprave neustavnosti sprejel še kup drugih sprememb, za katere pa zaradi
               člena, ki odpravlja neustavnost, ne bi bila možnost referendumske presoje. In še
               zakoni o davkih, carinah in drugih obveznih dajatvah, od katerih je neposredno
               odvisno izvrševanje državnega proračuna oziroma imajo vpliv na druge odhodke ali
               poroštva. V Slovenski ljudski stranki smo sicer prepričani, da določene finančne
               vsebine niso primerne za referendumsko odločanje predvsem zaradi same ustavne
               ureditve, ki državo zavezuje k izpolnjevanju obveznosti do državljanov v obliki
               socialne države, v obliki zagotavljanja pokojnin, zagotavljanja določene ravni javnih
               storitev. Za zagotavljanje teh sredstev pa je treba voditi tudi določeno ekonomsko
               politiko. Državljani na volitvah odločajo, ali je takšna politika prava ali ne, ni pa
               prav, da se v vsaki točki omejujejo prizadevanja vladajoče opcije, pa naj bo katera
               koli, da poskuša zagotoviti sredstva za izpolnjevanje svojih obveznosti do
               državljanov.</p>
               <p>Če nekoliko karikiram, teoretično bi lahko državljani na referendumu izglasovali, da
               bo prispevek v pokojninsko blagajno za vse državljane minimalen, hkrati pa bi morala
               država vsem zagotavljati primerne pokojnine in ostale obveznosti. Čeprav je mogoče ta
               primer skrajen, pa v trenutni javnofinančni situaciji to ni nepomembno in velja na
               takšne primere opozarjati, saj bi si ljudje seveda v splošnem želeli več pravic z
               manj obveznostmi. Vsi pa se zavedamo, da tako preprosto ne gre. Državljani morajo
               svojo voljo do takšne ali drugačne politike izražati na volitvah, ne na referendumih.
               Res pa je, da je tako imenovani vpliv na druge javnofinančne odhodke ali poroštva
               zelo široka dikcija, ki pušča ogromno odprtega prostora. Praktično večina zakonov ima
               določene finančne posledice in s preširoko opredelitvijo glede prepovedi referenduma
               bi kaj hitro lahko prišlo do prepovedi praktično velike večine zakonodaje. Mimogrede,
               na to opozarja tudi skupina strokovnjakov, zato verjamem, da bo na tem mestu prišlo
               do jasnejše opredelitve o tem, kje je tista meja, ko negativne finančne posledice
               prevladajo nad demokratično pravico ljudi do neposredne opredelitve do zakona.</p>
               <p>Strokovna skupina omenja, da teh vprašanj sicer ni treba urejati neposredno v ustavi,
               temveč lahko natančneje določimo zakone, o katerih referendum ne bi bil dopusten, in
               tudi natančna merila za presojo takšne zakonske materije kar v zakonu o referendumu
               in o ljudski iniciativi. Seveda pa bi v tem primeru to moral biti vzporedni proces
               sprejemanja teh meril.</p>
               <p>In nazadnje še tako imenovani kvorum oziroma pogoj za veljavnost referendumske
               odločitve. S pogojem 35-odstotne udeležbe, ki jo je predvideval prvotni predlog, se
               danes opredeljujemo do zavrnitvenega modela zakonodajnega referenduma. V Slovenski
               ljudski stranki smo vedno izražali dvom nad kvorumskim pragom, saj bi bil lahko del
               kampanje tudi pozivanje volivcev k neudeležbi, računajoč na to, da bo udeležba
               prenizka in bo s tem zakon obveljal, kar pa je povsem neprimerno in znižuje
               demokratične standarde in ureditve. Zavrnitveni referendum takšno možnost izključuje,
               saj bi dejansko šteli glasovi proti, res pa je, da bi jih moralo biti minimalno, kar
               25 % vseh volilnih upravičencev. To pa je skoraj 430 tisoč volivk in volivcev, kar
               zagotovo ni majhna številka. V Slovenski ljudski stranki smo prepričani, da bi ta
               prag lahko bil tudi nižji in bi še vedno dajal kredibilnost odločitvi na referendumu.
               To nedvomno ni zanemarljivo v času, ko udeležba na volitvah, še bolj pa na
               referendumih vztrajno pada. Še posebno, če vemo, da je teoretično v primeru splošnega
               kvoruma, na primer prvotnega predloga 35 % za zavrnitev zakona dovolj že slabih 18 %
               vseh volilnih upravičencev. Zavrnitveni referendum ima torej pozitivno plat z vidika
               preprečevanja negativne kampanje, vendar pa je trenutni pogoj za veljavnost volje
               ljudstva še nekoliko bolj zaostren glede na prvotne predloge.</p>
               <p>V Poslanski skupini Slovenske ljudske stranke bomo predlog za začetek postopka za
               spremembo ustave podprli in s tem omogočili, da se pogovarjamo in delamo naprej.
               Verjamemo, da lahko pridemo do določenih rešitev, ki bi dejansko dobile potrebno
               dvotretjinsko podporo. Želeli pa bi si, da nihče izmed nas v to zgodbo ne bi vstopal
               s figo v žepu. Povsem normalno je, da obstajajo različna stališča posameznih strank,
               toda zdaj smo na preizkusu že danes, ali lahko kakšno stvar tudi dorečemo in se
               dogovorimo. Upam, da nam bo to uspelo. Hvala lepa.</p>
            </sp>
            <sp xml:id="SDZ6-Redna-10-2013-02-01.sp15">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima poslanska skupina Demokratične stranke upokojencev Slovenije in gospa
               Marjana Kotnik Poropat.</p>
            </sp>
            <sp xml:id="SDZ6-Redna-10-2013-02-01.sp16">

               <speaker>MARJANA KOTNIK POROPAT (PS DeSUSU):</speaker>

               <p> Hvala za besedo gospa podpredsednica. Spoštovane poslanke in poslanci, vsem lep
               pozdrav!</p>
               <p>Stališče poslanske skupine DeSUS glede obravnavane spremembe ustave je pozitivno tako
               v smislu začetka tega postopka kot tudi glede stališča same Ustavne komisije, ki je
               na podlagi mnenj ustavnopravnih ekspertov prišla do zaključkov, ki so predlagani. V
               Poslanski skupini DeSUS sicer načeloma nismo naklonjeni hitropoteznim spremembam
               slovenske ustave. Menimo namreč, da gre za akt, torej za temeljni akt države, za
               katerega že zaradi svojega statusa med pravnimi akti in same vsebine, ki jo ureja,
               mora veljati trdnost in stabilnost. O spremembi ustave v delu, ki se nanaša na
               referendumski institut, pa je govora že kar nekaj let. Tudi ne gre zanemariti poskuse
               sprememb v tej smeri, ki pa so ostali zgolj pri poskusih. Očitno se do sedaj ni našlo
               toliko političnega konsenza, da bi o tem začeli strokovno razpravljati, kaj šele da
               bi sprejeli drugačne rešitve, kot so v ustavi zapisane.</p>
               <p>Na kakšen način in kako se s predlogom spreminja institut referenduma, ne bi
               ponavljala. Bilo je o tem danes pred tem govorniškim pultom že veliko povedanega.
               Poslanska skupina DeSUS se strinja z oceno, da ta predlog predstavlja omejitev
               instituta zakonodajnega referenduma. Tega nihče ne zanika, vendar ta omejitev, ki
               predstavlja omejevanje tako glede kvalificiranih predlagateljev, kvoruma in omejitev
               vsebinskega referendumskega odločanja, po naši oceni ne pomeni omejevanja
               demokratičnosti, ne pomeni omejevanja neposrednega odločanja volivk in volivcev,
               pomeni pa omejevanje zlorabe tega instituta. In ravno tukaj gre v prvi vrsti za
               omejitev možnosti političnih zlorab. Pa s tem nikakor ne želim kazati s prstom na
               nikogar. Izjemno grenak priokus samemu zboru velikokrat tudi po potrditvi po vloženem
               vetu s strani Državnega sveta z vložitvijo zahtev oziroma pobud za referendum je
               skoraj že stalna praksa. V obdobju od osamosvojitve do danes kažejo rezultati, da je
               bil institut referenduma zlorabljen za politične blokade že po demokratičnem
               sprejetju zakonov. Zato je vsekakor treba preprečiti oziroma vsaj zmanjšati možnost
               zlorab tega instituta. Tudi prikaz ureditve v drugih državah pokaže, da je Slovenija
               unikum na tem področju.</p>
               <p>Nadalje ugotavljamo tudi v naši poslanski skupini, da si državljanke in državljani ne
               želijo preko referenduma izražati svoja stališča o vsakem vprašanju, ki je politično
               sporen in glede katerega politika ne more doseči nekega minimalnega konsenza.
               Določena področja pa so vsekakor primerna, celo izkaže se, da so potrebna, da se
               povpraša za mnenje ljudi, in v to ne gre dvomiti. Večina primerov pa kaže na nizko
               udeležbo na referendumih in tudi odstotek neudeležbe nam marsikaj pove. Izjemno
               zaskrbljujoče je po naši oceni tudi dejstvo o rezultatih referendumskega odločanja,
               ki niso vedno rezultat odgovorov na referendumska vprašanja, temveč rezultat
               izkazovanja vsesplošnega nezadovoljstva državljank in državljanov. In tudi to je
               zloraba instituta referenduma. Poudarjam, da tu nikakor ne kažem s prstom na
               državljanke in državljane, temveč na politične opcije, ki ljudstvo na žalost
               zlorabljajo.</p>
               <p>Da v Poslanski skupini DeSUS soglašamo s stališči, ki jih je pripravila oziroma
               oblikovala strokovna skupina, sem že povedala. O tem, kdaj referendum ne bi bil
               dovoljen, pa bi rada še enkrat poudarila, in sicer gre za primere človekovih pravic
               in temeljnih svoboščin, gre za nujne ukrepe za zagotavljanje obrambe države, varnosti
               ali odprave posledic naravnih nesreč, gre pa tudi za zakone o davkih, carinah in
               drugih obveznostih, od katerih je neposredno odvisno izvrševanje državnega proračuna,
               ter o zakonih, ki imajo vpliv na druge javnofinančne odhodke ali poroštva. Kateri so
               ti zakoni, ki imajo vpliv na druge javnofinančne odhodke in poroštva, je treba po
               mnenju Poslanske skupine DeSUS še precizno določiti. V nasprotnem primeru bi se
               prepoved razpisa referenduma lahko nanašala na številne zakone, ki vsebujejo le po en
               člen o javnofinančnih odhodkih ali poroštvih ali pa jih samo omenjajo. Pri tem
               posebej izpostavljam opredelitev o zakonu o pokojninskem in invalidskem
               zavarovanju.</p>
               <p>V Poslanski skupini DeSUS se zavzemamo za spremembo referendumskega instituta, zato
               Poslanska skupina DeSUS podpira nadaljnje postopke za spremembo ustave in sprejema
               stališča Ustavne komisije, ki jih je predstavila gospa Katarina Hočevar. Hvala
               lepa.</p>
            </sp>
            <sp xml:id="SDZ6-Redna-10-2013-02-01.sp17">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Besedo ima Poslanska skupina Nove Slovenije in mag. Matej Tonin.</p>
            </sp>
            <sp xml:id="SDZ6-Redna-10-2013-02-01.sp18">

               <speaker>MAG. MATEJ TONIN (PS NSi):</speaker>

               <p>Spoštovane kolegice in kolegi, lepo pozdravljeni!</p>
               <p>Ko govorimo o spreminjanju ustave, ne moremo mimo klime, ki se v tem trenutku v zvezi
               s to temo pojavlja v naši državi, v naši družbi. Če pogledate raziskavo javnega
               mnenja, boste ugotovili, da sta več kot dve tretjini državljanov naklonjenih
               spremembam ustave in da so na nek način siti vseh teh poplav referendumov in
               najrazličnejših iniciativ, ki s predlogi za referendum blokirajo uveljavitev
               določenih zakonov. Ampak poleg teh raziskav, ki govorijo svoje, pa poslanci v teh
               dneh dobivamo številna elektronska sporočila najrazličnejših interesnih skupin, ki
               nas pozivajo, naj ustave ne spreminjamo, ker bomo ravnali nedemokratično,
               protidržavno, protiljudsko in še kaj bi se našlo. Žal prav te skupine največkrat
               uporabljajo izjave in izraze, s katerimi poskušajo diskreditirati posamezne poslance,
               ki si nekoliko bolj aktivno prizadevajo za spremembo ustave, tudi sam sem žrtev teh
               prizadevanj, ko mi očitajo, na primer ravno včeraj se je zgodilo, ko mi očitajo, da
               nimam nobenega pojma v zvezi z zbiranjem podpisov. Naj jim odgovorim, da sem večkrat
               zbiral podpise, tudi podpise za zakon, 5 tisoč podpisov za zakon o
               kmetijsko-gozdarski zbornici, pa podpise za ostale referendume in tudi podpise za
               svojo kandidaturo, ko smo bili še izvenparlamentarna stranka. Tako da vse ni tako
               slabo, kot se zdi.</p>
               <p>Ampak bistvo pri vsem tem, je kako so lahko naša mnenja tako različna. Zavedam se, da
               žal tudi zaradi našega delovanja in zaradi naših razprav v tem parlamentu ima ta hiša
               relativno nizek ugled. Ne moremo pa mimo dejstva, da je to še vedno ključna
               institucija demokracije. Lahko razumem ljudi, da si želijo več vpliva pri urejanju
               državnih zadev, ampak ta večji del vpliva težko dobijo preko referenduma, ampak se
               morajo politično organizirati, iti na volitve in priti v ta parlament. Pred zadnjimi
               volitvami sta se na takšen način podobnega projekta lotili kar dve stranki. Ne morem
               se tudi strinjati s tezo, ki se vse pogosteje pojavlja, da bi bil višek demokracije
               to, da lahko neka manjšina vedno in povsod blokira večino. To za mene enostavno ni
               demokracija. Demokracija je to, da večina sliši in poskuša upoštevati tudi manjšino,
               ne more pa biti demokracija, da manjšina vedno blokira večino. Ali si priznamo ali si
               ne priznamo, referendumi so problem, so v zgodovini povzročili že padec tudi kakšne
               vlade, so povzročili zaostanek pri strukturnih in drugih reformah. In to so
               dejstva.</p>
               <p>Če pogledamo, kaj nam prinaša ta 90. člen, tukaj se lahko strinjam s kolegico
               Kociprovo, da nekateri niso prebrali oziroma niso videli čisto zadnjih variant in da
               vseh podrobnosti ne poznajo, zaradi tega ne bo odveč, če še enkrat tudi jaz ponovim,
               kaj 90. člen sploh uvaja. Prvi odstavek oziroma ključno najpomembnejše se mi zdi, da
               novi predlog 90. člena referendum jemlje iz rok politike in ga daje izključno v roke
               ljudstva. 90. člen govori tudi o vsebinah, ki naj ne bi smele priti na referendum.
               Štiri alineje obstajajo, od obrambe, finančnih zadev, mednarodnih pogodb in
               človekovih pravic, in na koncu je še tretji odstavek, ki govori, kdaj je ta
               referendum veljaven. Kaj se po današnji razpravi zdi sporno in kaj ni sporno?
               Zagotovo za vse, ki sedimo v tej dvorani, se zdi, da ni sporen prvi odstavek, ki
               govori o tem, da je ta politika v tem državnemu zboru se danes pripravljena
               odpovedati pravici in možnosti do referenduma in da se vsi skupaj strinjamo, da ga
               dajemo izključno v roke ljudstva. To je bilo čutiti in slišati, da je nesporno.</p>
               <p>Nekoliko problemov se še pojavlja pri vsebinah, o katerih bi lahko imeli referendum
               in o katerih ne. Vsaj dve zadevi se zdita nesporni. Ena je, da referendumi o obrambi
               države in naravnih nesrečah ter o mednarodnih pogodbah niso sporni in da o teh dveh
               temah enostavno referendumov ne sme biti. Problemi pa nastajajo pri ostalih dveh
               alinejah, to pa so zakoni, povezani s financami in pa človekove pravice. Naj
               potolažim vse tiste, ki jih skrbi, da je dikcija zapisana tako, da praktično noben
               referendum ne bo smel biti samo zato, ker bo nekje notri nek člen, ki dovoljuje neke
               finančne posledice. Če ste si prebrali navodilo oziroma priporočilo te strokovne
               komisije Ustavne komisije lahko ugotovite, da naj bi se ta stvar detajlno določila,
               za katere zakone bo to šlo. In mislim, da so tukaj potem vsi dvomi odveč. Kar zadeva
               človekovih pravic, se pa moram strinjati s tistimi, ki pravijo, da je to nepotrebno
               podvajanje. Ustavno sodišče že sedaj ne more imeti prevelikih razsežnosti v svojih
               odločitvah, ker Ustavno sodišče zavezuje Ustava Republike Slovenije. In vse tiste
               človekove pravice, ki so zapisane v Ustavi Republike Slovenije, jim mora Ustavno
               sodišče tudi slediti. In zadnja stvar, ki se očitno zdi, da bo najbolj problematična,
               pa je, v katerih pogojih bo referendum veljaven. Najbrž se boste spomnili, da je bila
               Nova Slovenija tista stranka, ki je najbolj odločno in izrazito nasprotovala
               35-odstotnemu kvorumu. In še ta kvorum je bil zastavljen tako, kot ste že številni
               poudarjali, da vsebina, kampanja na referendumu niti ne bi bila pomembna, pomembno bi
               bilo samo to, kdo bi ostal doma in kdo ne. Rešitev, ki jo je dala Ustavna komisija,
               gre pa v to smer, da večje, kot bo nasprotovanje nekemu zakonu, nižja volilna
               udeležba bo potrebna na tem referendumu. Večja kot bo razdeljenost pri posameznem
               vprašanju, večji bo potreben kvorum in večja bo potrebna udeležba. Jaz lahko rečem,
               da mi ne bi želeli prevzemati odgovornosti, da bi bili tisti jeziček na tehtnici, ki
               bi pomenil, da bi poskus spremembe ustave padel zaradi nas, zaradi Nove Slovenije.
               Zaradi tega smo pri tem predlogu Ustavne komisije, čeprav nismo z njim zadovoljni,
               bili in smo pripravljeni stisniti zobe. Ampak kljub vsemu pa si želimo in upamo, da
               bo v nadaljnjih postopkih in usklajevanjih še vedno lahko prišlo do znižanja tega
               kvoruma. Če sem prav razumel, sta vsaj dve poslanski skupini v današnjih stališčih
               izrazili to željo in to možnost. Ampak konec koncev se moramo zavedati, da eno so
               želje, drugo pa je kruta realnost dvotretjinske večine.</p>
               <p>Če zaključim, lahko rečem, da bo Nova Slovenija v tej prvi fazi dala priložnost in
               podprla začetek teh ustavnih sprememb.</p>
            </sp>
            <sp xml:id="SDZ6-Redna-10-2013-02-01.sp19">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina italijanske in madžarske narodnosti in dr. László
               Göncz.</p>
            </sp>
            <sp xml:id="SDZ6-Redna-10-2013-02-01.sp20">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa za besedo. Spoštovani prisotni!</p>
               <p>Kot smo že doslej nekajkrat poudarili, midva bova začetek postopka za spremembo 90.
               člena Ustave podprla. Zelo se zavedava, da sedanji politični trenutek, ta zmedeni
               čas, kot ga nekateri upravičeno poimenujejo, ni najprimernejši za tovrstne pomembne
               odločitve, vendar glede na poslovniške določbe manevrskega prostora za drugo skorajda
               ni, kot da preverimo dejansko željo po spremembi tako imenovanega referendumskega
               člena ustave. Demokratični sistem praviloma temelji na svobodni volji slehernega
               volilnega upravičenca, da s svojo suvereno odločitvijo prispeva k nastanku legitimno
               izvoljene zakonodajne oblasti. Katera in kakšna je ta zakonodajna oblast, se določi
               na osnovi večinske podpore na legitimno izvedenih svobodnih in tajnih volitvah.
               Svobodno po Churchillu – boljšega načina vzpostavitve demokracije doslej še nihče ni
               izumil. Zakonodajalci ob sodelovanju izvršne oblasti, strokovne javnosti, civilne
               družbe, ostalih zainteresiranih dejavnikov stremijo za tem ali pa vsaj bi tako morali
               početi, da sprejmejo za najširšo skupnost ustrezne odločitve, ki odražajo etične,
               politične, socialne, gospodarske, kulturne in druge potrebe oziroma težnje čim
               večjega odstotka državljanov. Pri tem seveda velja, da odločitve nikoli ne bodo po
               volji celotnega prebivalstva, vendar je zelo pomembno, da se približa najvišji možni
               večini s posebnim občutkom do socialno, narodno ali kako drugače ogroženih skupnosti
               in posameznikov. Iz povedanega jasno sledi, in to sodi med osnove razvite
               parlamentarne demokracije, kljub določenim postopkovnim razlikam v različnih državah,
               da zakone in druge, za državo najbolj pomembne, odločitve sprejema Državni zbor
               oziroma najvišja zakonodajna veja oblasti. Morebitne napake pri sprejemanju zakonov
               se praviloma popravljajo na osnovi sklepa Ustavnega sodišča, seveda pa obstajajo tudi
               drugi mehanizmi v širšem procesu izboljšanja zakonodajnega postopka, med katere
               nedvomno sodi institut referenduma, torej neposredno odločanje volilnih upravičencev
               o določeni vsebini. Pri tem prihajamo do bistva današnje odločitve o spremembi 90.
               člena Ustave. Referendumi so po nepisani logiki demokratičnega parlamentarizma
               namenjeni tistim odločitvam, ki so zgodovinsko odločilni ali vsaj nadpovprečno
               vplivni za obstoj, vitalne interese in razvoj določene skupnosti, naroda ali države.
               Da bo referendum postal res tovrstni institut, morajo zanj veljati ustrezni kriteriji
               glede odstotka udeležbe volilnega telesa, višine podpore in predvsem vsebine. Da ne
               bo pomote, referendum je lahko namenjen tudi drugam odločitvam, med drugim tudi
               presoji zakonskega besedila, če je to dejansko v interesu ustrezne večine
               državljanov. Naj pa ne bi bil namenjen političnemu obračunavanju ali izsiljevanju
               takšnih ali drugačnih skupin v primeru, ko bi lahko zaradi spremenjenih odločitev
               prišlo do stanja, ki ni v interesu ali je celo v škodo večine državljanov.</p>
               <p>Pozdravljamo pobudo, da politični dejavniki, torej politične stranke, poslanci,
               svetniki ne morejo sprožiti referenduma, temveč je to izključno pravica državljanov o
               izpolnjevanju določenih kvantitativnih kriterijev. Referendum mora biti nekaj
               najvišjega v sistemu odločanja družbe, ki se uporabi v najvažnejših primerih, seveda
               tudi pri morebitnih velikih napakah izvoljenih organov. Ne sme pa biti sredstvo, kar
               na primer najavljamo že v fazi priprave neke zakonske materije, če nam, kot neki ožji
               skupini, njena vsebina ni po volji. Da bi bila ločnica med pravilno izbiro in zlorabo
               referenduma bolj optimalna predvsem z vidika vseh državljanov, tudi tistega, ki živi
               v najbolj oddaljeni prekmurski vasici, ter v pravem pomenu besede demokratična in
               pravična, so potrebni od sedanje oblike bolj ustrezni kriteriji.</p>
               <p>Zaradi omenjenih razlogov in ker je pristojna strokovna skupina po naši presoji dokaj
               jasno in ustrezno definirala vsebino in kriterije predlagane spremembe, ki pa se po
               potrebi še lahko v nadaljnjem postopku izboljšujejo, bova, kot sem že rekel, začetek
               postopka podprla.</p>
            </sp>
            <sp xml:id="SDZ6-Redna-10-2013-02-01.sp21">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi razprava poslank in
               poslancev o predlogu sklepa, da se začne postopek za spremembo ustave.</p>
               <p>Besedo ima dr. Ljubica Jelušič, pripravi naj se gospod Rihard Braniselj.</p>
            </sp>
            <sp xml:id="SDZ6-Redna-10-2013-02-01.sp22">

               <speaker>DR. LJUBICA JELUŠIČ (PS SD):</speaker>

               <p>Najlepša hvala za besedo spoštovana podpredsednica. Lepo pozdravljeni kolegi in
               kolegice!</p>
               <p>V preteklih dveh desetletjih naše ustavne ureditve se je velikokrat postavilo
               vprašanje, ali je zakonodajni referendum prostor udejanjanja aktivnega državljanstva
               ali je to v resnici prostor političnih blokad, ki lahko zavrejo mnoge zelo odločilne
               stvari, ki so pomembne za preživetje države in državljanov. Mislim, da smo v postopku
               dosedanjih pogovorov tukaj v Državnem zboru glede spreminjanja 90. člena Ustave
               vendarle prišli do neke vrste soglasja o tem, da je treba pustiti referendum predvsem
               državljanom in da je treba omejiti prostor za izvedbo oziroma za zahteve po
               referendumu tistim, ki že imajo tako imenovani politični glas oziroma imajo veliko
               možnosti za izpogajanje svojih presoj v procesih bodisi v Državnem zboru, bodisi v
               Državnem svetu. Zaupam tej naši skupni presoji tudi zaradi tega, ker jih je podprla
               Ustavna komisija Državnega zbora, in to soglasno. Zaupam tudi, ker je to narejeno na
               podlagi strokovne skupine, ki se je res poglobila v vse podrobnosti te problematike.
               Zaupam pa, kot rečeno, tej rešitvi tudi zato, ker je bilo danes v predstavitvah vseh
               poslanskih skupin slišati, da smo soglasni oziroma da se strinjamo s tem, da si
               vzamemo en del pravic, ki predvsem Državnemu zboru gredo v postopkih sprejemanja
               zakonodaje, in sicer tisti del pravic, ki običajno pripada manjšini.</p>
               <p>Zavedam se tudi, kar je bilo danes že rečeno, da se v sistemu zavor in ravnovesij
               ruši ravnovesje, in sicer v prid izvršne oblasti. S tem ko si je Državni zbor vzel
               možnost oziroma manjšina, običajno opozicija v Državnem zboru si je vzela možnost
               dajanja pobud za referendume, si je v bistvu zmanjšala pozicijo v razmerju, ki je
               vzpostavljeno, torej zavor in ravnovesij. Se pa vendarle ta pozicija Državnega zbora
               krepi do druge veje oblasti, in sicer do sodne. V drugi točki, ko se je postavilo
               vprašanje, o katerih temah zakonodajni referendum ne bi bil dopusten. Namreč doslej
               je bilo Ustavno sodišče tisto, ki je lahko presojalo, skladno z dosedanjim zapisom v
               ustavi, o katerih stvareh je referendum dopusten, o katerih pa ni. Poslej, ko in če
               bomo seveda določili v 90. členu, o katerih temah je dopusten, smo pravzaprav tu v
               Državnem zboru jasno povedali, kaj so tisti temelji za opredeljevanje Ustavne
               sodišča, ko gre za dopustnost referenduma. Jaz mislim, da je vsekakor pomembno, da
               referendum ni možen o nujnih ukrepih za zagotovitev obrambe države, varnosti in pa
               odprave posledic naravnih nesreč, kot tudi ne o ratifikaciji mednarodnih pogodb,
               ampak seveda tistih, ki ne pomenijo odstopanja suverenosti na druge države oziroma
               organizacije. Podpiram tudi nedopustnost referendumov, ko gre za višino davčnih
               dajatev ter zakon o izvrševanju proračuna. Se pa pridružujem tistim, ki pravite, da
               bi kazalo biti tudi glede tega, kaj je v teh zakonih lahko napisano, zelo
               precizen.</p>
               <p>Ta teden smo veliko govorili o človekovih pravicah in njihovih kršitvah, ki
               povzročajo, da je poročilo varuha človekovih pravic o tem iz leta v leto debelejše.
               Če hočemo iskreno zaščititi človekove pravice in svoboščine, potem mislim, da je
               treba omejiti pravico do referenduma o zakonih, ki odpravljajo neustavnost na
               področju človekovih pravic.</p>
               <p>In še zadnja stvar. Videti je, da se strinjamo okrog zavrnitvenega referenduma, imamo
               pa različne presoje glede vstopnega praga ali veljavnosti tega zavrnitvenega
               referenduma. Nekateri menijo, da je prag za udeležbo na takem referendumu previsok.
               Moramo se spomniti, da smo v preteklosti velikokrat kritizirali dejstvo, da so padali
               zakoni, ker jih je povozila tako imenovana manjšina volivcev napram tihi večini, ki
               ni šla na referendum, ni pa bila proti zakonu. Ker je v Sloveniji bolj prisotna
               kultura nasprotovanja kot kultura pritrjevanja, je prav, da imamo zavrnitveni
               referendum, vendar je tudi prav, da je prag za udeležbo na takem referendumu
               postavljen dovolj visoko, da mu zagotavlja tudi legitimnost. Velikokrat je bilo v teh
               razpravah doslej slišati, da je pomemben primer Švice. Je pomemben, na nek način, in
               sicer zato, ker je v Švici udeležba na volitvah in referendumih obvezna. Referendumi
               potekajo več dni, datum referenduma je v bistvu datum zaključka glasovanja. Mi šele
               govorimo o vstopnem pragu za udeležbo na referendumih, pri njih je udeležba
               samoumevna. Je pa res, da je njihova ureditev nastajala v 700 letih obstoja države,
               naša ustavna ureditev in naša demokracija je stara dobrih ali slabih, šibkih 23 let.
               Jaz upam, da ne bomo tudi mi potrebovali 700 let, da pridemo do te skupne presoje o
               tem, kaj je vstopni prag za referendume in pa seveda tudi za volitve. Hvala.</p>
            </sp>
            <sp xml:id="SDZ6-Redna-10-2013-02-01.sp23">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Rihard Braniselj, pripravi naj se gospod Franc Jurša.</p>
            </sp>
            <sp xml:id="SDZ6-Redna-10-2013-02-01.sp24">

               <speaker>RIHARD BRANISELJ (PS DL):</speaker>

               <p> Hvala, podpredsednica.</p>
               <p>Moja razprava bi šla v smeri oziroma malo več o drugem odstavku sprememb 90. člena,
               kot jih je predlagatelj zastavil. To pa je omejitev referendumskih vsebin. Trenutni
               predlog 90. člena, drugega odstavka, se glasi, da referenduma ni dopustno razpisati,
               če bi bile lahko prizadete človekove pravice in temeljne svoboščine ali bi lahko
               nastale druge protiustavne posledice, o zakonih o nujnih ukrepih za zagotovitev
               obrambe države, varnosti ali odprave posledic naravnih nesreč in pa o zakonih o
               davkih, carinah in drugih obveznih dajatvah, o zakonih, od katerih je neposredno
               odvisno izvrševanje državnega proračuna, ter o zakonih, ki imajo vpliv na druge
               javnofinančne odhodke ali poroštva. Mi takšne vsebine v ustavi nismo imeli vse od
               sprejetja ustave dalje. Pa vendarle, imeli smo pa v Zakonu o referendumu in ljudski
               iniciativi iz leta 1994 pravzaprav zakonsko določbo, ki je bila zapisana v 10. členu
               tega zakona in se je glasila tako: "Zakonodajnega referenduma ni mogoče razpisati, o
               zakonih ki se sprejemajo po hitrem postopku, kadar to zahtevajo izredne potrebe
               države, interesi obrambe ali naravne nesreče, o zakonih, od katerih je neposredno
               odvisno izvrševanje sprejetega državnega proračuna, in o zakonih, ki se sprejemajo za
               izvrševanje ratificiranih mednarodnih pogodb." To se pravi ustvarjalci te ustave,
               prve slovenske ustave, mojstri ustave pravzaprav so imeli že v fazi ustvarjanja te
               ustave v mislih, da je treba vsebine, ki gredo na referendum, omejiti. Seveda pa so
               imeli nesrečno roko oziroma so naredili osnovnošolsko napako, da teh vsebin bodisi
               niso vključili v samo vsebino Ustave v 90. členu, niti niso naredili nečesa drugega,
               da ustava ni napotila pravzaprav na to možnost v zakonu, ki to ureja. In seveda je
               Ustavno sodišče zlahka to določbo razveljavilo z odločbo Ustavnega sodišča, z dne 19.
               1. 1995. Govorim o tem, da se že snovalcem ustave, prvotne ustave, ni zdelo sporno,
               da se vsebine, ki na referendumu ne smejo biti predmet ljudske presoje, ne omejijo.
               In če bi ta določba bila zapisana direktno v ustavi ali pa b bilo napotilo na zakon,
               bi seveda imeli zadnjih dvajset let te zadeve urejeno tako, kot jih imajo tudi druge
               razvite države, kjer ni nobenih težav glede omejitev teh vsebin. Ta trenutek lahko
               samo popravimo to napako, če temu lahko tako rečemo, mojstrov ustave iz leta 1991,
               1992 in vnesemo to določbo v ustavo, kjer ji je mesto, da pravzaprav izvedemo tisto,
               kar so tudi oni takrat vedeli in smatrali, da je to treba narediti. Ali so te vsebine
               pravilno, dovolj natančno formulirali, mislim, da v tem trenutku se nam o tem ni
               treba opredeljevati, ker vendarle bodo to ustavni strokovnjaki v fazi nadaljnjega
               postopka in vsi skupaj se bomo dogovorili o točno določenih formulacijah in takšno
               formulacijo bomo tudi zapisali v ustavo. Hvala lepa.</p>
            </sp>
            <sp xml:id="SDZ6-Redna-10-2013-02-01.sp25">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Franc Jurša, pripravi se naj gospod Jožef Horvat.</p>
            </sp>
            <sp xml:id="SDZ6-Redna-10-2013-02-01.sp26">

               <speaker>FRANC JURŠA (PS DeSUS):</speaker>

               <p>Hvala za besedo, gospa podpredsednica.</p>
               <p>Danes je bilo že večkrat slišano, da so že v preteklosti želeli narediti to
               spremembo, pa ni nikoli prišlo do prvih oziroma bolj pomembnih korakov. Včeraj sem že
               govoril o tem, kaj ljudje razmišljajo o referendumu. Soglašam s tistimi, ki govorijo,
               da je javno mnenje naklonjeno tem spremembam. Ljudje si preprosto želijo, da na tem
               področju določene stvari tudi spremenimo. Zdaj pa bi se želel predvsem javno in jasno
               izjasniti, kako gledam na določene točke, ki se spreminjajo. Res je, da na nek način
               po svoje omejujemo s temi predlogi posameznike oziroma določene skupine. V vsakem
               primeru so lahko kvalificirani predlagatelji ljudje, se pravi 40 tisoč volivcev. Jaz
               osebno razmišljam in sem prepričan v to, da skupina poslancev in tudi Državni svet ne
               sme biti predlagatelj referenduma.</p>
               <p>Kar se tiče kvoruma, ko govorimo o veljavnosti 35 % volivcev, moram povedati, da sem
               dobil pismo nekaterih civilnih skupin, ki imajo veliko članstva, predlagajo pa celo
               višji prag – 45 %. Večina volivcev je tudi za to, da je najmanj ena četrtina volivcev
               potrebnih, da je referendum tudi veljaven. Mislim, da je ta zadeva na nek način v
               mejah normale, če želimo, da to tudi na nek način realiziramo. Vsebinska omejitev
               zakonodajnega referenduma. Tu moram reči, da v točki, ki govori o človekovih pravicah
               in temeljnih svoboščinah, nimam pomisleka. Kar pa se tiče obrambe države, varnosti,
               odprave posledic naravnih nesreč, prav tako nimam pomisleka. Seveda pa v dveh točkah,
               ki jih bom zdaj navedel, pa imam rahel pomisleke. Gre za zakone o davkih, carinah,
               drugih obveznih dajatvah, zakone, o katerih je nesporno odvisno izvrševanje
               proračuna, ter zakone, ki imajo vpliv na druge javnofinančne odhodke ali poroštva. Tu
               pa je, kot sem že omenil, moj delni pomislek. Glede na to, da finančni zakoni lahko
               močno vplivajo na socialni položaj državljanov, tudi razmišljam, da bi mogoče bilo
               treba še bolj konkretno definirati, kateri so tisti zakoni, ki jih moramo izvzeti
               oziroma jih lahko pustimo v tem kontekstu.</p>
               <p>Želel pa bi tudi poudariti, da si želim, da vsi tisti, ki so se dogovarjali, da gremo
               v te spremembe, ne bi v zadnjem trenutku spremenili svojega mnenja. Da se slutiti, da
               pri nekaterih, ki so prej določene zadeve vroče zagovarjali, je enostavno želja po
               nekaterih spremembah začela plahneti zaradi nekih političnih razmišljanj. Hvala
               lepa.</p>
            </sp>
            <sp xml:id="SDZ6-Redna-10-2013-02-01.sp27">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jožef Horvat, pripravi naj se mag. Majda Potrata.</p>
            </sp>
            <sp xml:id="SDZ6-Redna-10-2013-02-01.sp28">

               <speaker>JOŽEF HORVAT (PS NSi):</speaker>

               <p>Hvala lepa, spoštovana podpredsednica. Spoštovane kolegice in kolegi!</p>
               <p>Najbrž se vsi zavedamo, da gre za izjemno občutljivo spremembo ustave, ko govorimo o
               določbah ustave, vezane na referendum, ki je dejansko orodje direktne
               demokracije.</p>
               <p>Gre za izjemno občutljivo spremembo Ustave Republike Slovenije in v tem kontekstu ne
               bi želel, da bi naredili kakršnokoli napako. Ena mislim, da je se že zgodila. Dobivam
               namreč tudi jaz, tako kot vi, spoštovane kolegice in kolegi, veliko pisem, kjer se
               določene civilne družbe, posamezniki in tako naprej pritožujejo, ker niso dobili
               besede na seji Ustavne komisije. Sicer nisem član te komisije, ampak mislim, da bi se
               dalo v nadaljevanju kljub vsemu tudi civilni iniciativi dati besedo in da civilna
               iniciativa oziroma različne civilne iniciative tudi na sejah Ustavne komisije jasno
               artikulirajo svoje zahteve. Mislim, da nam ne bi smelo biti žal tega časa.</p>
               <p>Dovolite, da preberem samo en odstavek iz pisma Civilne iniciative za družino in
               pravice otrok, ki pravi takole: "Spoštovane poslanke in poslanci, v Civilni
               iniciativi za družino in pravice otrok vidimo dva bistvena pomena referenduma. Prvi
               je možnost zavrnitve slabih zakonov, ki jih sprejme politična elita, če le-ti nimajo
               podpore med ljudmi. To je zelo pomembno, saj slabi zakoni lahko naredijo veliko
               škode, in je prav, da se ta škoda, v kolikor jo ljudje pravi čas prepoznajo, tudi
               prepreči. Na nek način celo pomembnejši pomen referenduma pa je, da referendum
               spodbuja oblast socialnemu in družbenemu dialogu." Konec prvega odstavka tega pisma.
               Pozivam, da bi v nadaljevanju tega postopka spreminjanja ustave le bili pozorni tudi
               do civilne družbe.</p>
               <p>Kot v drugih parlamentarnih in najbrž tudi izvenparlamentarnih strankah in strokovnih
               krogih tudi v Novi Sloveniji menimo, da je sedanja slovenska referendumska ureditev
               neustrezna, saj zaradi svoje ohlapnosti omogoča zlorabe, predvsem pa taktično
               zavlačevanje in blokado pri sprejemanju in uveljavljanju zakonodaje. Sprememba je
               torej potrebna in za normalno zakonodajno dejavnost celo nujna. Vendar ne vsakršna
               sprememba, temveč taka, ki bi ohranila upravičeno uporabo in veljavo zakonodajnega
               referenduma, hkrati pa omejila omenjeno možnost zlorab. Do sem, do te trditve smo si
               najbrž vsi enotni, tako sem vsaj tudi razumel predstavitev stališč poslanskih skupin.
               Torej diagnozo smo pravzaprav nekako enotno postavili. S prvo omejitvijo, to je s
               črtanjem tretjine poslancev Državnega zbora in celotnega Državnega sveta iz kroga
               upravičenih predlagateljev, se mi seveda strinjamo, saj Državni zbor in Državni svet
               kot ustanovi predstavniške demokracije svojo vlogo v zakonodajnem postopku že
               uveljavita, kakor ju pač uveljavita, preden pride na vrsto referendum kot orodje
               neposredne demokracije.</p>
               <p>Mi smo včeraj veliko razpravljali tudi o Zakonu o referendumu in ljudski iniciativi
               in nam se zdi bolj smiselno in pošteno preprečiti uporabo referenduma za politično
               zlorabo že v sami začetni fazi, to je že pri zbiranju podpisov za pobudo. Kot veste,
               smo se podpisali pod predlog zakona, v katerem predlagamo kompromis, da bi se iz
               sedanjih 2 tisoč 500 navadnih podpisov zahtevalo 5 tisoč, ampak to je stvar
               diskusije, 5 tisoč overjenih podpisov, ki bi se potem upoštevali pri zbiranju 40
               tisoč podpisov za zahtevo. Da bi bilo tako zbiranje uspešno, bi morala biti
               napovedana tematika referenduma res zelo pomembna in prepričljivo predstavljena,
               pobudnik pa bi se moral zelo potruditi za dobro in učinkovito organiziranje zbiranja.
               To dvoje bi bilo že zadosten pogoj za odvračanje od lahkotnih političnih zlorab in
               neupravičenih zakonodajnih blokad.</p>
               <p>Jaz bi v svojem zaključku želel samo še državljanke in državljane jasno opozoriti na
               naslednje. Če bo sprejet izključitveni razlog za razpis naknadnega zakonodajnega
               referenduma za zakone o ratifikacijah mednarodnih pogodb, seveda ne bo dopusten
               referendum o nekaterih, za Slovenijo zelo pomembnih, mednarodnih vprašanjih. Jaz jih
               tukaj ne bom našteval, zanalašč ne, ampak želim samo jasno to informacijo slovenski
               javnosti posredovati. Hvala lepa.</p>
            </sp>
            <sp xml:id="SDZ6-Redna-10-2013-02-01.sp29">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Za besedo je prosila predlagateljica mag. Katarina Hočevar.</p>
               <p>Izvolite.</p>
            </sp>
            <sp xml:id="SDZ6-Redna-10-2013-02-01.sp30">

               <speaker>MAG. KATARINA HOČEVAR (PS DL):</speaker>

               <p>Hvala za besedo, gospa podpredsednica.</p>
               <p>Samo v hramu demokracije, spoštovani poslanec gospod Horvat, je svoboda govora na
               prvem mestu. Kljub vsemu pa bi dala pojasnitev, da smo na Ustavni komisiji – katere
               se je udeležilo kot predstavniki javnosti kar lepo število predstavnikov civilnih
               organizacij ravno zato, da bi bila njihova beseda slišana – izglasovali in
               organizirali javno predstavitev mnenj, ki je potekala v tej dvorani. Tako se ne morem
               strinjati s tem, da je bila svoboda govora omejena, vsekakor pa je vaša pobuda na
               mestu in kot prvopodpisana obljubim, da se bom zavzela oziroma da se bomo skupaj kot
               člani komisije odločali o tem, ali na naslednjih sejah dobijo besedo tudi
               predstavniki civilnih organizacij. Hvala.</p>
            </sp>
            <sp xml:id="SDZ6-Redna-10-2013-02-01.sp31">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Mag. Majda Potrata ima besedo, pripravi naj se gospod Bojan Starman.</p>
            </sp>
            <sp xml:id="SDZ6-Redna-10-2013-02-01.sp32">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica.</p>
               <p>Podprla bom začetek postopka za spremembo ustave, in to iz dveh temeljnih razlogov. V
               zvezi s tem postopkom spremembe 90. člena je bila v Državnemu zboru organizirana
               javna predstavitev mnenj in tedaj so imeli vsi, ki imajo relevantna stališča in so
               jih že artikulirali v zvezi s spremembo referendumske zakonodaje, možnost v Državnemu
               zboru povedati, kaj si o predlaganih spremembah mislijo. Drugič, ker je v pripravo
               tega teksta bila vključena strokovna skupina. Besedilo, ki je pripravljeno, sodim, da
               je najmanjši skupni imenovalec zelo različnih pogledov. Zdaj pa v predstavitvi
               stališč poslanskih skupin ali posameznikov slišim že zadržke ob posameznih dogovorih
               o tem, kje bi zlasti vsebinske omejitve morale biti izpuščene, če bi kdo naj podprl
               takšno stališče. Jaz bom povedala, kaj je za mene bistveno. Za mene je bistveno, da
               ne more biti referendum razpisan o človekovih pravicah. To je na podlagi izkušenj
               storjeno. Na referendum gre namreč celotno besedilo, in ne samo enkrat se je zgodilo,
               po ugotovitvah, kaj je referendum prinesel in da je referendum denimo kakšen zakon
               zavrnil, da so bili potem ljudje šele po zavrnitvi zakona presenečeni, razočarani ali
               ogorčeni, kaj smo pravzaprav z referendumom zavrnili. Grem konkretno na Družinski
               zakonik ali recimo na referendum o izbrisanih ali na referendum o medicinski pomoči
               pri oploditvi. Gre za temeljna vprašanja, ki so zvezana z vrednostnim sistemom
               posameznika, ampak če posameznikov vrednostni sistem s tem, da lahko drugi uveljavlja
               svoj vrednostni sistem, ni ogrožen, bi morali dopustiti takšne možnosti, da se
               uveljavljajo.</p>
               <p>Zato bi opozorila samo še na eno stvar. Kljub nezadovoljstvu, ki zdaj iz civilne
               družbe prihaja s stališčem, da gre za omejevanje civilne iniciative, bi pa še na eno
               pojavnost opozorila. Udeležba na referendumih je relativno nizka. Očitek je pogosto
               tudi, da politika prelaga odločitve na ramena ljudi. Politika se je iz referenduma
               zdaj izvzela, ljudem je še vedno dana priložnost, da zahtevajo referendum, to se mi
               zdi prav, enako pa podpiram zavrnitveni tip referenduma. Hvala.</p>
            </sp>
            <sp xml:id="SDZ6-Redna-10-2013-02-01.sp33">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prišlo je do spremembe. Namesto gospoda Bojana Starmana ima sedaj besedo gospa
               Kristina Valenčič, pripravi naj se mag. Alenka Bratušek.</p>
            </sp>
            <sp xml:id="SDZ6-Redna-10-2013-02-01.sp34">

               <speaker>KRISTINA VALENČIČ (PS DL):</speaker>

               <p>Hvala za besedo.</p>
               <p>Kolega Bojana bom težko nadomestila zaradi njegove večje politične kilometrine,
               dovolite pa mi kratko razmišljanje še z moje strani. Sama bom predlog za začetek
               postopka za spremembo 90. člena Ustave podprla. Temelj vsake demokratične družbe so
               demokratične volitve. Prav na ta način imajo volivci možnost, da vplivajo na
               odločanje in vključevanje v demokratično življenje. In prav referendum je tisti
               instrument, ki volivcem to omogoča. Žal pa je praksa pri nas pokazala, da se je
               referendum sprevrgel v politično orodje in da manjšina odloča o pravicah večine. O
               konkretnih primerih je govorila tudi kolegica pred menoj. Zato podpiram, da se
               referendum vrne ljudstvu in odvzame politiki. Podpiram tudi, da se jasneje določi, za
               katere vsebine referenduma ne more biti. Izrazito nizka udeležba na dosedanjih
               referendumih kaže, da ljudstvo ne more oziroma ne želi odločati o nejasnih oziroma
               prezapletenih vprašanjih oziroma o zelo zahtevnih strokovnih vsebinah. Pravi namen
               bomo dosegli, ko bodo na referendumu ljudje odločali o vprašanjih in vsebinah, ki jih
               zanimajo. Za to pa moramo ozavestiti ljudi in predvsem spremeniti politično kulturo.
               Kar se pa meni osebno zdi najbolj zaskrbljujoče, je, da smo v Sloveniji izgubili
               zaupanje – zaupanje volivcev v politike, zaupanje v institucije države, zaupanje drug
               v drugega. Zato moramo čim prej vsi skupaj in vsak zase spoznati, da je vsak človek
               vrednota.</p>
               <p>Naj zaključim z mislimi, ki jih je na tej seji izrekla varuhinja človekovih pravic:
               "Pot v boljšo in bolj pravično družbo je moč doseči samo z medsebojnim spoštovanjem
               in ohranitvijo človekovega dostojanstva." In prav politiki moramo v svojih razpravah
               in dejanjih to pokazati tudi ljudstvu. Hvala.</p>
            </sp>
            <sp xml:id="SDZ6-Redna-10-2013-02-01.sp35">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Alenka Bratušek. Pripravi naj se gospa Marjana Kotnik Poropat.</p>
            </sp>
            <sp xml:id="SDZ6-Redna-10-2013-02-01.sp36">

               <speaker>MAG. ALENKA BRATUŠEK (PS PS):</speaker>

               <p>Najlepša hvala za besedo.</p>
               <p>Želela bi posebej izpostaviti dve stvari, ker mislim, da v javnosti nista dovolj
               jasno predstavljeni. Prvič, da danes začenjamo postopek spremembe ustave in ne, da bo
               danes dokončno karkoli sprejeto. In drugič, očitno smo tudi mi, politiki, premalo
               glasno povedali, da se s temi predlaganimi spremembami ljudem ne jemlje nobena
               pravica. Politiki bomo sami sebe omejili, kar je edino pravilno, ljudem pa ostajajo
               enake pravice, kot so bile danes. Tudi v številkah, če tako rečem: za začetek
               postopka, za sam razpis referenduma ostaja vse enako. V tem trenutku ne spreminjamo
               ničesar. Sploh pa danes ne sprejemamo nič dokončno. Strokovna komisija bo imela tudi
               na vprašanja Pozitivne Slovenije, zastavljena na Ustavni komisiji, še kar veliko
               dela, da bo na vsa ta vprašanja odgovorila zadovoljivo. Dejstvo pa je, da se je
               referendum v preteklosti izkoriščal v politične namene in da marsikateri zakon, ki je
               bil na referendumu oziroma zaradi referenduma ni bil uveljavljen, ker so ga ljudje na
               referendumu zavrnili, je bil zavrnjen zato, ker so ljudje glasovali proti takrat
               vladajoči politiki oziroma vladi. In to nikakor ne more biti prav. Skratka, na
               referendumu naj bo res razpravljano in potem odločeno o vsebini zakona, ne zato, ker
               je zakon sprejela ena koalicija in ga ljudje, ki ne mislijo tako, zavrnejo zaradi
               tega in ne zaradi same vsebine. Dejstvo je pa tudi, da že danes ni bilo mogoče
               razpisati vseh referendumov. Samo kakšen mesec nazaj poglejmo, ko je Ustavno sodišče
               presodilo, da bi bila dva referenduma protiustavna oziroma ni dovolilo izvedbe teh
               dveh referendumov.</p>
               <p>Na koncu samo še enkrat: danes ne odločamo dokončno o ničemer. In upam, da bomo to
               povedali dovolj glasno, da bodo ljudje razumeli. In drugič, ljudem s temi
               predlaganimi spremembami ne jemljemo nobene pravice. Sami sebi bomo vzeli pravico, da
               začnemo referendum.</p>
            </sp>
            <sp xml:id="SDZ6-Redna-10-2013-02-01.sp37">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Marjana Kotnik Poropat. Pripravi naj se mag. Dejan Židan. Vidim, da gospe
               Marjane Kotnik Poropat ni, zato ima besedo mag. Dejan Židan. Pripravi naj se gospod
               Jakob Presečnik.</p>
            </sp>
            <sp xml:id="SDZ6-Redna-10-2013-02-01.sp38">

               <speaker>MAG. DEJAN ŽIDAN (PS SD):</speaker>

               <p>Spoštovana predsedujoča, hvala za besedo. Spoštovane poslanke in poslanci!</p>
               <p>Sam bom podprl začetek postopka, ker mislim, da ni prav, da referendum uporablja
               politična elita, če je v opoziciji, da izsiljuje vlado. S tem imam kot bivši minister
               veliko izkušenj. Tudi če pogledam na drugo stran parlamenta, se spomnim, kako so te
               izkušnje zgledale. Tudi ni prav, da v Sloveniji lahko referendum uspe, če pridejo
               glasovat oziroma obkrožit listek samo eden, dva ali trije državljani. Zato izrazito
               podpiram neke vrste uvedbo kvoruma. Pri temeljnih točkah, omejitvami za referendum,
               je pa seveda jasno, da so zame najbolj pomembne človekove pravice. Kar bi rad
               povedal, je pa naslednje. Iz razprave nekaterih danes še koalicijskih strank začenjam
               ugotavljati, da to spremembo očitno ne spremlja neka srečna pot v bodoče, ker se
               ponovno začnejo obnašati z nekimi izključevanji, kakor da ponovno prehajajo v
               opozicijo, tako da jaz niti ne verjamem, da imate res namen, da podprete to, kar ste
               na nek način celo sami predlagali. Za razliko od vas, pa verjetno ste opazili, smo
               Socialni demokrati spremembo predlagali, ko smo bili v vladi, predlagamo je tudi
               sedaj, ko smo v opoziciji, in za razliko od marsikoga drugega v tej državi stališč ne
               spreminjamo iz dneva v dan. Hvala.</p>
            </sp>
            <sp xml:id="SDZ6-Redna-10-2013-02-01.sp39">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jakob Presečnik, pripravi naj se mag. Ivan Vogrin in za njim gospod
               Jerko Čehovin.</p>
            </sp>
            <sp xml:id="SDZ6-Redna-10-2013-02-01.sp40">

               <speaker>JAKOB PRESEČNIK (PS SLS):</speaker>

               <p>Hvala lepa, gospa podpredsednica. Spoštovane kolegice in kolegi!</p>
               <p>Večkrat se pojavlja to vprašanje tudi po raznih forumih in medijih, da gre za
               omejevanje pravic do odločanja državljank in državljanov, vendar po drugi strani ob
               vsakem referendumu, ki je bil v preteklosti, smo vedno poslušali, kje smo, zakaj se
               ne odloča tam, kjer se je treba odločati, ne pa da se da vsako stvar na referendum.
               Mogoče tudi zaradi izkušenj, da so bile nekatere stvari na referendumu v preteklih
               letih, ki zagotovo ne sodijo na referendum in ki zagotovo izredno velike večine ljudi
               absolutno niti ne zanimajo, kaj šele da bi se je kaj dotikalo teh ljudi. To je
               zagotovo razlog za to, da je treba glede referendumske zakonodaje oziroma spremembe
               ustave na tem področju kakšno tudi reči in sprejeti kakšno pozitivno spremembo.
               Absolutno podpiram to, da tisti, ki sicer odločamo o zadevah, ne moremo biti
               predlagatelji referendumov. Predlagatelji naj bodo predvsem državljanke in
               državljani, z ustreznim številom podpisov v ustreznih časih, kar je treba z zakonom
               tudi še doreči, je vezano seveda na včerajšnjo razpravo okrog tega zakona.</p>
               <p>Glede vsebine referenduma oziroma katere so tiste zadeve, ki na referendum ne sodijo.
               Kolikor vem, v nobenem od zakonov nimamo to dorečeno, kar ima tujina, kar je v tujini
               normalna praksa. V tujini, v ostalih demokracijah imajo napisano, katere stvari ne
               sodijo na referendum in zagotovo je to tudi pri nas treba na nek način definirati. Pa
               ne bom ponavljal, da so to stvari, ki zagotovo ne sodijo, obramba države, varnost ali
               odprava posledic naravnih nesreč, to zagotovo ne sodi na referendum. Občutljivo
               področje je tudi takrat, kadar z ustreznimi zakoni odpravljamo protiustavna določila
               oziroma usklajuje Državni zbor neko odločbo Ustavnega sodišča. To je seveda velik
               prostor za možnost raztegnitve tega določila oziroma te odločbe Ustavnega sodišča,
               kjer zaradi odločbe Ustavnega sodišča včasih pride do temeljite spremembe kakšnega
               zakona. To je občutljiva tema, ki jo moramo v nadaljevanju, če bo dana zelena luč za
               nadaljevanje postopka, tudi razrešiti. Podobno so občutljivo področje tako imenovani
               finančni zakoni, davčni zakoni in tako dalje, ker jasno, da mnogo zakonov, ki jih
               sprejema ta državni zbor na ta ali drug način, vpliva tudi na druge vsakdanje zadeve,
               ki jih občutimo vsi državljani sleherni dan, vključno s socialnimi problemi in tako
               dalje.</p>
               <p>Kar se tiče različnih omejitev in procentov teh kvorumov okoli veljavnosti odločitev
               na referendumu, se absolutno strinjam z mnenjem, ki ga je dal naš vodja poslanske
               skupine kot mnenje poslanske skupine in ne želim tu moriti tega zbora. Strinjam se s
               tem in tega ne bom ponavljal. Želim poudariti, da bom ta predlog za začetek postopka
               za spremembo ustave podprl in poskušal tudi s svojim glasom omogočiti, da se
               pogovarjamo in delamo naprej. Verjamem, da lahko s tehtnim premislekom pridemo do te
               dvotretjinske podpore in da omogočimo, da ta postopek spremembe ustave teče naprej.
               Želim pa ob tem tudi poudariti, da sem v prejšnjih mandatih aktivno sodeloval kot
               predstavnik poslanske skupine v tovrstnih razpravah in v delovnih skupinah Državnega
               zbora in tudi takrat pričakoval večinski dogovor, do katerega pa žal nikoli ni
               prišlo. Seveda upam, da bo tokrat drugače. Hvala lepa.</p>
            </sp>
            <sp xml:id="SDZ6-Redna-10-2013-02-01.sp41">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Mag. Ivana Vogrina vidim, da ta trenutek ni v dvorani, gospod Jerko Čehovin ima
               besedo, pripravi naj se gospod Matevž Frangež. Aha, prišlo je do ene spremembe,
               namesto gospoda Jerka Čehovina ima sedaj besedo gospod Gašpar Gašpar Mišič, pripravi
               naj se gospod Matevž Frangež.</p>
            </sp>
            <sp xml:id="SDZ6-Redna-10-2013-02-01.sp42">

               <speaker>GAŠPAR GAŠPAR MIŠIČ (PS PS):</speaker>

               <p>Predsedujoča, hvala lepa za besedo.</p>
               <p>Danes, ko se pogovarjamo o začetku postopka za spremembo ustave, sem jaz v enem
               velikem precepu, kako se odločiti, ko bomo glasovali, kajti referendum je posledica
               nemoči, nesposobnosti in nesprejemanja odgovornosti politikov za iskanje kompromisov
               v dobro vseh državljank in državljanov. Referendum je samo posledica slabega ravnanja
               politikov v preteklosti in izkoriščanje politike tega zelo pomembnega instituta.
               Referendum je ključni institut demokracije in pravica, ki jo ima ljudstvo, ki ima
               dejansko tudi po 3. členu ustave oblast, ni prav, da se tako korigira, da se omejuje
               ljudstvo, ko politika izgubi kompas ali pa zgreši smer in se ne obnaša tako, kot je
               to bilo obljubljeno v predvolilnem času. Vsakršno drugačno ravnanje politikov,
               poslank in poslancev od predvolilnih obljub in programa, ki je bil predstavljen
               volivkam in volivcem na volitvah, je izdaja volivk in volivcev. Vendar glede na
               dejstvo, da se ta institut referenduma tako pogosto izkorišča in predstavlja
               manipulacijo številnih manevrov takšne ali drugačne politične opcije, ki je bodisi na
               oblasti bodisi v opoziciji, mislim, da je prav, da se podpre začetek postopka, v
               katerem se predvsem onemogoči politike, poslanke in poslance, da izkoriščajo institut
               referenduma. Kako se bomo v končni fazi dogovorili, kakšna stališča, kakšne omejitve
               ali pa neomejitve bomo sprejeli, bomo videli v nadaljevanju postopka. Danes že vidim,
               da nekateri, ki ste razpravljali, držite fige v žepu oziroma že zdaj napovedujete,
               ker morebiti boste nekega dne v opoziciji, pa vam bo prišla prav sedanja ureditev.
               Sedanja ureditev je preveč ohlapna, preveč dopušča predvsem politiki, poslankam in
               poslancem, da izigravajo ta institut referenduma.</p>
               <p>Jaz osebno sem bil zelo na strani nespremembe ustave, vsi pravijo, da se ustava
               spreminja s tresočo roko, vsi pravijo, da se vsebinske omejitve referendumov volivk
               in volivcev ne smejo dotikati, vendar v praksi to ni tako. V praksi so se dogajale
               raznorazne manipulacije, izkoriščanja zapisanega v ustavi, zato sem se odločil danes
               po tehtnem premisleku, da bom nadaljevanje postopka za spremembo ustave predvsem v
               tistem delu, kjer se bo onemogočila manipulacija, podprl, ne bom pa podprl tistih
               delov, ki omejujejo ali pa preprečujejo ljudski iniciativi in svobodi, da takrat,
               kadar politika zgreši smer, ukrepa in sproži referendum, ko je to nujno potrebno.
               Predvsem takrat, ko se kršijo človekove pravice ali ko se kršijo pravice tistim
               skupinam, ki so najbolj šibke v naši družbi. Hvala lepa.</p>
            </sp>
            <sp xml:id="SDZ6-Redna-10-2013-02-01.sp43">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. Besedo ima gospod Matevž Frangež, pripravi naj se mag. Matej Tonin.</p>
            </sp>
            <sp xml:id="SDZ6-Redna-10-2013-02-01.sp44">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Meni se zdi današnja odločitev zelo pomembna. Naj uvodoma povem, da bom podprl
               začetek postopka, ampak ne zato, ker bi brezprizivno podpiral besedilo, ki je danes
               na mizi. S tem besedilom imam probleme in bom povedal zakaj. Zato, ker mislim, da
               daje formi prednost pred vsebino. Govori o zakonih, o katerih ni mogoče izvesti
               referenduma, namesto da bi govorilo o posledicah, ki bi jih bilo treba izključiti kot
               možnih posledicah referenduma. In v tem pogledu naj bom zelo konkreten in pričakujem,
               da bosta strokovna komisija in Ustavna komisija predloge iz današnje razprave tehtno
               preučili, če želimo na koncu tega postopka izglasovati tudi potrebne ustavne
               spremembe. Človekove pravice so za mene vprašanje, o katerem velja posebej
               razmisliti. Jemljem na znanje stališča strokovne komisije, hkrati pa poudarjam, da
               mislim, da je nedopustno, da se o temeljnih človekovih pravicah izreka večina, da se
               o pravicah manjšine izreka večina. To je demokratični standard, ki ga moramo v družbi
               posvojiti. Sam mislim, da bi se moral 90. člen Ustave po zaključku tega postopka
               glasiti nekako takole: "Referenduma ni mogoče oziroma dopustno razpisati o zakonih o
               nujnih ukrepih za zagotovitev obrambe države, varnosti ali odprave posledic naravnih
               nesreč", to je mimogrede točka, ki jo je brezprizivno podpirala tudi strokovna
               komisija, "o zakonih, katerih zavrnitev bi predstavljala neposredno ogrožanje
               finančne stabilnosti države in zaradi katere bi bilo onemogočeno stabilno izvrševanje
               financiranja državnega proračuna in drugih blagajn javnega financiranja." Torej zelo
               jasno vezano na posledico, na nek ustavno zavarovan cilj, to je finančna stabilnost,
               to je normalno izvrševanje proračuna, ne pa po formi o zakonih o davkih ali zakonih o
               izvrševanju državnega proračuna. Se pravi, dajmo prednost vsebini, posledici, ki se
               ji želimo izogniti, ne pa formulaciji o imenu zakona. Nadalje, "o zakonih o
               ratifikaciji mednarodnih pogodb, katerih zavrnitev bi neposredno ogrožala mednarodno
               stabilnost, mir in varnost ali ugled države in s katerimi se v mednarodni skupnosti
               uveljavljajo enake vrednote, kot jih varuje ta ustava". Jaz mislim, da je resna
               omejitev možnosti o razpisu referendumov kar za vse mednarodne pogodbe hkrati. Velja
               omeniti, da mednarodne pogodbe, ki jih prevzema Republika Slovenija, zavezujejo to
               državo neposredno in da je tako splošna formulacija – kar vse mednarodne pogodbe, v
               tem pogledu nevzdržna. Naj spomnim, da je tudi naš pristop k Evropski uniji bil
               mednarodna pogodba in da je bil to referendum in da so se ljudje takrat modro
               odločili, da želimo biti del Evropske unije.</p>
               <p>Nadalje, "o zakonih, s katerimi se izključno odpravlja ugotovljena neustavnost". V
               tem pogledu je mogoče dober primer prav recimo na referendumu zavrnjeni Zakon o
               pokojninskem in invalidskem zakonu, ki je med drugim odpravil tudi nekaj ugotovljenih
               protiustavnosti. Po formulaciji, ki je danes na mizi, bi torej pomenilo, da ni mogoče
               razpisati referenduma o celoti zakona, četudi recimo zgolj v enem od stotih členov
               odpravlja neko ugotovljeno neustavnost. V tem pogledu se mi zdi ključno, da če
               mislimo resno s to spremembo, da resno pretehtamo dve vrednoti, na eni strani neke
               ustavno zavarovane cilje, ki jih želimo kot skupnost – stabilnost, napredek, razvoj –
               dosegati, in na drugi strani drugo ustavno načelo, ki je zame v tem pogledu vedno na
               prvem mestu: da ima v Sloveniji oblast ljudstvo. Pri tem, če mislimo resno z
               omejitvami, moramo biti zelo, zelo natančni. Kaj se je zgodilo pred časom, ko je
               Ustavno sodišče prepovedalo referendum o slabi banki in holdingu? Na temelju sedaj
               veljavne ustave, spoštovane in spoštovani, vidimo, da je polje interpretacije lahko
               zelo, zelo široko in jaz mislim, da moramo to interpretacijo zožati na nastanek
               neposrednih škodljivih posledic za državo. Iz forme umakniti stvari in fokus na
               tisto, česar si kot skupnost ne želimo. V tem pogledu predlagam, da strokovna
               komisija in Ustavna komisija resno razmislita o še enem dodatnem odstavku tega člena,
               ki bi se glasil nekako tako: "Ustavno sodišče je dolžno pri presoji nedopustnosti
               referenduma iz prejšnjega odstavka restriktivno presojati neposredno ogroženost
               ustavno zavarovanih ciljev iz prejšnjega odstavka in s svojimi odločitvami
               uresničevati načelo, da ima v Sloveniji oblast ljudstvo." Če bo premik razmisleka o
               spremembah šel v tej spremembi, bom tudi na koncu tega postopka podprl spremembe
               ustave. V tej družbeni klimi, ko ljudje terjajo več neposredne demokracije, in jaz v
               to verjamem, ker verjamem, da demokracija ni samo to, da gremo enkrat na štiri leta
               na volitve in damo mandat za upravljanje skupnih zadev. Neposredna demokracija pomeni
               to, da vsi skupaj želimo participirati pri ustvarjanju skupnega, pri upravljanju te
               države in naše skupnosti. In verjamem, da smo danes tukaj zato, da to ljudem
               omogočimo. In da na drugi strani z veliko preciznostjo, ko se lotevamo materije
               ustave, presojamo tisto, česar ne smemo prepovedati, če želimo ostati demokratična
               država in država, ki bo živela načelo, da ima v Sloveniji oblast ljudstvo. Torej
               vsebina pred formo, natančno definiran cilj, ki ga ustava varuje, človekove pravice,
               finančna stabilnost, odprava neustavnosti. Neposredni vpliv zavrnitve mora biti
               takšen, da neposredno ogroža nek ustavno zavarovan cilj in povzroča nastanek
               škodljive posledice in predvsem dolžnost in odgovornost Ustavnega sodišča, da skrbno
               tehta med legitimnimi in ustavno zavarovanimi cilji na eni strani in na drugi strani
               določila, da ima v Sloveniji oblast ljudstvo. Hvala.</p>
            </sp>
            <sp xml:id="SDZ6-Redna-10-2013-02-01.sp45">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Bojan Starman. Se odpovedujete besedi.</p>
               <p>Gospod Jerko Čehovin, izvolite.</p>
            </sp>
            <sp xml:id="SDZ6-Redna-10-2013-02-01.sp46">

               <speaker>JERKO ČEHOVIN (PS PS):</speaker>

               <p>Hvala, gospa podpredsednica.</p>
            </sp>
            <sp xml:id="SDZ6-Redna-10-2013-02-01.sp47">

               <speaker>PODPREDSEDNICA ROMANA TOMC:</speaker>

               <p>Oprostite. Za njim bi bil pa Dragutin Mate.</p>
            </sp>
            <sp xml:id="SDZ6-Redna-10-2013-02-01.sp48">

               <speaker>JERKO ČEHOVIN (PS PS):</speaker>

               <p>Sam menim, da so nekateri posegi v ustavo potrebni. Osebno bi podprl tudi neke širše
               posege, od same preambule pa tudi do nekaterih drugih stvari, ki naj bi nam
               posodobile ustavo in bi bile tudi v ustavi razvidne nekatere dejanske družbene
               spremembe v Sloveniji. Vendar v tem trenutku so na dnevnem redu te spremembe, ki jih
               imamo. Sam moram reči, kar se tiče samoomejitve politike, da verjetno v tem trenutku
               imamo v parlamentu takšno opozicijo, ki se zaveda, da so samoomejitve potrebne.
               Vprašanje je, če bomo to še kdaj imeli. In zato tudi podpiram. Mislim, da je zdaj
               lahko opozicija, tudi če smo mi opozicija, preprečevala z referendumom nekatere
               sprejete odločitve v parlamentu, je v sui generis zanikanje parlamentarne
               demokracije. Parlamentarna demokracija dejansko pomeni, da večina sprejema odločitve
               in s tem tudi odgovornost. Onemogočanje na demokratični način sprejetih sklepov
               parlamenta preko politike je v preteklosti pripeljalo do nekaterih smešnih
               referendumov. Jih niso samo ljudje, ampak zlasti politika je producirala takšne
               referendume, ki so bili ljudem nerazumljivi. Tudi nekatere zadeve, ki bi jih lahko
               opredelili kot temeljne človekove pravice, smo imeli na referendumu. Rezultate,
               kakšni so bili, ne bom našteval. Po drugi strani, če se že politika samoomejuje,
               mislim, da je prav, da se samoomejuje tudi nek način, ki se mu pravi kvorum. Vse
               resne države z zgodovino poznajo neko obliko kvoruma, kar je teoretično, ne glede na
               to, da tudi ljudska iniciativa, če zbere 40 tisoč podpisov, referendum mora biti, se
               lahko zgodi, da na referendum pride lahko samo en glasovalec, in ta referendum velja.
               Zdaj ne bom govoril o tem, kajti danes govorimo o začetku referenduma, kje to
               končati, ampak zdi se mi smiselno.</p>
               <p>Kar pa se tiče alineje v 90. členu, ne bom govoril o spornih, moram pa reči, da ne
               podpiram tega, da bi imeli to dikcijo "druge obvezne dajatve". Naj samo ponazorim.
               Nekdo se bo spomnil, da bi bilo treba zaradi težav RTV dvigniti mesečni prispevek na
               50 evrov. Ali tudi o tem ne bomo smeli imeti referenduma? Po drugi strani lahko nekdo
               reče, ne vem, turistična taksa bo namesto 1 evro, kot ga imamo zdaj, 10 evrov. Morda
               v ceni prenočitve prekomerna zadeva, v kampu bo za kampiranje plačal 11 evrov, mi pa
               mu bomo dali še 10 evrov turistične takse. Zaradi teh zadev se mi dejansko ne zdi, da
               bi morali to opustiti. Kar pa se tiče proračuna, osebno menim, da tudi pri proračunu
               bi moral referendum biti dovoljen. Naj samo rečem, mi lahko v parlamentu sprejmemo
               sklep, da bomo za 50 % znižali izdatke za izobraževanje in za 50 % povečali stroške
               za oborožitev. Ali tudi v teh primerih ne bi smeli imeti referenduma? Mislim, da bi
               se, kar se proračuna tiče, morala omejitev nanašati, da ni dovoljen referendum samo o
               tehničnem zakonu, to je pa zakon o izvrševanju proračuna.</p>
               <p>Zdi se mi tudi pomembno, da ne bomo vsakič trepetali, kakšna bo odločitev Ustavnega
               sodišča, ki je očitno postala odvisna od trenutne politične situacije ali gospodarske
               situacije. Mislim, da je prav, da se tudi navedejo nekatere zadeve, tako da
               razbremenimo Ustavno sodišče arbitriranja o teh stvareh, ki so lahko na spolzkih
               tleh, kaj je dovoljeno, kaj ni dovoljeno. Zato se mi tudi ta del zdi primeren.</p>
               <p>Nazadnje se mi pa zdi, da moramo danes ponovno poudariti to, kar je že bilo rečeno,
               da danes dajemo, če bomo za, zeleno luč za začetek postopka, ne pa da je to že
               dokončno. Mislim, da bo okrog tega še precej govora, mislim, da se bodo tudi nekatera
               razmerja v družbi in tudi v parlamentu še spreminjala. Ampak glede na to, da je
               praktično do zdaj vsa politika ugotovila, da so nekatere spremembe ustave potrebne,
               bom tudi sam podprl začetek postopka.</p>
            </sp>
            <sp xml:id="SDZ6-Redna-10-2013-02-01.sp49">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Namesto Dragutina Mateja ima besedo mag. Branko Grims.</p>
            </sp>
            <sp xml:id="SDZ6-Redna-10-2013-02-01.sp50">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Vsem prav lep pozdrav.</p>
            </sp>
            <sp xml:id="SDZ6-Redna-10-2013-02-01.sp51">

               <speaker>PODPREDSEDNICA ROMANA TOMC:</speaker>

               <p>Še trenutek, to vedno pozabim, ker se zadeve malo menjajo. Gospod Pukšič bi bil
               naslednji, potem dr. Andreja Črnak Meglič.</p>
            </sp>
            <sp xml:id="SDZ6-Redna-10-2013-02-01.sp52">

               <speaker>MAG. BRANKO GRIMS (PS SDS):</speaker>

               <p>V knjigi dr. Lovra Šturma Delitev oblasti, to je učbenik ustavnega prava, najdete
               zanimivo misel, ki je danes zelo relevantna: "Referendum je edina učinkovita omejitev
               oblasti v pogojih parlamentarnega sistema, pogojih proporcionalnega volilnega sistema
               in ureditve parlamentarizma, kot ga ima Slovenija." Po drugi strani je referendum
               tisto, na čemer je ta država nastala – saj je nastala na osnovi plebiscita, na osnovi
               referenduma je stopila v mednarodna združenja, Evropsko unijo in zvezo NATO. To tam
               izjemno spoštujejo povsod, še danes nas v NATU navajajo kot primer demokratične
               ureditve, pozitiven primer prav zaradi tega, ker je šlo za odločitev ljudstva.
               Referendum je torej v Sloveniji vrednota ali bi moral biti vrednota – včasih se tega
               sami premalo zavedamo – ki jo ceni celo bolj tujina, kot mi sami, po drugi strani pa
               je učinkovita omejitev oblasti.</p>
               <p>Seveda je pa v Sloveniji vedno, kadar kaj preveč delamo po svoje, težava. In težava
               referenduma v Sloveniji je bila ta, da se je vedno po eni strani zlorabljal, po drugi
               strani pa ne spoštoval, kar je v bistvu tudi oblika zlorabe, tako da bi lahko dali to
               kar v en stavek. Skoraj vsaka referendumska odločitev se je poskušala ali otežiti ali
               izigrati ali pa enostavno se ni spoštovala. Naj začnem samo z odločitvijo ljudstva za
               večinski volilni sistem. Iznenada so bili trije referendumi pa kar neko navzkrižno
               glasovanje, ko je Ustavno sodišče odločilo, da to ne gre, se je to kar izvedlo,
               izigralo z neko spremembo predpisov in na koncu, ko je Ustavno sodišče odločilo, da
               je vendarle treba spoštovati tisto, kar je bila očitna večinska odločitev, se je pa
               raje spremenilo ustavo. Tako približno v Sloveniji delamo z referendumom kot vrednoto
               in se je v praksi potem mnogokrat uporabljal za marsikaj drugega. Pripeljalo se je
               celo nek trenutek do točke, prav v tem zadnjem obdobju, ko bi lahko z referendumom
               zaustavili za Slovenijo sicer tako nujno potrebne gospodarske reforme, ki jih ne
               zahteva samo naše gospodarstvo, ki jih življenjsko potrebuje za bolj učinkovito
               ekonomijo, ampak jih od nas zahteva tudi že mednarodna skupnost. Temu je v zadnjem
               hipu reklo potem ne Ustavno sodišče in je določene referendume prepovedalo. Tam je
               šlo pač za tehtanje vrednot, kot gre vedno pri odločitvah Ustavnega sodišča. In to je
               bila ena najbolj državotvornih odločitev ustavnega sodišča v zadnjem obdobju.</p>
               <p>Danes je pa tukaj dilema, kaj storiti, da se odpre pot do neke spremembe, ki bi
               upoštevala vse to. Ali je to pred nami ali ne, prepuščam vam in ustavnemu pravu. Jaz
               osebno pa moram reči, da je samo eno potrebno, da bi se nehalo zlorabljati
               referendum, da bi se fizično, postopkovno odločilo, stran od zakonodajnega postopka
               možnost samega referenduma. Obstaja ureditev, ki je s tega vidika perfektna, to je
               švicarski model referenduma, nihče ne more s tistim ustaviti nek zakonodajni
               postopek, nihče ne more preprečiti sprejetja nujnih zakonov. Zakon velja, če ljudstvo
               pripravi protipredlog, če lahko postavi protipredlog parlament in se odloči A ali B,
               ampak nikoli ni nobene pravne praznine. Vedno je zakon tukaj, vedno je mogoče
               ukrepati v nujnih primerih. Državna ekonomija, Švica je za to sama po sebi dokaz, ni
               zaradi tega nikoli v težavah.</p>
               <p>Zakaj se o teh modelih v tem obdobju ni dalo več pogovarjati? Večkrat sem nanje
               opozarjal, večkrat sem ponujal švicarski model referenduma na različnih nivojih,
               različnih pogovorih. To osebno pa moram reči, da zelo obžalujem.</p>
            </sp>
            <sp xml:id="SDZ6-Redna-10-2013-02-01.sp53">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Franc Pukšič ni uspel priti v dvorano. Sledi dr. Andreja Črnak Meglič in nato Samo
               Bevk.</p>
            </sp>
            <sp xml:id="SDZ6-Redna-10-2013-02-01.sp54">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa, gospa podpredsednica. Kolegice in kolegi!</p>
               <p>Tudi sama bom podprla začetek razprave o spremembi ustave v zvezi z referendumsko
               ureditvijo. Razlog je predvsem v tem, da menim, da je referendum predvsem sredstvo,
               ki ga naj ima v rokah ljudstvo in ne politika. Prevečkrat smo bili soočeni s tem, da
               je politika, ki svojega stališča ni mogla uveljaviti v parlamentarnem postopku, to
               potem zlorabila za to, da je stvari nekako speljala na referendumu, ob minimalnih
               procentih, za katere je bil potem dosežen pač soglasje tistih, ki so se referenduma
               udeležili.</p>
               <p>Prvi namen teh sprememb, ki jih želimo urediti, je, da vrnemo to orodje nazaj v roke
               ljudstvu. Druga stvar, ki jo močno zagovarjam, pa je, da se na določenih področjih
               natančneje določi vsebina, o kateri se ne sme odločati na referendumu. Socialni
               demokrati smo zlasti poudarjali področja oziroma tisto vsebino, ki se nanaša na
               človekove pravice. Prevečkrat do sedaj v zgodovini je bilo to zlorabljeno, da je
               večina jemala pravice manjšini. Zato se zavzemamo za takšno dikcijo, ki bo natančneje
               urejala tudi to vsebino in ne bo dopuščala zlorabe vsakokratni večini, da nastopa
               proti manjšini. Tretja stvar pa je seveda povezana predvsem s finančnimi vsebinami.
               Strinjam se s tistimi, ki pravijo, da vendarle na teh področjih pa moramo opraviti še
               natančno razpravo. Zato bi pozdravila pobudo, da se razširi razprava z vključevanjem
               tudi civilne družbe o tem, da se razpravlja o samih vsebinah. Dejstvo namreč je, da
               sicer v politiki smo dosegli določeno soglasje, na drugi strani pa civilna družba
               sporoča, da vendarle s tem, kar smo se tukaj dogovorili, niso povsem zadovoljni.
               Mislim, da nadaljnji dialog ne more škoditi in lahko kvečjemu pripelje do odločitev,
               ki bodo pomenile večjo stopnjo konsenza.</p>
               <p>Kot rečeno, začetek postopka bom podprla. Hvala.</p>
            </sp>
            <sp xml:id="SDZ6-Redna-10-2013-02-01.sp55">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Bevk, potem dr. Virant.</p>
            </sp>
            <sp xml:id="SDZ6-Redna-10-2013-02-01.sp56">

               <speaker>SAMO BEVK (PS SD):</speaker>

               <p>Hvala lepa za besedo, gospa podpredsednica. Spoštovani zbor!</p>
               <p>Takih referendumov, kot je bil recimo referendum o pokrajinah na predlog, mislim, da
               30 poslank in poslancev ali nekaj več, kot je bil v mandatu 2004–2008, v Sloveniji
               seveda ne potrebujemo. Takrat je na referendum o pokrajinah, ki ga je predlagala
               pravzaprav vladajoča koalicija Janeza Janše, za ta referendum se odločilo in je na
               glasovanje prišlo samo 11 % ljudi in na tem referendumu je bil zakon o pokrajinah z
               veliko veliko večino zavrnjen. Zato je prav, da na referendume pride dovolj veliko
               število volivcev in volivk, recimo referenduma o arbitražnem sporazumu se je
               udeležilo okoli 42 ali nekaj več odstotkov državljank in državljanov, toliko recimo
               kot volitev predsednika Republike Slovenije lansko leto. To je že ena spodobna
               številka, da lahko rečemo, da lahko tako odločitev na volitvah ali na referendumu
               vsesplošno sprejmemo.</p>
               <p>No, ko sem pogledal, kako so se stranke, te, ki so danes tukaj v Državnem zboru in
               tudi nekatere, ki se niso vanj uvrstile, opredeljevale do tega instituta pred
               državnozborskimi volitvami konec leta 2011, sem malo prebiral po dnevnem časopisju in
               sem pogledal te volilne programe strank, je bilo dejansko jasno, da če bo kakšna
               stvar v tem mandatu imela možnost, da jo v ustavi spremenimo, je to odločitev glede
               referendumov. Od strank, ki so jim takrat javnomnenjske raziskave napovedovale vstop
               v parlament, samo Slovenska demokratska stranka in DeSUS tovrstnih sprememb nista
               omenjala. Za SDS je to jasno, kajti bila je pobudnica največ referendumov, ki so bili
               uperjeni proti reformnim ukrepom Pahorjeve vlade in so bili najbrž v teh predvolilnih
               napovedih zadržani, posebej ker so najbrž upali, da bodo na volitvah zmagali in bi
               jih referendumi lahko pri njihovi politiki ovirali, kar se dejansko iz nekaterih
               izjav tudi da čutiti. Potem sem pogledal, kakšna so bila stališča pred volitvami.
               Stranka Socialnih demokratov, ki ji pripadam, je pred volitvami rekla, da se
               referendum lahko razpiše le, če to zahteva najmanj 40 tisoč volivcev, da bi bil
               referendum veljaven, pa se ga mora udeležiti tretjina ali najmanj četrtina volilnih
               upravičencev. Tako naša stranka pred volitvami. Liberalna demokracija Slovenije je
               takrat rekla, da bi bil referendum veljaven, če bi se ga udeležilo najmanj 40 %
               volivcev in da bi ga bilo mogoče sklicati izključno na zahtevo 40 tisoč volivcev.
               Tudi Zares je takrat izjavljal nekaj podobnega, da bi bila odločitev sprejemljiva, če
               bi bila za to četrtina glasov vseh volivcev in da bi bilo referendum mogoče razpisati
               le na zahtevo 40 tisoč volivcev. DeSUS, ki je bil takrat že izven vlade in je
               spodbujal referendume, pa je recimo njegov prvak dejal, da bi bil referendum
               sprejemljiv samo takrat, če bi se odločalo o ključnih državnih vprašanjih, da bi
               poslanci celo lahko imeli to možnost. Tako je takrat zapisal v predvolilni kampanji
               prvak DeSUSa. Še najbolj, kot rečeno, je bila nekako konservativna ali pa proti
               spremembam Slovenska demokratska stranka. In zanimivo je, kaj je takrat povedal vodja
               takratne največje opozicijske stranke Janez Janša. Pred volitvami leta 2011 je rekel:
               "Mislim, da je bila večina rešitev, ki smo jih v Sloveniji sprejeli z referendumi,
               dobrih." Prav gotovo je bil plebiscit leta 1990 tisto najboljše, kar smo imeli v
               obliki referendumskega ali plebiscitarnega odločanja, ne morem pa se strinjati z
               mnenjem pred volitvami, kot je povedal predsednik sedanje vlade Janez Janša, da je
               bila večina rešitev dobrih. Najbrž je mislil tudi, da je bila dobra tudi tista
               odločitev na super referendumski nedelji, junija 2011, ko so bili zavrnjeni reformni
               projekti Pahorjeve vlade, da je bila ta odločitev dobra. Danes, leta 2013, lahko
               povem, da to ni bila dobra odločitev.</p>
               <p>Potem sem pogledal še, kakšno stališče sta imeli pred volitvami dve stranki, ki nista
               bili parlamentarni in sta potem vstopili v parlament. To pa sta bili Državljanska
               lista Gregorja Viranta, ki se je takrat še tako imenovala, in Pozitivna Slovenija
               Zorana Jankovića, ki sta rekla, da bodo poslancem odvzeli možnost zahtevati
               referendum in ohranili možnost, da ga zahtevajo volivci. Če pogledamo, kaj ste ljudem
               obljubljali pred volitvam leta 2011, je jasno, da je treba dati to orodje predvsem v
               roke državljanom in državljankam. Mislim, da je 40 tisoč podpisov tisto, kar bi lahko
               zapisali v ustavo. Počakali pa bomo tudi na mnenje strokovnjakov, da povedo še vse
               ostale podrobnosti, od tega, kateri zakoni lahko gredo, kateri ne smejo iti, koliko
               volivcev mora priti na referendum. Jasno pa je, da na referendumu zmaga tista stvar,
               ki dobi več kot en glas nad 50 %. Hvala lepa.</p>
            </sp>
            <sp xml:id="SDZ6-Redna-10-2013-02-01.sp57">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Dr. Gregor Virant in potem Roman Jakič.</p>
            </sp>
            <sp xml:id="SDZ6-Redna-10-2013-02-01.sp58">

               <speaker>DR. GREGOR VIRANT (PS DL):</speaker>

               <p>Hvala lepa.</p>
               <p>Ko poslušam razprave, se mi zdi, da je treba opozoriti na eno stvar, namreč da danes
               sprejemamo ne samo sklep o tem, da začnemo postopek za spremembo ustave, ampak da so
               na mizi že tudi zelo precizno oblikovana stališča. Torej nekega velikega manevrskega
               prostora med prvo in drugo fazo ustavnorevizijskega postopka ni. V prvi fazi se na
               predlog Ustavne komisije v Državnem zboru pač odločimo, kako bo izgledalo besedilo
               ustavne spremembe, z nekimi finesami mogoče, ki še ostanejo odprte. Tako da razprave,
               ki gredo v to smer, O. K., štartajmo zdaj postopek za spremembo ustave, potem bomo pa
               videli, če se nam bo uspelo kaj zmeniti, niso najbolj umestne. Kar smo se uspeli
               zmeniti, smo se zmenili že doslej oziroma smo se predvsem odločili na Ustavni
               komisiji. Drugi odstavek 3. člena Ustave pravi, da ima v Sloveniji oblast ljudstvo in
               da jo izvršuje neposredno in preko volitev. Referendum je korekcija posredne ali
               predstavniške demokracije in je pomemben institut za uveljavljanje ljudske volje,
               zato se strinjam s tistimi, ki pravijo, da se je treba ustavnih sprememb na tem
               področju lotevati previdno in smo se jih tudi lotili zelo previdno. Praktično celo
               lansko leto smo se pogovarjali na neformalnih sestankih, na Ustavni komisiji, iskali
               neko kompromisno rešitev in mislim, da smo na koncu prišli do dobre rešitve, vsaj
               kazalo je, da se z njo pravzaprav strinjamo vse parlamentarne stranke.</p>
               <p>Dosedanja praksa referendumov je pokazala številne pomanjkljivosti. Pokazala je, da
               se referendum pogosto uporablja ne kot inštrument v rokah ljudstva, ampak kot orožje
               v rokah političnih strank za medsebojna politična obračunavanja in preigravanja.
               Praksa je pokazala, da smo na referendumu odločali ali so na referendumu odločali o
               številnih temah, ki so bile manjšega pomena, ki niso imele širokega nacionalnega
               pomena in so privabile na volišča majhen delež volivcev. Celo tako daleč je šlo, da
               smo imeli referendum o pokrajinah, ki se ga je udeležilo nekaj več kot 10 % volivk in
               volivcev in sporočilo vseh ostalih je bilo popolnoma jasno: "Pustite nas pri miru s
               temi referendumi, delajte tisto, za kar ste plačani, sprejemajte odločitve v Vladi in
               Državnem zboru."</p>
               <p>Tretjič, povezano s prvim problemom, včasih se je v resnici referendum uporabil kot
               inštrument za blokiranje nekih potrebnih, za državo nujnih reform, in izkazalo se je,
               da je lahko problem referenduma tudi v neustreznem razporejanju odgovornosti. Kako
               naj vlada odgovorno in konsistentno vodi neko politiko, če ji lahko na vsakem koraku
               te politike opozicija vrže pod noge poleno referenduma? Še posebej, če gre za neke
               ukrepe, ki so nepriljubljeni.</p>
               <p>So obdobja in so situacije, ko ni lažjega kot podreti zakon na referendumu. Če se
               sprejemajo ukrepi, ki so po naravi stvari nepriljubljeni, toda nujni, če je vlada
               nepriljubljena, potem je opoziciji najlažja stvar na svetu zbrati podpise in izvesti
               referendum in ga seveda tudi dobiti oziroma doseči, da se zakon razveljavi.</p>
               <p>Ravno na ta vidik je velikokrat opozoril bivši predsednik vlade, sedanji predsednik
               republike, gospod Borut Pahor. Kako naj vlada odgovorno vlada, kako naj vodi neko
               celovito konsistentno javnofinančno in gospodarsko politiko, če se potem na
               posameznih točkah lahko pri posameznih korakih ji vrže poleno pod noge, da se jo
               spotakne?</p>
               <p>Pa vendar imajo referendumi tudi številne dobre plati. So prvenstveno mišljeni kot
               inštrument v rokah ljudstva, kadar oblast dela napake, zlasti kadar dela hude napake,
               da ljudje lahko posežejo po tej možnosti in spodbijejo nek zakon, ki je izrazito
               slab. Poleg tega obstoj instituta referenduma prisili oblast, prisili vlado v dialog.
               Jaz sem velik zagovornik sodelovanja javnosti v procesih priprave in sprejemanja
               predpisov, zakonov in podzakonskih predpisov in referendum se je dostikrat v
               preteklosti pokazal kot neka prisila za vlado, da se je spustila v dialog, ki bi ga
               sicer mogoče ignorirala, ker se je morala, ker se je bala referenduma. To je dobro.
               Ampak na drugi strani je pa slabo to, da je ta dialog lahko prerastel v izsiljevanje
               posamezne družbene skupine, posamezne interesne skupine. Sindikati, recimo, so
               pritisnili na vlado v tem smislu, da so rekli, te in te rešitve hočemo, da sprejmete,
               sicer bomo pa dali zakon na referendum in saj dobro veste, da bomo na referendumu
               zmagali, ker je vlada nepriljubljena in ker so ukrepi nepriljubljeni". Se pravi,
               dobro je, da je grožnja referenduma spravila vlado za usklajevalno mizo, ni pa slabo,
               da jo je prisilila v to, da je morala popustiti tudi kapricam in parcialnim
               interesom.</p>
               <p>Z vsemi temi pomanjkljivostmi pred očmi smo se v parlamentu lotili iskanja rešitev za
               90. člen ustave. Sam sem se po najboljših močeh trudil kot predsednik parlamenta in
               predsednik Ustavne komisije, da smo na številnih neformalnih srečanjih, posvetih,
               poskušali najti skupni imenovalec, s katerim bi se strinjale vse parlamentarne
               stranke. Mislim, da smo na koncu našli eno dobro kompromisno rešitev, za katero je
               kazalo vsaj do danes, da ima potrebno podporo. Ali jo ima v resnici, bomo videli
               danes ali pa bomo videli še kasneje v drugi fazi ustavnorevizijskega postopka. Pri
               tem kompromisu je vsaka parlamentarna stranka stopila kakšen korak nazaj. Vsakdo od
               nas bi ta predlog, če bi ga pisal sam, napisal malo drugače, ampak v tem je čar
               kompromisov, da se usedemo, da povemo svoje argumente in poskušamo najti take
               rešitve, da se z njimi na koncu strinjamo vsi ali skoraj vsi. Osebno tako kot
               Državljanska lista podpiram te ustavne spremembe, podpiram omejitev predlagateljstva
               za referendum na 40 tisoč volivcev, ker to pomeni, da se v veliki meri jemlje
               političnim strankam ta inštrument iz rok in se ga prepušča samo državljankam in
               državljanom. Podpiram idejo, koncept tako imenovanega zavrnitvenega referenduma, ki
               pravi, da lahko zakon na referendumu pade samo, če proti zakonu glasuje najmanj 25
               odstotkov vseh volilnih upravičencev. Ta ideja se je takoj na začetku neformalnih
               usklajevanj pojavila, dal jo je na mizo dr. Igor Kavčič, sam sem jo takoj podprl. Na
               začetku je bila malo nerazumljena med prvaki političnih strank, nekaterim se je zdela
               prezapletena, vendar bolj ko so o njej razmišljali, bolj se je pokazalo, da je celo
               boljša od tistega običajnega kvoruma, koliko volivcev mora priti na referendum. Ta
               ideja – 25 % vseh, ki so glasovali, omogoča, da je izid referenduma v bistvu rezultat
               dveh dejavnikov, dejavnika udeležbe in dejavnika razmerja med glasovi za in glasovi
               proti. Vi imate pri zgolj 25-odstotni udeležbi izjemno visok odstotek tistih, ki
               glasujejo proti zakonu, recimo da vsi glasujejo proti zakonu, bo tak zakon padel. Če
               pa je udeležba 50-odstotna, je pa dovolj, da je en glas več proti kot za. To je ena
               zelo posrečena kombinacija dveh faktorjev, dveh dejavnikov: udeležbe na referendumu
               in pa deleža glasov proti.</p>
               <p>Osebno imam največ težav z omejitvijo vsebin, ki gredo lahko na referendum. Tega tudi
               mi nismo imeli v svojem volilnem programu. Sem nekoliko skeptičen do tega, ker ne
               verjamem, da je katerakoli vsebina taka, da lahko rečemo zanjo, da ljudje niso dovolj
               razumni, pametni, preudarni, da bi o njej odločali. Tudi o davkih, mislim, da so
               državljanke in državljani sposobni odločati, in da ne bi kar tako na vrat na nos
               ukinjali nekih davkov, ker se zavedajo, da denar v proračun moramo zbrati. Ampak
               dobro, tudi na to smo pristali, kot rečeno. To je neka cena tega, da iščemo
               dvotretjinsko soglasje, to je kompromis. Moram tudi reči, da ta omejitev vsebin, ki
               je sedaj zapisana, ni zelo restriktivna. Govori o nujnih ukrepih za zagotovitev
               varnosti, obrambe države, govori o davkih, na izdatkovni strani proračuna pa samo o
               enem zakonu, to je o zakonu o izvrševanju proračuna, se pravi bolj restriktivno, kot
               je pa na začetku bil predlog, ki je prišel iz vrst Socialnih demokratov. Ampak na
               koncu ste se tudi Socialni demokrati strinjali s to nekoliko bolj restriktivno
               verzijo. Nekaj malega je ostalo odprto še za drugo fazo, zato tudi ta šesta točka
               stališč, ki odpira ta manevrski prostor za strokovno skupino, da razmisli še o
               nekaterih vprašanjih. Konkretno o dveh vprašanjih ali pa mogoče celo treh. Eno
               vprašanje so obvezne javne dajatve. Mislim, da s tem kakšnih velikih težav ne bo.
               Vse, kar moramo po zakonu obvezno plačevati, naj bo to davek, carina ali pa
               RTV-prispevek, je takšna obvezna dajatev. Drugo odprto vprašanje je vprašanje
               potencialnih zlorab s strani vlade in parlamenta. Kakšnih? Denimo, da v zakon, ki
               vsebuje tristo členov in ureja vse mogoče, vstavimo eno določbo, ki pade pod omejitve
               novega spremenjenega 90. člena, recimo odpravlja neko protiustavno stanje. Ali je to
               dovolj, da se referendum prepove? Jaz moram reči, da tukaj zaupam Ustavnemu sodišču,
               ki se je tudi v dosedanji praksi postavilo na stališče, da če je odprava
               protiustavnega stanja samo en nebistven, droben, neznatni del zakona, da to samo po
               sebi ne more biti razlog za prepoved referenduma. In tretje vprašanje, ki ostaja
               odprto, je, kakšen manevrski prostor bomo pustili Ustavnemu sodišču pri odločanju o
               dopustnosti referenduma. Ustavno sodišče je v preteklosti razvilo dve različni
               doktrini in je v nekaterih primerih uporabljalo eno, v drugih primerih pa drugo. Ena
               doktrina je ožja in pravi, da se lahko referendum prepove samo takrat, kadar zakon
               odpravlja neko obstoječe protiustavno stanje. Druga doktrina, ki jo je uporabljal
               sedaj v zadnjem primeru pri referendumih o SDH in slabi banki, je pa mnogo širša. Po
               tej drugi doktrini Ustavno sodišče tehta ustavne vrednote, na eni strani poseg v
               pravico do referenduma, na drugi strani poseg v druge pravice iz ustave, ki bi jih
               lahko izvedba referenduma prizadela, to je mnogo širši koncept. Tukaj v prvi fazi sem
               imel občutek, da smo se temu vprašanju izognili, da ga še nismo čisto zapopadli in se
               bomo morali pred drugo fazo dejansko posvetiti temu in se odločiti, kaj želimo od
               Ustavnega sodišča. Ali sme tehtati ustavne vrednote, tako kot je po mojem po korektni
               doktrini naredilo v zadnjem primeru, drugo je, ali se mi strinjamo, ali je tudi
               stehtalo na pravi način ali ne, ampak doktrina je popolnoma legitimna. Ali pa bomo
               zožili to doktrino in ta manevrski prostor za Ustavno sodišče in rekli: "Ustavno
               sodišče lahko prepove referendum samo takrat, kadar zakon odpravlja neko že obstoječe
               protiustavno stanje." To nas še čaka.</p>
               <p>Pri odnosu do referenduma se lepo kaže ali pa se bo pokazalo, koliko so stranke
               zveste svojim prepričanjem in obljubam in načelom in koliko obračajo plašč po vetru,
               o čemer se velikokrat govori v slovenski politiki. V Sloveniji imamo eno čudno
               situacijo, neka sprevržena merila politične načelnosti in doslednosti, kjer se
               doslednost meri po tem, ali si zvest določenemu vodji tako imenovane tranzicijske
               levice ali pa vodji tako imenovane tranzicijske desnice. To nima nobene zveze z
               načelnostjo in doslednostjo. Biti načelen in dosleden pomeni biti načelen in zvest
               svojim prepričanjem in stališčem.</p>
               <p>Recimo v odnosu do referenduma. Državljanska lista je svoj odnos do referenduma
               zapisala v svoj program. Tam je vse zapisano, razvidno in temu sledimo. To je bilo
               naše stališče, ko smo bili v koaliciji, to je naše stališče zdaj, ko smo v opoziciji.
               Me zanima, če bo enako veljalo tudi za druge stranke, recimo v SDS obračate stališča
               do referenduma kot nogavico. Kadar ste v opoziciji, je referendum edino zveličaven in
               se ga ne sme nihče niti dotakniti. Ko ste v vladi, se takoj popolnoma spremeni
               stališče, za sto osemdeset stopinj, za tristo šestdeset stopinj se obrnete. In zdaj,
               ko recimo vam spet kaže, da boste v opoziciji morda, verjetno, kar naenkrat tisto,
               kar smo se ravnokar zmenili, spet nič ne velja. Toliko o doslednosti in načelnosti.
               Upam, da bo vsaj še danes ta dogovor o referendumskem kompromisu o 90. členu Ustave
               držal, da bomo danes to sprejeli, pa upam, da bo držal tudi do druge faze
               ustavnorevizijskega postopka. Dajmo vsaj tokrat nekaj, kar smo se zmenili in potrdili
               vsi, speljati do konca. In mislim, da bodo državljanke in državljani s tem
               zadovoljni, ker se strinjam z, mislim, da je kolegica Katarina in tudi nekateri drugi
               ste omenjali, seveda imamo v civilni družbi nekatere, ki so s temi spremembami
               nezadovoljni, pa upam, da jih bomo uspeli prepričati, da te spremembe niso tako
               drastične in dramatične, kot se mogoče zdi. Imamo pa, mislim da, prevladujoče javno
               mnenje, ki pa ni naklonjeno tako ekstenzivni uporabi referenduma. Večina ljudi ima
               referendumov nekoliko vrh glave. In to s to ustavno spremembo rešujemo.</p>
            </sp>
            <sp xml:id="SDZ6-Redna-10-2013-02-01.sp59">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Roman Jakič, potem Mirko Brulc.</p>
            </sp>
            <sp xml:id="SDZ6-Redna-10-2013-02-01.sp60">

               <speaker>ROMAN JAKIČ (PS PS):</speaker>

               <p>Hvala za besedo, podpredsednica.</p>
               <p>Včeraj sem vas, predvsem odhajajočo koalicijo, poskušal prepričati, da je sprememba
               zakona o ljudski iniciativi grob poseg v pravice državljank in državljanov in da to
               zavoljo v resnici te nezmožnosti, nesposobnosti komunikacije s civilno družbo,
               ignoriranjem predlogov civilne družbe in zgrešeno politiko in da ni prav, da so
               državljanke in državljani kaznovani zavoljo tega in ni prav, da skozi zakon o
               referendumu in ljudski iniciativi zaostrujemo pogoje zbiranja podpisov, ki so zame
               nesprejemljivi. Ampak poudariti pri današnji razpravi, in o tem sem tudi včeraj
               govoril, pa velja, da predlog spremembe ustave, ki ga danes obravnavamo, v resnici ne
               posega v položaj državljank in državljanov, ko le-ti sprožijo postopek za vložitev
               zahteve za razpis zakonodajnega referenduma. Ta predlog ustave v resnici predvideva
               to, kar je danes bilo tudi že rečeno in kar je v predvolilni kampanji in potem
               kasneje zagovarjala Pozitivna Slovenija. Pozitivna Slovenija je zagovarjala, da lahko
               razpiše referendum samo ljudstvo, se pravi na zahtevo 40 tisoč volivk in volivcev, ne
               pa da Državni zbor to razpiše po lastni odločitvi ali odločitvi skupine poslancev ali
               da ta referendum lahko razpiše Državni svet. To pa pomeni, da se politika samoomejuje
               oziroma dopušča oženje svojih ustavnih pristojnosti. In če bi kalkulirali še naprej,
               bi to obdržali. In tukaj ima Maša Kociper prav, ko pravi, da se v resnici na tej
               točki parlamentarna politika odpoveduje svojemu najmočnejšemu orodju. In je prav
               tako, da ne bo nesporazuma, zagovarjam to.</p>
               <p>Kar se tiče nabora zakonov, o katerih ni mogoče izvesti referendumskega odločanja, pa
               v resnici velja opozoriti, da naša ustavna ureditev takšnih prepovedi ne določa, zato
               mora pogosto o ustavni dopustnosti razpisa zakonodajnega referenduma odločati Ustavno
               sodišče. Naj mi bo dovoljeno reči, da v resnici podpiram odpravo slabosti dosedanje
               ureditve oziroma vzpostavitev tako imenovanih trdnejših sider za presojo Ustavnega
               sodišča o morebitnih protiustavnih posledicah. Ampak iz drugačnega nagiba kot
               prejšnji predsednik Državnega zbora gospod Virant. Jaz sicer spoštujem odločitve
               Ustavnega sodišča, z njihovimi odločitvami pa včasih, vsaj v zadnjih primerih, nisem
               bil najbolj zadovoljen, če govorimo na primer od družinskega zakonika, holdinga in
               tako naprej. Tako da je prav, da naredimo sidra in da se točno ve, da glede na drugi
               odstavek 90. člena Ustave Državni zbor ne more razpisati referenduma in potem
               našteti. In zame je najbolj pomembno, tako kot še za nekatere kolegice in kolege, da
               ne more razpisati referenduma o zakonih, ki odpravljajo neustavnost na področju
               človekovih pravic in temeljnih svoboščin ali drugo neustavnost.</p>
               <p>Naj končam s tem, da je edina – in tu lahko vsak reče, kompromisni predlogi so
               kompromisni predlogi, ampak edini problem, ki ga imam jaz osebno, je ta, da je ta
               letvica preskoka uspešne zavrnitve zakona v resnici postavljena zelo visoko.
               Državljanke in državljani bodo morali, da bi zavrnili zakon, ki je bil tu sprejet,
               zbrati več kot 400 tisoč 000 glasov. Naj samo za primerjavo povem, da je na primer
               Pozitivna Slovenija kot zmagovalka volitev na zadnjih volitvah dobila okoli 300 tisoč
               glasov podpore državljank in državljanov. Se pravi, ta letvica se mi zdi previsoka in
               mogoče kljub vsemu obstaja varianta, sicer je kolega Virant rekel, da ni velike
               možnosti še kaj iz prve do druge obravnave, ampak mislim, da lahko skupaj s strokovno
               javnostjo pripravimo tudi izhodišča, ki bi državljanke in državljane prepričala, da
               za to spremembo zavrnitvenega referenduma ni zadaj ničesar, kar bi onemogočilo
               njihovo ljudsko iniciativo. Upam, da se bomo o tem še pogovarjali. Sicer se mi pa
               zdi, da gre ta sprememba ustave v pravo smer. Hvala.</p>
            </sp>
            <sp xml:id="SDZ6-Redna-10-2013-02-01.sp61">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Brulc, nato gospod Kurnjek.</p>
            </sp>
            <sp xml:id="SDZ6-Redna-10-2013-02-01.sp62">

               <speaker>MIRKO BRULC (PS SD):</speaker>

               <p>Hvala lepa za besedo.</p>
               <p>Seveda bom podprl začetek postopka za spremembo ustave. Kot je bilo že opozorjeno,
               stroka mora zdaj tu natančno povedati, kaj v tem fiskalnem paketu mora ostati, da
               imajo sindikati še vedno moč, da lahko z referendumom dosežejo pravice, ki so v
               glavnem največkrat vezane na delavke in delavce. To poglavje bo treba res temeljito
               pregledati, da ne bomo z enim stavkom prerezali možnosti in rekli, da je to stvar
               proračunain da tu ne more biti referenduma.</p>
               <p>Kolega Tanko je poudaril, da človekovih pravic v tem paketu ni treba posebej
               omenjati, ker so že tako ali tako v ustavi zelo obširno zapisane. S tem se pa najmanj
               strinjam. Glejte, Družinski zakonik – odločitev Ustavnega sodišča in akcija civilne
               iniciative. Vemo, kaj je sporno. Sporno je bilo to, kar je v demokratičnih državah
               Evrope povsem logično. In je padlo. Bojim se, recimo, če bi šli z zakonom o osebni
               asistenci in bi invalidi zahtevali referendum in bi Ustavno sodišče gladko lahko
               reklo: "To je prevelik strošek za državo, referendum ni dopusten." Temu se moramo
               ogniti, in to je tisto, kar mene najbolj skrbi. Ustavno sodišče – saj ni od boga
               dano, jaz sprejemam njihove odločitve, se pa z njimi ne strinjam v mnogih primerih.
               In naj si pomagajo, glejte, da zdaj nekdo pere tam na Ustavnem sodišču svojo
               preteklost, iz prejšnjega režima pa ne vem kaj, sprejema take odločitve, da je všečno
               desnici in še ne vem komu, nekim skrajnežem v tej državi. In to moramo s to spremembo
               ustave preprečiti. Tisto, kar so človekove pravice, tudi če stanejo, so zlata stvar,
               ne smemo se jih niti dotakniti. Ne Ustavno sodišče, ne nihče drug. Imeli smo pa kar
               nekaj referendumov, iz katerih smo se dobesedno delali norce, ko smo državljanke in
               državljane spraševali, ali bomo imeli, recimo, zapiralni čas trgovin ali pa tisto,
               saj veste, da ob sobotah ne bi delali in podobno. In kaj je zdaj? Na državni praznik
               delajo, na božič delajo! To smo dosegli. Referendum je pa stal, kolikor je stal.
               Ampak to je ena tistih najbolj grdih zadev.</p>
               <p>Zdaj pa, gospa podpredsednica, sicer zlorabljam to govornico, tukaj berem na
               Twitterju oziroma na mailih, da je na neki trgovini na Zaloški cesti napisan zelo
               grob grafit. Grafit, ki pravi: "Kristjani, klali smo vas leta 1945, klali vas bomo
               leta 2013." Ker ni druge možnosti, dajmo Državni zbor, podpredsednica, kdor koli,
               jasno povedati, da to obsojamo, da do tega ne sme priti. Povejmo to javno, verjetno
               se vsi s tem strinjamo. Tudi jaz sem kristjan. Kaj bomo sami sebe klali zdaj? Če je
               to barabinstvo, je to en problem, če pa je to kaj hujšega, pa imamo policijo in
               Gorenaka, pa naj to odkrije. Hvala lepa.</p>
            </sp>
            <sp xml:id="SDZ6-Redna-10-2013-02-01.sp63">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Ne glede na to, da ste sami rekli, da zlorabljate to govornico, se popolnoma strinjam
               z vami. Jaz sem prepričana, da tudi vsi ostali, da so to obsojanja vredni napisi.</p>
               <p>Naslednji je gospod Branko Kurnjek in potem gospod Srečko Meh.</p>
            </sp>
            <sp xml:id="SDZ6-Redna-10-2013-02-01.sp64">

               <speaker>BRANKO KURNJEK (PS DL):</speaker>

               <p>Hvala lepa za besedo, gospa podpredsednica. Spoštovane, spoštovani!</p>
               <p>Jaz bom predlog začetka postopka podprl predvsem iz prepričanja, ker ne posega v
               pravice državljank in državljanov, temveč posega v ustavno pravico nas politikov, ki
               smo to pravico prevelikokrat izkoriščali. Vprašal sem se, kaj pa potem moti civilno
               iniciativo, če ne posega predlog v njihove pravice. Pravijo, da je to uvedba kvoruma
               oziroma malo bolj zapletenega kvoruma. Jaz pa ta kvorum podpiram, ker se mi zdi
               popolnoma nesprejemljivo, da lahko manjšina odloča o večini. Tako kot se mi zdi tudi
               velikokrat nesprejemljivo, da lahko večina odloča v določenih primerih o manjšini.
               Poglejte, če se samo spomnim jaz osebno določenih referendumov, ki so z mojega vidika
               posegali tudi v osnovne temeljne človekove pravice, bi tudi to možnost vsekakor
               zavrnil, torej referenduma o osnovnih človekovih temeljnih pravicah ne bi smeli
               dovoliti. Spomnimo se samo žalostnih referendumov o zdravljenju neplodnosti žensk in
               pa vsaj z mojega vidika tudi referenduma o družinskem zakoniku.</p>
               <p>Torej še enkrat, jaz predlog podpiram, nikakor pa ne bi smeli imeti možnosti
               razpisovati referendumov o zakonih, ki bi posegali v temeljne človekove pravice.
               Hvala lepa.</p>
            </sp>
            <sp xml:id="SDZ6-Redna-10-2013-02-01.sp65">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Srečko Meh in potem Mateja Pučnik.</p>
            </sp>
            <sp xml:id="SDZ6-Redna-10-2013-02-01.sp66">

               <speaker>SREČKO MEH (PS SD):</speaker>

               <p>Gospe in gospodje!</p>
               <p>Pravzaprav bi tako vprašal, mi danes govorimo o izjemno pomembnem področju, ki morda,
               to ste že povedali, ne sodi prav v ta čas in bi bil tudi čas, da morda kaj rečemo,
               ampak še vedno je čas, če izrabim morda to. Poglejte, Ustavno sodišče je o dveh
               pravzaprav enakih področjih odločalo popolnoma različno. Če je bil pokojninski zakon
               na eni strani lahko sprejet, na drugi strani ni mogel biti. Se pravi, da je treba
               zelo precizno napisati, kje so tiste prepovedi oziroma kje ni možno in o čem lahko
               odloča tudi Ustavno sodišče. Referendum je orodje, s katerim lahko državljanke in
               državljani povedo tisto, o čemer niso bili slišani. Poglejte, kaj se zdaj dogaja na
               področju izobraževanja. Vlada se s socialnimi partnerji oziroma s tistimi, ki
               predstavljajo izobraževanje, ni dogovorila in ni pogovorila. In čemu smo zdaj priča?
               Priča smo protestom, kot pravimo vsemu temu, kar ljudje govorijo, ne da bi imeli
               skupno stališče vlade in tistih, ki na področju izobraževanja delajo, pa morda tudi
               nas. Zato moramo od vlade zahtevati vedno znova mi tukaj v državnemu zboru, da vlada
               razume svojo nalogo in da se pogovori do tiste faze, ko reče, zdaj pa ni možno več.
               In potem imamo samo dve možnosti: ali je referendum ali pa rečemo, da bo veljalo
               tisto, kar je vlada predlagala in kar smo v parlamentu potem tudi lahko sprejeli. Gre
               tudi za to, da danes zbirajo podpise za referendum o zdravstvenih zavodih. Še zbirajo
               podpise. Ni bila domišljena rešitev in veliko ljudi se ne strinja s to rešitvijo. Če
               ne bodo zbrali dovolj podpisov, ta rešitev ne bo dobra. Zato se mi zdi, da bi kazalo
               zelo pametno razmišljati oziroma vprašati tiste, ki več vedo kot mi tukaj v državnem
               zboru, kadar odločimo o tem in sprejmemo nek zakon, kot je bil Zakon o zdravstvenem
               varstvu.</p>
               <p>Predvsem pa bi morali mi imeti v vidu to, ali smo dovolj pazljivi in tenkočutni do
               tega, kar pravijo civilne družbe in kar pravijo ljudje. Danes smo veliko govorili o
               tem. Jaz se z vsemi pravzaprav strinjam. Veliko smo govorili o tem, da bomo strokovno
               preverjali, strokovna javnost, o sodišču smo govorili, o naši komisiji smo govorili –
               kaj pa civilna družba, kaj pa ljudje? Ali bomo tukaj ljudi vprašali? Zato bi bilo
               izjemno pomembno, da najdemo input oziroma da dobimo informacijo o tem, kaj ljudje v
               resnici mislijo, kaj si želijo in kako bi oni radi odločali na referendumih. To je po
               moje pomembno vgraditi v vse, kar danes govorimo, o čemer se danes tukaj tudi
               pogovarjamo. Če ljudi ne bomo slišali, če jih ne bomo razumeli in če ne bomo razumeli
               tega, kar nam sporočajo, se bo vedno znova pojavljalo to, da mi tukaj govorimo o
               nečem, pred državnim zborom pa se pojavljajo protesti, ki jih premalokrat slišimo. Ni
               sploh pomembno, ali so izrabljeni ali niso. Referendum je orodje, s katerim ljudje
               povedo, da niso zadovoljni s tem, kar se tukaj dogaja. In zaradi tega se mi zdi, da
               bi bilo treba zelo pazljivo govoriti o zlorabi referendumov, o zlorabi tudi tega, kar
               se je v preteklosti dogajalo, in pa povedati o tem, kaj mi o prepovedih mislimo. Zato
               je v tej fazi možno podpreti in bom tudi sam podprl v tej fazi postopek za spremembo
               ustave. Ampak če ne bomo slišali ljudi in tega ne bomo vgradili v te rešitve, če ne
               bomo tega omogočili, potem se nam bo zgodilo to, da bomo imeli 5 tisoč overjenih
               podpisov, kot smo rekli včeraj, ko smo o tem govorili. Zbrati 5 tisoč overjenih
               podpisov v šestih dneh, to je približno znanstvena fantastika. Kdor tega ni delal, ni
               zbiral podpisov ali organiziral kaj takega, potem ne razume, da je to zelo težko
               narediti. Same omejitve smo postavili. Lahko tudi 2 tisoč podpisov, ampak v šestih
               dneh jih zbrati, je lahko zelo komplicirano.</p>
               <p>Zato še enkrat, kadar govorimo o civilni iniciativi, o referendumih in o tem
               vprašanju, pazljivo ravnajmo, pazljivo spreminjajmo ustavo in ni gotovo, kako bom
               glasoval naslednjič. Tokrat pa bom podprl.</p>
            </sp>
            <sp xml:id="SDZ6-Redna-10-2013-02-01.sp67">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Mateja Pučnik in potem Jani Möderndorfer.</p>
            </sp>
            <sp xml:id="SDZ6-Redna-10-2013-02-01.sp68">

               <speaker>MATEJA PUČNIK (PS SDS):</speaker>

               <p>Hvala lepa za besedo, spoštovana podpredsedujoča. Lep pozdrav vsem prisotnim!</p>
               <p>Za začetek spremembe ustave in tega postopka sem glasovala že na Ustavni komisiji in
               tudi za nadaljevanje postopka bom glasovala danes. Strinjam se, kot pravite nekateri,
               da je treba ustavo spreminjati s tresočo roko. To smo slišali večkrat na Ustavni
               komisiji tudi od strokovnjakov, to smo slišali tudi danes. Po drugi strani pa sem
               mnenja, da mora biti ustava živ institut, pisana mora biti za ljudi, torej živeti in
               se spreminjati skupaj z razvijajočo se družbo. In naša družba se je v zadnjih
               dvajsetih letih vendarle spremenila.</p>
               <p>V Državnem zboru smo že imeli javno razpravo na to temo. O tem smo veliko govorili
               tako na formalnih kot tudi neformalnih pogovorih na Ustavni komisiji in strokovna
               skupina Ustavne komisije je oblikovala podrobno vsebino in kriterije za spremembo 90.
               člena Ustave. Nasprotujem očitkom civilne družbe, da s to spremembo jemljemo pravico
               ljudem do referenduma. Ravno nasprotno, referendum vračamo ljudem. Referendum ostaja
               legitimna oblika izražanja ljudske volje in s tem se demokracija ne omejuje in ne
               omejujejo se možnosti neposrednega odločanja. Prepričali pa bi radi, da do zlorabe
               referenduma za politične blokade več ne bi prihajalo. Prav zato si želim izraziti
               podporo spremembam v tem delu Ustave. Podpiram omejitev referenduma na 40 tisoč
               volivcev, podpiram idejo o zavrnitvenem referendumu, še posebej pa se zavzemam za to,
               da se natančno definirajo tiste vsebine, ki imajo kratkoročni vpliv na javnofinančne
               prihodke in o njih ne moremo odločati na referendumu. Iz razprave danes je moč
               razbrati, da imamo odprtih še veliko vprašanj, tako da nas v bodoče čaka še veliko
               dela. Zato si želim, da bi danes ta predlog dobil zadostno podporo, da se lahko še
               naprej dogovarjamo in pogovarjamo.</p>
               <p>Kot sem že rekla bom jaz nadaljevanje postopka podprla. Hvala lepa.</p>
            </sp>
            <sp xml:id="SDZ6-Redna-10-2013-02-01.sp69">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Möderndorfer, potem Jasmina Opec.</p>
            </sp>
            <sp xml:id="SDZ6-Redna-10-2013-02-01.sp70">

               <speaker>JANI MÖDERNDORFER (PS PS):</speaker>

               <p>Pred nami je pomembna odločitev, ali bomo omogočili jasno in razumljivo razpravo o
               ustavnih spremembah. Tisto, kar me je v celotnem postopku najbolj presenetilo, je
               bilo predvsem to, da sem v sami razpravi na Ustavni komisiji in še na vrsto
               neformalnih srečanjih vprašal enega od priznanih ustavnih strokovnjakov in mu
               postavil vprašanje, ki je bilo naslednje: "Glede na to, da imamo pred kratkim odločbo
               Ustavnega sodišča, ki je zaustavilo dve zahtevi po referendumu na dveh različnih
               zakonih, pri katerih se javnost sprašuje, ali je bila upravičena ali ne, nikakor pa
               ne ocenjujem njihove odločitve, vas sprašujem, če bi bile spremembe sprejete danes
               takšne, kakršne jih v bistvu obravnavamo, s temi tako imenovanimi sidri, vas
               sprašujem, ali bi Ustavno sodišče odločalo drugače?" Njegov odgovor je bil zelo
               jasen: "Da, Ustavno sodišče ne bi preprečilo teh dveh zakonov." Priznam, da sem bil
               še bolj zmeden, ko sem slišal ta odgovor, ker sem se potem spraševal, na podlagi česa
               pa je Ustavno sodišče danes odločalo, če je temu pritrdil ustavni strokovnjak, ki mi
               je dal takšen odgovor. Zato pričakujem od stroke, ki bo v nadaljevanju v celotnem
               postopku zelo jasno morala predočiti in razčleniti, v katerih in kakšnih primerih bo
               možno katerikoli zakon zahtevati, da se ga zaustavi, oziroma ovreči zahtevo po
               referendumu ali obratno. In če ta zelo jasna stališča ne bodo razčiščena v
               nadaljevanju, takšne končne odločitve ustavnih sprememb ne bom podprl. Se pa zavedam,
               da za to potrebujemo čas. Zato ob tej priložnosti tudi pozivam predsednika Ustavne
               komisije, da naj ne hiti in naj s preudarkom in razmislekom vodi nadaljevanje same
               razprave, da nas pripelje do zelo jasne končne odločitve, da bodo tako državljani in
               državljanke in vsi tisti, ki danes pozivajo, da gre za ukinitev referenduma, lahko
               tudi zraven sodelovali in razpravljali. Hvala lepa.</p>
            </sp>
            <sp xml:id="SDZ6-Redna-10-2013-02-01.sp71">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospe Jasmine Opec ni z nami, tudi ne gospoda Ivana Hršaka. Na vrsti je Maša Kociper,
               potem Mihael Prevc in za njim Janko Veber.</p>
            </sp>
            <sp xml:id="SDZ6-Redna-10-2013-02-01.sp72">

               <speaker>MAŠA KOCIPER (PS PS):</speaker>

               <p>Hvala lepa, predsedujoča.</p>
               <p>Tudi jaz ne bom dolga, glede na to, da sem stališče naše stranke predstavila že na
               začetku. Kot rečeno, Pozitivna Slovenija in tudi sama mislim, da je strokovna
               rešitev, ki jo je ponudila strokovna komisija in ki precej odstopa od prvotne
               rešitve, zelo dobra, najboljša v zgodovini spreminjanja ustave na tem področju in si
               zasluži, da dobi našo podporo pri nadaljevanju ustavodajnega postopka. Po drugi
               strani sem že v svojem prvem nagovoru opozorila, da spreminjanje ustave poteka v res
               neprimernem času, ko zunaj ljudje kličejo po več neposredne demokracije in jasno
               izražajo svoje nezadovoljstvo z obstoječim sistemom. Tudi sama želim poudariti, da
               predlagane spremembe, sploh če bo upoštevanih še nekaj manjših konceptualnih
               pomislekov, ki so bile večinoma izražene s strani vseh govorcev, da lahko pridemo do
               zelo dobro rešitve, ki ljudi ne bo omejila pri izvrševanju njihove referendumske
               pravice, ampak bo temu izvrševanju dala večjo legitimnost.</p>
               <p>V današnji razpravi je bilo opozorjeno, da se nekatere odločitve v preteklosti, ki so
               bile sprejete na referendumih, niso upoštevale. To je res in tudi s to spremembo bomo
               to preprečili. V preteklosti je prevelikokrat šlo za predlagane referendume, ki niso
               zanimali velikega števila ljudi, ki niso naleteli na dovolj veliko podporo, in to je
               bilo kasneje velikokrat izgovor tudi zakonodajalcu, da teh sprememb ni upošteval. Ob
               tako spremenjeni ustavi tega izgovora ne bo več.</p>
               <p>Odgovorila bi tudi na pomisleke v zvezi s točko dve, z omejevanjem referendumske
               iniciative glede na posamezne zakone. Po trditvah enega od najuglednejših profesorjev
               ustavnega prava, ki je sodeloval v tej ustavni komisiji, takšne rešitve, ki so
               vsebovane v drugi točki in ki natančno omejujejo, kdaj referendum ni mogoč, vnašajo
               večjo predvidljivost tudi v naš ustavnosodni sistem. Po besedah tega profesorja
               Ustavno sodišče v zadnjih odločitvah, ki so bile sprejete v zvezi z referendumom o
               slabi banki in državnem holdingu, ne bi moglo odločiti tako, kot je odločilo, če bi
               ta ustavna sprememba takrat že veljala.</p>
               <p>Zaključujem s tem, da je vlogo neposredne demokracije resnično treba v prihodnje bolj
               uveljaviti. V tej smeri je naša stranka naredila že konkretne predloge in korake z
               našo temeljno listino, kjer razmišljamo zlasti tako, da je treba ljudem v Sloveniji
               ponuditi večjo možnost pri soustvarjanju zakonodaje in pri soupravljanju države. To
               pa nikakor ne pomeni, da se morajo ljudje vključiti v to soustvarjanje šele na koncu
               zakonodajnega postopka, ko je zakonodajalec že opravil svojo vlogo. V tem smislu se
               mi zdi, da tudi posamezne civilne iniciative narobe razumejo svojo vlogo. Civilne
               iniciative za razliko od političnih strank, ki bi naj si prizadevale za dobro celotne
               družbe, običajno zastopajo neko stališče, neko ožje področje, imajo neke ožje
               interese. Referendum na državni ravni ni take vrste zakonodajni referendum oziroma
               referendum po končanem zakonodajnem postopku ni primerno orodje za zasledovanje
               takšnih manjšinskih interesov v smislu nekega ožjega interesa. Vsekakor pa je orodje,
               ki naj manjšinam dovoli, da izpostavijo svoje želje, da izpostavijo svoje zahteve, da
               zahtevajo svoje pravice, da potem o tem odloči po demokratičnih principih tudi
               večina.</p>
               <p>Tako da tudi sama upam, da bodo vsi tisti, ki demonstrirajo zunaj in ki nas
               poslušajo, razumeli, da je referendum orodje, ki ima specifični položaj v naši
               ustavni ureditvi in da s takšno spremembo to orodje okrepujemo. Hvala lepa.</p>
            </sp>
            <sp xml:id="SDZ6-Redna-10-2013-02-01.sp73">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospoda Prevca tudi ni z nami. Na vrsti je še gospod Janko Veber in potem
               predlagateljica.</p>
            </sp>
            <sp xml:id="SDZ6-Redna-10-2013-02-01.sp74">

               <speaker>JANKO VEBER (PS SD):</speaker>

               <p>Hvala za besedo.</p>
               <p>V tem času, ki je še na razpolago, bi mogoče vendarle opozoril še na dejstvo, s
               katerim smo se srečali pri zadnjem odločanju Ustavnega sodišča, ko se je
               opredeljevalo o zakonu o Slovenskem državnem holdingu in o slabi banki. Takrat se je
               odločilo, da v samo vsebino zakonov ne bo pogledalo in s tem se je tudi odpovedalo
               možnosti, da oceni posledice vsebine zakonov na delovanje države in ali bi recimo te
               posledice bile takšne, da so celo tudi v nasprotju z ustavo. V nadaljevanju bi
               vendarle strokovna skupina znotraj Ustavne komisije morala proučiti rešitev, s katero
               bi lahko s spremembo ustave Ustavnemu sodišču jasno povedali, da ko se opredeljuje o
               tem, ali bo šel zakon na referendum ali ne, se mora opredeliti tudi o vsebini tega
               zakona. Rešitve in vsi postopki, ki jih imamo znotraj tega, bi bili zaradi tega
               bistveno enostavnejši.</p>
               <p>V Poslanski skupini Socialnih demokratov smo se tudi na podlagi uradnega sporočila
               Ustavnega sodišča, da ni pogledalo v vsebino zakona o holdingu in slabi banki,
               odločili, da vložimo zahtevo, s katero bi omogočili Ustavnemu sodišču, da se opredeli
               o vsebini. Se pravi, se zavedamo, da za to potrebujemo 30 podpisov in da ni vse v
               naši moči, vendar poskušali smo v ta namen izkristalizirati, izčistiti vprašanja, ki
               so zelo razumljiva in kažejo predvsem na to, da se v Sloveniji nikakor ne bo uspešno
               reševala finančna in gospodarska kriza, predvsem pa ne za ugotavljanje zadostne
               višine sredstev v državnem proračunu, če bo premoženje v višini 12 milijard evrov
               preneseno na holding.</p>
               <p>To je eno resnih vprašanj, ki ga Ustavno sodišče v tej fazi ni preučilo, dejansko pa
               kaže na to, da niti evro od teh 12 milijard evrov, če bi se odločili danes, da vse
               razprodamo, bi po zdajšnji zakonodaji dejansko to bil prihodek proračuna. Jutri to ne
               bo več. In to je zelo resno vprašanje, ki bi ga moralo rešiti po mojem mnenju Ustavno
               sodišče prej, preden se je odločalo o tem, ali bo referendum prepovedalo ali ne. Tako
               je ta prosta presoja Ustavnega sodišča resnično eno od zelo odprtih vprašanj, na
               katero tudi Ustavno sodišče samo opozarja, da potrebuje nek okvir, na katerega se
               mora potem vezati, ko se odloča, kako bo ravnalo.</p>
               <p>Če poskušam nekako strniti opozorila posameznih poslanskih skupin, ki so danes
               razpravljale ali pa poslank in poslancev, ki ste razpravljali o spremembi 90. člena
               ustave, se že kaže, da se pojavljajo različna razmišljanja o tem, pod kakšnimi pogoji
               bi kdo bil pripravljen podpreti določeno spremembo. Zato je težko napovedati v tej
               fazi, kdaj bomo prišli do konca tega postopka. Mislim, da bi resnično morali pustiti
               dovolj časa predvsem tej strokovni skupini, da detajlno prouči današnjo razpravo in
               tudi vse, kar je bilo že v tej fazi spremembe ustave izpostavljeno kot tisto, kar bi
               bilo pomembno zapisati v ta člen in potem nadaljevati postopek z zelo jasnimi
               izhodišči vseh tistih, ki bi mogoče bili pripravljeni zagotoviti tisto dvotretjinsko
               večino v Državnem zboru, ki je potrebna za to, da se to vprašanje referenduma, ki po
               mnenju vseh ustavnih pravnikov v Sloveniji resnično ni bilo dovolj izčiščeno v
               trenutku, ko je nastajala naša ustava in ko smo začenjali svojo pot
               samostojnosti.</p>
               <p>Prav bi bilo, da vendarle poskušamo na podlagi vseh izkušenj v zgodovini samostojne
               Slovenije na tem ustavnem področju narediti korak naprej in pripraviti rešitve, ki
               bodo zagotovile večjo pravno varnost prav vsem, tako posamezniku kot tudi
               gospodarskim družbam, kajti ta hip se resnično vse prepogosto srečujemo z dejstvi, da
               je vse odvisno od tega, kako bo Ustavno sodišče odločilo, kako bo recimo na
               referendumu odločila minimalna večina o nekem vprašanju. To ustvarja zelo veliko
               negotovost in okolje, v katerem ni mogoče začrtati dolgoročne rešitve in s tem
               slediti vsemu temu, / znak za konec razprave/ vsi radi pogovarjamo, da naredimo vse,
               kar je treba za to, da bo v Sloveniji življenje varno, stabilno, zagotovljena
               socialna varnost in da bo predvsem gospodarstvo lahko normalno funkcioniralo. Tako,
               da /izklop mikrofona/</p>
            </sp>
            <sp xml:id="SDZ6-Redna-10-2013-02-01.sp75">

               <speaker>PODPREDSEDNICA ROMANA TOMC:</speaker>

               <p> Še mag. Katarina Hočevar v imenu predlagatelja.</p>
            </sp>
            <sp xml:id="SDZ6-Redna-10-2013-02-01.sp76">

               <speaker>MAG. KATARINA HOČEVAR (PS DL):</speaker>

               <p> Hvala za besedo.</p>
               <p>Naj najprej poudarim, da se takšnih konstruktivnih in pa strokovnih razprav, ki smo
               jih opravili danes, želim tudi v prihodnje. Mi pa vseeno dovolite, da pokomentiram
               nekaj zadev, ki so bile v javni razpravi izpostavljene.</p>
               <p>Prvo, kar se tiče hitenja. Ustavnorevizijski postopek je predpisan in zelo natančno
               določen. In že samo to, da smo poslanci vložili ta predlog 13. septembra 2012 in da
               smo danes že skoraj v februarju, pa smo šele na pol poti, kaže na to, da je že v
               samem sistemu nekako določeno, da se ustava spreminja počasi in preudarno, zato te
               pomisleke o hitenju težko sprejmem.</p>
               <p>Nadalje bi opozorila na to, česar danes, mislim, ni nihče izpostavil, in sicer da je
               za ustavnorevizijski referendum določeno, da je sprememba ustave na referendumu
               potrjena, če se glasovanja udeleži večina vseh volivcev. Tako določa 6. člen Zakona o
               referendumu in ljudski iniciativi. Pri zakonodajnem referendumu pa je praktično v
               sistemu dopuščena možnost, da o posameznem pomembnem družbenem vprašanju odloča
               manjšina. In tudi to je bil eden izmed razlogov, da je ustavni referendum treba
               urediti. Tudi v Sloveniji imamo primer, ko je zakonodajalec spremenil voljo ljudstva.
               In zato se zavzemamo za dvig legitimnosti. To je bil zakon o trgovini. Ljudje so
               glasovali za to, da so prodajalne za nujne življenjske artikle odprte največ 10
               nedelj na leto. Kasneje je zakonodajalec s svojo voljo to spremenil. Najbrž si je to
               upal ali pa dovolil narediti zato, ker se je referenduma o tem udeležilo zgolj 27 %
               volilnih upravičencev. Zato ta naša pobuda, ker s tem želimo, ko dvignemo prag
               legitimnosti, da bo to področje dejansko imelo tudi težo.</p>
               <p>Veliko razpravljavcev je danes govorilo oziroma izražalo strah pred to določbo
               drugega odstavka, kaj pomenijo zakoni o carinah, davkih in drugih dajatvah. Tu imamo
               varovalko v 6. točki stališč, za pojasnitev katerih mi je prej kot poročevalki
               Ustavne komisije zmanjkalo časa. Strokovno skupino smo zadolžili, da pri pripravi
               besedila ustavnega zakona dodatno prouči usmeritve od 1. do 5. točke. Zapisano je, da
               naj bo jasno in nedvoumno opredeljena vsebina pojmov, kaj pomeni zakon o davkih,
               carinah in drugih obveznih dajatvah. Dejansko tu dajemo mandat strokovni skupini, da
               bomo na Ustavni komisiji natančno določili te pojme in da bo vsebina drugega odstavka
               90. člena nedvoumna in jasna.</p>
               <p>Nekateri poslanci, izkušenejši od mene, ste danes izražali dvom, ali bomo to ustavno
               spremembo pripeljali do konca. Sama sem še bolj nova v politiki, upam, da ne naivna,
               ampak še vedno verjamem, da beseda tudi v politiki še nekaj velja in da bomo z
               dialogom ter konsenzom, ki smo ga pokazali do zdaj v pogajanjih, v Ustavni komisiji
               ali pa tudi izven oči javnosti to nadaljevali tako, da bo ta sprememba tudi potem, ko
               bomo drugič v dvorani o tem razpravljali, dosegla dvotretjinsko večino poslank in
               poslancev. Hvala.</p>
            </sp>
            <sp xml:id="SDZ6-Redna-10-2013-02-01.sp77">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>S tem smo zaključili razpravo in obveščam vas, da bomo odločanje o predlogu sklepa,
               da se začne postopek za spremembo ustave, v skladu s časovnim potekom seje zbora
               opravili danes v okviru glasovanj, in sicer pol ure po končani 8. točki dnevnega reda
               oziroma najkasneje ob 17. uri.</p>
               <p>Če bo Državni zbor predlog sklepa sprejel, bo takoj nadaljeval z razpravo o osnutku
               ustavnega zakona in o stališču Ustavne komisije ter o morebitnih amandmajih k
               stališču Ustavne komisije, in sicer v okviru preostanka skupnega časa poslanskih
               skupin, nepovezanih poslancev in predlagatelja. Amandmaji se lahko vlagajo do konca
               razprave o osnutku ustavnega zakona in stališč Ustavne komisije.</p>
               <p>S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE OBRAVNAVA PREDLOGA ZAKONA O SPREMEMBI
                  ZAKONA O UVELJAVLJANJU PRAVIC IZ JAVNIH SREDSTEV. </title>
               </p>
               <p>Predlog je v obravnavo zboru predložila skupina šestnajstih poslank in poslancev, s
               prvopodpisano mag. Barbaro Žgajner Tavš.</p>
               <p>Izvolite, mag. Tavš, imate besedo.</p>
            </sp>
            <sp xml:id="SDZ6-Redna-10-2013-02-01.sp78">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa za besedo, predsedujoča. Upam in verjamem, da se nam bo danes pri
               obravnavi naslednjih dveh točk pridružil tudi minister oziroma nekdo iz ministrstva
               za delo, družino in socialne zadeve.</p>
               <p>Če začnem uvodoma, zakaj smo se poslanci Pozitivne Slovenije odločili, da pravzaprav
               vložimo omenjeni dve spremembi. Dovolite mi, da bom govorila pravzaprav o dveh
               zakonih, o tem, ki je na sporedu zdaj, in tistim, ki je na sporedu pod naslednjo
               točko oziroma kar o novi socialnovarstveni zakonodaji. Poleg zaostrenih razmer v
               gospodarstvu in verjamem, da se s tem pravzaprav vsi strinjamo, da je posledica tega
               tudi več brezposelnih, je razmere v naši družbi močno zaostrila tudi nova
               socialnovarstvena zakonodaja, ki je stopila v veljavo s 1. januarjem leta 2012. V
               praksi je ta zakonodaja povzročila milo rečeno zmedo. Zgodbe lahko še danes beremo
               praktično vsak dan v dnevnem časopisju, po drugi strani pa je nova socialnovarstvena
               zakonodaja bistveno posegla tudi v socialno-ekonomski položaj marsikatere družine
               oziroma gospodinjstva. Dobila sem podatke, to so po moji oceni edini podatki, ki so
               relativno točni, naj bi bila v prvih devetih mesecih, od kar je ta zakonodaja v
               veljavi, se pravi od 1. decembra 2011 do 1. septembra 2012, situacija približno
               takšna.</p>
               <p>Število upravičenih otrok do otroškega dodatka se je zaradi omenjene zakonodaje v tem
               obdobju znižalo s 373 tisoč 744 na 281 tisoč 138, kar je za približno 92 tisoč manj
               prejemnikov otroškega dodatka. Število prejemnikov državnih štipendij se je v
               približno istem času znižalo za okoli 13 tisoč, število prejemnikov denarne socialne
               pomoči se je znižalo za okrog 3 tisoč, število prejemnikov varstvenega dodatka pa se
               je znižalo za okoli 70 %, pri čemer se je varstvenemu dodatku odpovedalo 12 tisoč
               upokojencev zaradi obremenitve njihovega premoženja na račun prejemanja varstvenega
               dodatka.</p>
               <p>Zaostritev socialnovarstvene zakonodaja na eni strani in zaostrene gospodarske
               razmere nedvomno na drugi strani pomenijo večji pritisk tudi na humanitarne
               organizacije. In tu smo bili v Pozitivni Sloveniji pripravljeni prisluhniti
               opozorilom humanitarnih organizacij, da naj bi obstoječa socialnovarstvena
               zakonodaja, gre seveda za dva zakona, dejansko pomenila v praksi izjemen pritisk na
               tiste upravičence oziroma na gospodinjstva in družine, ki bi lahko prejeli oziroma
               prejmejo humanitarno pomoč. Po zakonu o uveljavljanju pravic iz javnih sredstev se
               namreč v dohodek gospodinjstva poleg preživnine, otroškega dodatka, denarne socialne
               pomoči in varstvenega dodatka šteje tudi finančna pomoč humanitarnih organizacij.</p>
               <p>Če na hitro samo preletim sam zakon, v zakonu so določeni pravzaprav trije pogoji,
               kdaj se humanitarna pomoč šteje v dohodek družine: kadar je pomoč izplačana v obliki
               denarnih sredstev, kadar so sredstva namenjena preživetju in kadar ta sredstva
               presegajo minimalni dohodek, ki je za enočlansko družino oziroma gospodinjstvo
               določen pri 260 evrih. Ob tem poudarjam, da humanitarna pomoč ni in ne sme biti
               prihodek gospodinjstva oziroma družine, in to je tudi tisto osnovno vodilo, ki nas je
               pravzaprav vodilo pri spremembi obstoječe zakonodaje. V praksi se je namreč dogajalo
               oziroma se dogaja, da lahko, pa bom rekla čisto hipotetično, prejemnik humanitarne
               pomoči v obliki denarnih sredstev, pa gre lahko za znesek 500 ali 1000 evrov, zaradi
               tega zneska, se pravi zaradi humanitarne pomoči, izgubi pravico do denarne socialne
               pomoči. Ti oziroma podobni primeri so se v praksi dogajali, zato v Pozitivni
               Sloveniji vlagamo spremembe socialnovarstvene zakonodaje in predlagamo, da se
               humanitarna pomoč ne šteje več v dohodek gospodinjstva in se s tem ne upošteva pri
               določanju upravičenosti do kateregakoli socialnega transferja.</p>
               <p>Vesela sem, da smo uspeli med razpravo doseči soglasje tudi z ministrom, podprli smo
               usklajeni predlog amandmaja in upam in pričakujem, da bomo tudi danes predlog obeh
               zakonov podprli.</p>
            </sp>
            <sp xml:id="SDZ6-Redna-10-2013-02-01.sp79">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Prehajamo na predstavitev stališč oziroma še prej dajem besedo Alenki Jeraj,
               predsednici Odbora za delo, družino, socialne zadeve in invalide, ki je predlog
               zakona obravnaval kot matično delovno telo.</p>
            </sp>
            <sp xml:id="SDZ6-Redna-10-2013-02-01.sp80">

               <speaker>ALENKA JERAJ (PS SDS):</speaker>

               <p>Hvala za besedo in lep pozdrav vsem.</p>
               <p>Odbor za delo, družino, socialne zadeve in invalide je na 9. seji 15. 1. 2013 kot
               matično delovno telo obravnaval Predlog zakona o spremembi Zakona o uveljavljanju
               pravic iz javnih sredstev, ki ga je Državnemu zboru predložila skupina poslank in
               poslancev s predlogom za obravnavo in sprejetje po skrajšanem postopku, kar je
               Kolegij predsednika Državnega zbora tudi sklenil.</p>
               <p>Zakonodajno-pravna služba je predlog preučila z vidika njegove skladnosti, podala
               pripombe k 1. in 2. členu in na podlagi tega so bili pripravljeni predlogi za
               amandmaje odbora. Komisija Državnega sveta za socialno varstvo, delo, zdravstvo in
               invalide je v svojem mnenju podprla predlog zakona. Odbor je bil seznanjen tudi z
               mnenjem Vlade, ki je poudarila, da 20. in 21. točka prvega odstavka 12. člena zakona
               posredno omogočata večjo transparentnost porabe tako imenovane humanitarne pomoči,
               saj če se te pomoči neposredno namenijo za na primer kritje stroškov odprave posledic
               naravne nesreče ali na primer za kritje stroškov letovanja otrok, osebe, ki pomoč
               dajejo, vedo, za kateri namen je bila ta porabljena. Vlada je napisala sicer, da
               zakona ne podpira, kasneje pa, da bi bili bolje razumljeni obe točki 12. člena,
               pripravila predloge amandmajev. Minister za delo, družino in socialne zadeve je
               povedal, da glede na ugotovitve, da so morda res ponekod nastale težave pri
               implementaciji tako Zakona o uveljavljanju pravic iz javnih sredstev kot Zakona o
               socialnovarstvenih prejemkih, so predlagali amandma pri obeh predlogih zakonov in da
               predloga zakona podpirajo. Dogovorjeno je bilo tudi, da se pripravi celovita analiza
               izvajanja obeh zakonov, na podlagi katere bomo pa morda v nadaljevanju pripravili
               tudi dodatne potrebne spremembe.</p>
               <p>V razpravi je bilo izraženo stališče, da je problematika na tem področju potrebna čim
               prejšnje rešitve. Kot sem že povedala, se je v praksi pojavilo nerazumevanje vsebine
               določb 20. in 21. točke prvega odstavka 12. člena, zato sta bila po razpravi na
               odboru sprejeta amandmaja k 1. in 2. členu zakona.</p>
               <p>Glede na sprejete amandmaje na podlagi prvega odstavka 133. člena Poslovnika
               Državnega zbora je pripravljeno besedilo dopolnjenega predloga zakona, v katerega sta
               vključena sprejeta amandmaja. Dopolnjeni predlog zakona je sestavni del tega
               poročila.</p>
            </sp>
            <sp xml:id="SDZ6-Redna-10-2013-02-01.sp81">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Zdaj pa res prehajamo na predstavitev stališč poslanskih skupin.</p>
               <p>Gospa Irena Tavčar v imenu Poslanske skupine Slovenske demokratske stranke,
               izvolite.</p>
            </sp>
            <sp xml:id="SDZ6-Redna-10-2013-02-01.sp82">

               <speaker>IRENA TAVČAR (PS SDS):</speaker>

               <p>Hvala za besedo, gospa podpredsednica. Spoštovane kolegice, spoštovani kolegi!</p>
               <p>Zakon o uveljavljanju pravic iz javnih sredstev in Zakon o socialnovarstvenih
               prejemkih določata pogoje, na podlagi katerih država zagotavlja socialne prejemke
               posameznikom, ki so v socialno šibkejšem položaju, torej sredstva za minimalne
               življenjske potrebe v višini, ki omogoča preživetje. Skupina poslank in poslancev je
               zaradi odprave domnevno negativnih posledic, ki izhajajo iz prvotnih zakonov,
               predlagala črtanje točk členov zakonov, ki se dotikajo upoštevanja pomoči
               humanitarnih organizacij. Na seji matičnega odbora sta bila predlagana in sprejeta
               amandmaja odbora, da se sporne točke dopolnijo z besedilom, ki jasno in natančno
               določa način upoštevanja pomoči danes s strani humanitarnih organizacij, torej da se
               kot dohodek ne upoštevajo namenske pomoči humanitarnih organizacij. Z amandmajema
               odbora na predlog ministrstva se sprejema bolj jasna dikcija zakonov, ki odpravlja
               vsakršne nejasnosti pravnega položaja prejemnikov namenske pomoči, humanitarnih in
               dobrodelnih organizacij.</p>
               <p>Poslanska skupina Slovenske demokratske stranke bo spremembe obeh zakonov v
               dopolnjeni obliki sprejela. Hvala.</p>
            </sp>
            <sp xml:id="SDZ6-Redna-10-2013-02-01.sp83">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Dr. Andreja Črnak Meglič v imenu Poslanske skupine Socialnih demokratov,
               izvolite.</p>
            </sp>
            <sp xml:id="SDZ6-Redna-10-2013-02-01.sp84">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa. Ponovno lepo pozdravljeni!</p>
               <p>Uvodoma naj poudarim, da bomo Socialni demokrati podprli novelo Zakona o
               uveljavljanju pravic iz javnih sredstev kot tudi novelo Zakona o socialnovarstvenih
               prejemkih, ki so ga vložili kolegice in kolegi iz Poslanske skupine Pozitivne
               Slovenije.</p>
               <p>Namen obeh predlogov sprememb socialne zakonodaje je v vsebinskem smislu enak, in
               sicer izločitev humanitarne pomoči posameznikom in gospodinjstvom iz vrst prejemkov,
               ki se vštevajo v osnovo za izračun socialne pomoči. Po veljavni zakonodaji namreč
               lahko tudi prejeta humanitarna pomoč vpliva na višino pravic, dodeljenih iz javnih
               sredstev.</p>
               <p>Kljub pojasnilom ministra, da je takšnih primerov zelo malo, ne moremo mimo dejstva,
               da je vedno več ljudi v Sloveniji odvisnih od humanitarnih pomoči posameznikov kot
               tudi organizacij. Zato je treba s spremembo obeh zakonov omogočiti, da zaradi
               vštevanja humanitarne pomoči v dohodke, prejemniki denarnih pomoči ne bodo ogroženi
               oziroma se jim višina denarne pomoči ne bo zmanjšala. Socialni demokrati smo še
               posebej veseli, da je koalicija vendarle enkrat prisluhnila opoziciji ter na Odboru
               za delo, družino, socialne zadeve in invalide podprla predloge za spremembo obeh
               zakonov s tem, da je predlagala kompromisne amandmaja in ne tako, kot ravna običajno,
               da preprosto zavrne oziroma ne podpre zakonov za nadaljnjo obravnavo. Na ta način je
               Zakon o uveljavljanju pravic iz javnih sredstev kot tudi Zakon o socialnovarstvenih
               prejemkih z dopolnjenim besedilom natančno določil način vštevanja pomoči, dane s
               strani humanitarnih organizacij, kot dohodka, ki se ne všteva v osnovo. Besedilo tudi
               dodatno pojasnjuje, da se kot dohodek ne vštevajo pomoči humanitarne organizacije,
               dane v obliki denarnih sredstev, za katere organizacija določi namen porabe.</p>
               <p>Na tem mestu bi se rada dotaknila tudi vprašanja, ki se mi zdi v tem trenutku izredno
               aktualno. To je vprašanje reforme socialnovarstvenega sistema, ki je bila sprejeta v
               letu 2010, uveljavljena pa v letu 2012. Minister Vizjak je že lani na jesenski seji
               proračuna nekako obvestil Odbor za delo, družino, socialne zadeve in invalide, da
               prve analize kažejo na to, da socialnovarstvena reforma je dosegla svoj temeljni
               namen, in sicer da bolj ciljno usmerja socialne transferje in da tisti, ki so v
               najslabšem socialnem položaju, prejemajo višje pomoči. Res pa je tudi, da gre za zelo
               kompleksno reformo, katerih učinkov se z delom na papirju preprosto ni dalo v celoti
               vnaprej predvideti. Zato je že minister Svetlik v prejšnjem mandatu ob sprejemanju
               socialne reforme napovedal: "Evalvirali bomo stanje in v primeru, da bo prihajalo do
               odstopanj, ki niso v skladu z načrtovanim, bomo izvedli nujne zakonske spremembe." Ta
               obljuba je torej obstajala že takrat, obstaja sedaj in na nas je, da potrebne
               spremembe socialne zakonodaje v skladu z ugotovitvami evalvacije tudi pripravimo in
               podpremo. Glede na to, da je minister Vizjak podal informacijo, da so pravzaprav
               zaključki evalvacije tik pred vrati, pričakujemo, da bomo izvedli še nadaljnje
               spremembe socialne zakonodaje.</p>
               <p>Kot rečeno, v tem trenutku pa to minimalno spremembo, ki je seveda nujno potrebna v
               obeh zakonih, Socialni demokrati podpiramo. Hvala lepa.</p>
            </sp>
            <sp xml:id="SDZ6-Redna-10-2013-02-01.sp85">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Kristina Valenčič, Poslanska skupina Državljanske liste, izvolite.</p>
            </sp>
            <sp xml:id="SDZ6-Redna-10-2013-02-01.sp86">

               <speaker>KRISTINA VALENČIČ (PS DL):</speaker>

               <p>Spoštovana predsedujoča, kolegice in kolegi!</p>
               <p>Skupina poslank in poslancev, s prvopodpisano mag. Barbaro Žgajner Tavš, je vložila
               predlog sprememb Zakona o uveljavljanju pravic iz javnih sredstev in Zakona o
               socialno varstveni prejemkih. Oba predloga zakona zasledujeta isti cilj, to je, da se
               finančna pomoč humanitarnih organizacij in dobrodelnih ustanov, dana v obliki
               denarnih sredstev, ne všteva v dohodek socialno ali drugače ogrožene osebe oziroma
               njenih družinskih članov. Ker gre torej za obravnavo iste vsebine, bom v nadaljevanju
               predstavila stališče Poslanske skupine Državljanske liste do obeh omenjenih
               predlogov.</p>
               <p>Predlagatelji so predlagali črtanje določb, ki urejajo, katera pomoč, dana s strani
               humanitarnih organizacij, se dejansko šteje v dohodek. Te določbe naj bi bile nejasne
               in v praksi lahko povzročajo težave oziroma različno obravnavanje upravičencev. V
               Poslanski skupini Državljanske liste se strinjamo, da v praksi prihaja do anomalij in
               različnih obravnav, pa to ne toliko v povezavi z omenjenima določbama zakona kot z
               drugimi določbami zakona o uveljavljanju pravic iz javnih sredstev, zaradi česa bo
               potrebna priprava obsežnejših sprememb. Se pa v Državljanski listi strinjamo, da
               dodeljena namenska humanitarna pomoč ne sme vplivati na višino cenzusa, ki se
               upošteva pri dodelitvi socialnih transferjev.</p>
               <p>Ministrstvo za delo, družino in socialne zadeve je predlagateljem prisluhnilo in na
               seji matičnega odbora pripravilo amandma, ki te določbe ne črta, temveč natančno in
               jasno določa, da se v dohodek ne vštevajo denarne pomoči, dane s strani humanitarnih
               organizacij in dobrodelnih ustanov, za katere organizacija določi namen porabe.
               Amandma je bil na odboru tudi soglasno sprejet. Tako smo vsi skupaj ponovno pokazali,
               da znamo sodelovati in skupaj poiskati sprejemljive rešitve. Želim si, da smo tako
               enotni tudi pri današnjem glasovanju ter da tudi v prihodnje stopimo skupaj in
               poiščemo sprejemljive rešitve.</p>
               <p>V Poslanski skupini Državljanske liste bomo oba predloga tudi podprli.</p>
            </sp>
            <sp xml:id="SDZ6-Redna-10-2013-02-01.sp87">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Jana Jenko v imenu Poslanske skupine Demokratične stranke upokojencev
               Slovenije, izvolite.</p>
            </sp>
            <sp xml:id="SDZ6-Redna-10-2013-02-01.sp88">

               <speaker>MAG.JANA JENKO (PS DeSUS):</speaker>

               <p>Hvala lepa za besedo, gospa podpredsednica. Vsem prav lep pozdrav!</p>
               <p>Prvotni namen spremembe Zakona o uveljavljanju pravic iz javnih sredstev in spremembe
               Zakona o socialnovarstvenih prejemkih, za katere si je prizadevala Poslanska skupina
               Pozitivna Slovenija, je bil črtanje določil, ki opredeljujejo vštevanje sredstev,
               prejetih s strani humanitarnih, invalidskih in dobrodelnih organizacij ter tistih, ki
               v javnem interesu delujejo na področju sociale in zdravstva, v dohodek oseb, ki so
               upravičene do prejemkov iz javnih sredstev.</p>
               <p>Dikcije dotičnih veljavnih členov iz obeh zakonov so očitno bile premalo jasno
               zapisane, kar naj bi v nekaj primerih povzročilo pomisleke o tolmačenju členov in
               izvajanju oziroma uporabi v praksi. V izogib morebitni neenaki obravnavi socialno
               šibkejših in zavoljo pravilne uporabe zakonskih določil v skladu s pravim namenom teh
               členov v osnovnih zakonih, je tudi po oceni poslanske skupine DeSUS primerneje ti
               določbi ponovno zapisati tako, da bosta jasni in nedvoumni. To je bilo v obravnavi
               obeh predlogov zakonov storjeno že na matičnem delovnem telesu, kjer so bile rešitve
               za novi dikciji členov za oba zakona soglasno sprejete.</p>
               <p>Iz dopolnjenega predloga tega zakona in Zakona o socialnovarstvenih prejemkih, ki je
               naslednja točka tega dnevnega reda, tako zdaj jasno izhaja, da se sredstva, ki jih
               donirajo humanitarne, zdravstvene in invalidske organizacije ter dobrodelne
               organizacije tistim, ki so pomoči potrebni, ne vštevajo v dohodke upravičenca oziroma
               gospodinjstva, če je opredeljen namen, za kaj so bila ta sredstva osebi oziroma
               gospodinjstvu dana. Če namen teh doniranih pomoči oziroma sredstev ni opredeljen, pa
               se ta sredstva vštevajo v dohodek, in sicer zgolj glede razlike med prejeto donacijo
               in višino pripadajočega minimalnega dohodka.</p>
               <p>Poslanska skupina DeSUS bo podprla oba dopolnjena predloga zakonov. Hvala.</p>
            </sp>
            <sp xml:id="SDZ6-Redna-10-2013-02-01.sp89">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Iva Dimic v imenu Poslanske skupine Nove Slovenije.</p>
            </sp>
            <sp xml:id="SDZ6-Redna-10-2013-02-01.sp90">

               <speaker>IVA DIMIC (PS NSi):</speaker>

               <p>Hvala za besedo, predsedujoča. Spoštovane kolegice in kolegi!</p>
               <p>Zakon o uveljavljanju pravica iz javnih sredstev je eden bolj družinam neprijaznih
               zakonov prejšnje vlade. Povzročil je veliko ogorčenje državljanov, ki se še danes
               obračajo na nas s številnimi primeri oškodovanja in krivic, ki jim jih je povzročil.
               Res je, da je bilo nujno vzpostaviti red na področju pravic iz javnih sredstev in
               preprečiti zlorabe, pa vendar je bilo marsikaj sprejeto prehitro, brez razmisleka in
               posledično so bile nekatere rešitve slabe.</p>
               <p>V Novi Sloveniji menimo, da bo rešitev, predlagana v tej spremembi zakona, pripomogla
               k nedvoumnemu tolmačenju in odpravila morebitno neenakost pred zakonom, ki bi se
               morda pojavila zaradi ohlapnejših določb. V praksi se je namreč pojavilo
               nerazumevanje vsebine določb 20. in 21. točke prvega odstavka 12. člena Zakona o
               uveljavljanju pravic iz javnih sredstev, kakor tudi 17. in 18. točke prvega odstavka
               12. člena Zakona o socialnovarstvenih prejemkih, katera pomoč, dana s strani
               humanitarnih organizacij, se dejansko šteje v dohodek. Pogoji za upoštevanje denarnih
               sredstev s strani humanitarnih organizacij kot dohodek morajo biti jasno in natančno
               določeni in točno to zagotavlja dopolnjeni predlog zakona. Ta izrecno navaja, da se v
               lastni dohodek prejemnika pomoči ne štejejo pomoči v obliki denarnih sredstev, za
               katere je dajalec sredstev opredelil namen porabe. S tem je poskrbljeno, da
               najšibkejši zaradi prejemanja namenske denarne pomoči ne bodo še dodatno na slabšem
               pri uveljavljanju, na primer, otroškega dodatka.</p>
               <p>V Novi Sloveniji bomo predlagano spremembo obeh zakonov podprli.</p>
            </sp>
            <sp xml:id="SDZ6-Redna-10-2013-02-01.sp91">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Maja Dimitrovski, Poslanska skupina Pozitivne Slovenije.</p>
            </sp>
            <sp xml:id="SDZ6-Redna-10-2013-02-01.sp92">

               <speaker>MAJA DIMITROVSKI (PS PS):</speaker>

               <p>Hvala za besedo. Spoštovane poslanke in poslanci!</p>
               <p>Da bi vsaj delno omilili posledice najprej uveljavljenega Zakona o uveljavljanju
               pravic iz javnih sredstev in nato še Zakona za uravnoteženje javnih financ smo se v
               Poslanski skupini Pozitivna Slovenija odločili, da najprej pristopimo k tisti
               spremembi, ki je onemogočala posameznikom oziroma gospodinjstvom prejemanje tistih
               pravic, ki so jim bile po tem zakonu dane. Konkretno smo v prvotnem besedilu želeli
               med vrstami prejemkov, ki se upoštevajo kot prejemki gospodinjstva oziroma
               posameznika, črtati tako imenovane humanitarne pomoči na način, da te ne bodo več
               vplivale na obseg pomoči socialno ogroženim s strani države. Zakon o uveljavljanju
               pravic iz javnih sredstev namreč določa vrste denarnih prejemkov, subvencij in
               plačil, meje dohodkov, ki se upoštevajo pri uveljavljanju pravic, ki so odvisne od
               materialnega položaja, enoten način ugotavljanja materialnega položaja, višino
               določenih pravic iz javnih sredstev in postopek njihovega uveljavljanja. Centri za
               socialno delo po tem zakonu odločajo o pravici do naslednjih denarnih prejemkov:
               otroškega dodatka, denarne socialne pomoči, varstvenega dodatka, državne štipendije.
               Odločajo tudi o pravici do naslednjih subvencij in plačil: znižanju plačila za
               programe vrtcev, dodatnih subvencij malice za učence in dijake, subvencij kosila za
               učence, oprostitvi plačil socialnovarstvenih storitev po zakonu, prispevkov k plačilu
               sredstev, namenjenih za plačilo oziroma doplačilo pravic družinskega pomočnika,
               subvencij najemnine neprofitnega najemnega stanovanja, namenskega najemnega
               stanovanja, bivalne enote, tržnega, najemnega in hišniškega stanovanja. Nemalokrat se
               je zgodilo, da so bile naštete pravice zaradi dodelitve humanitarne pomoči
               posamezniku oziroma gospodinjstvu znižane ali celo odvzete. Zato smo predlagatelji v
               prvotnem besedilu, v prvem odstavku 12. člena Zakona o uveljavljanju pravic iz javnih
               sredstev črtali pomoči v obliki denarnih sredstev, ki jih socialno ali drugače
               ogrožene osebe prejemajo od humanitarnih organizacij.</p>
               <p>Stališče Vlade je bilo v prvotni obliki negativno, vendar je ministrstvo naposled le
               prisluhnilo našim opozorilom in na matičnem delovnem telesu predlagalo dopolnilo, s
               katerim smo jasno zapisali, da se humanitarne pomoči, ki jih te organizacije
               namenjajo socialno ogroženim in ne predstavljajo sredstev za preživetje, ne vštevajo
               v dohodek posameznika oziroma gospodinjstva.</p>
               <p>V prepričanju, da smo s skupnimi močmi dosegli cilj v Pozitivni Sloveniji predlog
               zakona podpiramo in bomo glasovali za njegovo uveljavitev. Hvala.</p>
            </sp>
            <sp xml:id="SDZ6-Redna-10-2013-02-01.sp93">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>S tem smo končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga.
               Odločanje o predlogu bomo v skladu s časovnim potekom seje opravili danes v okviru
               glasovanj, pol ure po končani 8 točki dnevnega reda oziroma, kot že prej rečeno,
               najkasneje ob 17. uri. S tem prekinjam tudi to točko dnevnega reda.</p>
               <p>Prehajamo na <title>4. TOČKO, TO JE NA OBRAVNAVO PREDLOGA ZAKONA O SPREMEMBI ZAKONA O
                  SOCIALNOVARSTVENIH PREJEMKIH PO SKRAJŠANEM POSTOPKU. </title>
               </p>
               <p>Predlog zakona je v obravnavo zboru predložila skupina 16 poslank in poslancev s
               prvopodpisano mag. Barbaro Žgajner Tavš.</p>
               <p>Izvolite.</p>
            </sp>
            <sp xml:id="SDZ6-Redna-10-2013-02-01.sp94">

               <speaker>MAG. BARBARA ŽGAJNER TAVŠ (PS PS):</speaker>

               <p>Če dovolite, da se ne bom ponavljala, gre praktično za enako vsebinsko spremembo, ki
               smo jo, če želimo to vsebinsko spremembo uzakoniti, morali uvesti tudi v okviru
               drugega socialnovarstvenega zakona, konkretno gre za Zakon o socialnovarstvenih
               prejemkih. Tudi v okviru tega zakona črtamo določilo, po katerem se humanitarna
               pomoč, ki je dodeljena v obliki denarnih sredstev, všteva v skupni dohodek prejemnika
               gospodinjstva oziroma družine.</p>
               <p>Tisto, kar želim še enkrat poudariti, je, da želimo slediti osnovnemu namenu
               humanitarne pomoči, to je obvarovati življenje, preprečiti in olajšati trpljenje ter
               ohraniti človekovo dostojanstvo. Če želimo slediti temu cilju, potem je smiselno in
               nujno, da iz obstoječe zakonodaje izvzamemo humanitarno pomoč, dodeljeno v obliki
               denarnih sredstev kot dohodek družine. Če dovolite, tudi primerjalnopravni pregled
               pove, da se običajno v dohodke ne štejejo socialni transferji, ki so posebej ciljno
               naravnani, in v ta sklop štejejo štipendije, pomoč neodvisnih humanitarnih
               organizacij in tako dalje – samo za primer, če navedem državo Avstrijo. Po drugi
               strani pa dovolite, da želim še enkrat v pojasnilo, ker sem tudi po matičnem delovnem
               telesu prejela kar nekaj klicev predstavnikov posameznih civilnih združenj, ki so še
               vedno izražali pomisleke, da morda ta sprememba ne bo jasna oziroma da bodo
               prejemniki denarne humanitarne pomoči še vedno lahko bili podvrženi temu, da se bo
               humanitarna pomoč vštevala v dohodek in da bodo morda zaradi tega izgubili katero
               izmed pravic iz javnih sredstev, se pravi socialnih transferjev. Naj pojasnim, da je
               tudi minister za delo, družino in socialne zadeve na samem odboru zelo jasno povedal,
               da če bo opredeljen namen, in ta namen humanitarne pomoči je lahko tudi preživetje,
               se pravi, če bodo sredstva, ki bodo dodeljena s strani humanitarnih organizacij,
               opredeljena v namenu, da se ta denarna pomoč ne bo vštevala v dohodek prejemnika. In
               tisto, kar je zame in za Pozitivno Slovenijo posebej pomembno, je, da sredstva, ki so
               namenjena preživetju, po novem s to spremembo ne bodo več podvržena enemu od tistih
               treh pogojev, ki so določeni zdaj v osnovni zakonodaji, da se humanitarna pomoč šteje
               v dohodek družine. Kakor hitro je določen namen, in to je pomembno, se pravi, če je
               namen tudi preživetje, potem se humanitarna denarna pomoč ne bo štela v dohodek
               prejemnika.</p>
               <p>Razprava, ki je bila izjemno korektna tako na sami seji komisije Državnega sveta kot
               tudi Državnega zbora, je pokazala, da bo slej kot prej treba obstoječa dva zakona
               podvreči tem novelacijam, ker zaradi obeh zakonov v praksi prihaja do nemalo
               anomalij. Zakona sta v številnih točkah nekonsistentna, kar pomeni z drugimi
               besedami, da je to prva, ne pa tudi zadnja sprememba socialnovarstvene
               zakonodaje.</p>
               <p>Ob tem se vam kot predlagateljica oziroma prvopodpisana k obema zakonoma zahvaljujem,
               ker ste pokazali, da lahko s skupnimi močmi dosežemo majhne, pa vendar izjemno
               pomembne spremembe v zakonodaji, spremembe, ki so pomembne predvsem za tiste, ki
               uporabljajo ta zakon v praksi.</p>
               <p>Kot že rečeno, Zakon o socialnovarstvenih prejemkih bo glede na razprave na samem
               odboru očitno doživel podporo, za kar se vam še enkrat v imenu predlagateljev tudi
               zahvaljujem.</p>
            </sp>
            <sp xml:id="SDZ6-Redna-10-2013-02-01.sp95">

               <speaker>PODPREDSEDNICA ROMANA TOMC:</speaker>

               <p>Predlog zakona je obravnaval Odbor za delo, družino, socialne zadeve in invalide.</p>
               <p>Besedo dajem predsednici gospe Alenki Jeraj.</p>
            </sp>
            <sp xml:id="SDZ6-Redna-10-2013-02-01.sp96">

               <speaker>ALENKA JERAJ (PS SDS):</speaker>

               <p>Hvala za besedo še enkrat.</p>
               <p>Odbor za delo, družino, socialne zadeve in invalide je na 9. seji 15. 1. kot matično
               delovno telo obravnaval Predlog zakona o spremembi Zakona o socialnovarstvenih
               prejemkih, ki ga je Državnemu zboru predložila skupina poslank in poslancev s
               prvopodpisano mag. Barbaro Žgajner Tavš, s predlogom za obravnavo in sprejetje po
               skrajšanem postopku.</p>
               <p>Razpravo smo v bistvu o obeh zakonih združili in potem ko smo ugotovili, da dejansko
               nastajajo težave pri implementaciji tako Zakona o uveljavljanju pravic iz javnih
               sredstev kot Zakona o socialnovarstvenih prejemkih je bil s strani ministrstva
               pripravljen amandma pri obeh predlogih zakonov in ta amandmaja smo potem na odboru
               tudi sprejeli. Torej, amandma k 1. členu in amandma k 2. členu zakona.</p>
               <p>Glede na sprejeta amandmaja je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega je
               vključen sprejeti amandma, dopolnjen predlog zakona je sestavni del tega
               poročila.</p>
            </sp>
            <sp xml:id="SDZ6-Redna-10-2013-02-01.sp97">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Poslanska skupina Slovenske ljudske stranke, gospod Janez Ribič.</p>
            </sp>
            <sp xml:id="SDZ6-Redna-10-2013-02-01.sp98">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovana podpredsednica Državnega zbora, poslanke in poslanci!</p>
               <p>Poslanska skupina Slovenske ljudske stranke bo podprla dopolnjeni predlog zakona z
               amandmajem matičnega odbora, ki jasneje in bolj natančno določa sedemnajsto in
               osemnajsto točko 12. člena Zakona o socialnovarstvenih prejemkih, da se kot dohodek
               ne upoštevajo pomoči humanitarne organizacije, dane v obliki denarnih sredstev, za
               katere takšna organizacija določa namen porabe.</p>
               <p>Upoštevanje pomoči, namenjene za preživetje ali za odpravo posledic naravnih nesreč,
               v redne dohodke je nesprejemljivo, zato je treba z dopolnitvijo določbe v zakonu
               zagotoviti, da ne bi prihajalo do nepotrebnega zapletanja in težav pri upravičenju
               prejemkov vseh tistih, ki so že v težavah zaradi socialnega stanja ali naravne
               nesreče in podobnih težav.</p>
               <p>V imenu poslanske skupine smo ob sprejemanju nove socialne zakonodaje v razpravah v
               prejšnjem mandatu opozarjali, da se preveč hiti s spremembami in da bo zakonodaja
               odpirala namesto reševala nove probleme in krivice. Zato smo v Poslanski skupini
               Slovenske ljudske stranke veseli, da je tudi ministrstvo kljub prvotnemu negativnemu
               mnenju konstruktivno pristopilo k predlogu opozicijskih poslancev.</p>
               <p>Zato v Poslanski skupini Slovenske ljudske stranke zakon podpiramo. Hvala.</p>
            </sp>
            <sp xml:id="SDZ6-Redna-10-2013-02-01.sp99">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Pozitivna Slovenija, gospa Maja Dimitrovski.</p>
            </sp>
            <sp xml:id="SDZ6-Redna-10-2013-02-01.sp100">

               <speaker>MAJA DIMITROVSKI (PS PS):</speaker>

               <p>Hvala za besedo. Spoštovane poslanke in poslanci!</p>
               <p>Novela zakona o socialnovarstvenih prejemkih je logična posledica spremembe Zakona o
               uveljavljanju pravic iz javnih sredstev, o katerih smo spregovorili ob prejšnji
               točki.</p>
               <p>Zakon o socialnovarstvenih prejemkih namreč ureja pravico do denarne socialne pomoči
               in pravico do varstvenega dodatka, upravičence, pogoje za upravičenost do denarne
               socialne pomoči in varstvenega dodatka, nujno višino, obdobje dodelitve, način
               usklajevanja in izplačevanja in druga področja glede omenjenih dveh prejemkov. Pri
               dodeljevanju in izračunavanju višine denarne socialne pomoči oziroma varstvenega
               dodatka se je v osnovnem besedilu zakona humanitarna pomoč prav tako vštevala v
               dohodke posameznika oziroma gospodinjstva.</p>
               <p>Ker smo želeli omiliti posledice uveljavitve socialnovarstvene zakonodaje in nato še
               Zakona za uravnoteženje javnih financ, smo prav tako v 12. členu Zakona o
               socialnovarstvenih prejemkih v prvotnem besedilu iz upoštevanja dohodka za pridobitev
               denarne socialne pomoči oziroma varstvenega dodatka črtali pomoči v obliki denarnih
               sredstev, ki jih socialno ali drugače ogrožene osebe prejemajo od humanitarnih
               oziroma dobrodelnih organizacij. Prvotno stališče Vlade je bilo tudi do dotične
               novele negativno, je pa pristojno ministrstvo prav tako na matičnem delovnem telesu
               predložilo dopolnilo, ki je sledilo cilju Poslanske skupine Pozitivna Slovenija. Ker
               je bilo dopolnilo na odboru sprejeto in je danes jasno zapisano, da se namenske
               denarne pomoči humanitarnih oziroma dobrodelnih organizacij ne vštevajo v dohodek
               posameznika oziroma gospodinjstva, v Pozitivni Sloveniji podpiramo predlog
               zakona.</p>
               <p>Nedopustno je bilo namreč, da se je v teh težkih časih, ko je revščina ljudi vse
               večja, veliko število ljudi zaradi nedorečenosti zakonodaje otepalo pomoči
               humanitarnih organizacij, saj bi lahko zaradi teh prejemkov ostali brez ali pa z
               znižano finančno pomočjo države. Zavedamo se, da je predmetna novela le začetek pri
               sistematičnemu urejanju tega področja. Prepričani smo, da bomo morali skupaj, po
               evalvaciji socialnovarstvene zakonodaje slej ko prej pristopiti k večjim, predvsem pa
               ustreznejšim spremembam, saj so lačni ljudje, predvsem pa lačni otroci sramota za
               državo, ki naj bi bila po ustavni ureditvi tudi socialna država.</p>
               <p>Kot rečeno, bomo novelo zakona, katere predlagatelji smo bili, v Poslanski skupini
               Pozitivna Slovenija podprli. Hvala.</p>
            </sp>
            <sp xml:id="SDZ6-Redna-10-2013-02-01.sp101">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Tako smo končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, tudi zaključujem drugo obravnavo
               predloga zakona. Odločanje o predlogu zakona bomo v skladu s časovnim potekom seje
               zbora opravili danes v okviru glasovanj, pol ure po končani 8. točki dnevnega reda. S
               tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE PREDLOG ZAKONA O SPREMEMBI ZAKONA O
                  VOLITVAH V DRŽAVNI ZBOR. </title>
               </p>
               <p>Predlog zakona je v obravnavo zboru predložil Državni svet. Predlog zakona je na 8.
               seji 10. januarja 2013 obravnaval Odbor za pravosodje, javno upravo in lokalno
               samoupravo kot matično delovno telo. Ker po končani razpravi odbor členov predloga
               zakona ni sprejel, je bila druga obravnava predloga zakona na seji delovnega telesa
               končana.</p>
               <p>Besedo dajem predstavnikom poslanskih skupin za predstavitev stališč.</p>
               <p>Gospod Janez Ribič v imenu Poslanske skupine Slovenske ljudske stranke, prosim.</p>
            </sp>
            <sp xml:id="SDZ6-Redna-10-2013-02-01.sp102">

               <speaker>JANEZ RIBIČ (PS SLS):</speaker>

               <p>Hvala za besedo, spoštovani podpredsednik Državnega zbora. Poslanke in poslanci!</p>
               <p>Sprejemanje odločitev o višjih standardih demokratičnih volitev nikoli ne bi smelo
               biti pod vprašajem, je pa lahko vprašljivo morebitno nižanje teh standardov, do
               katerih bi lahko prišlo z nadaljevanjem zakonodajnega postopka o noveli zakona o
               volitvah v Državni zbor, ki ga je predlagal državni svet. Predlagani zakona, katerega
               postopek obravnave se je zaključil že na matičnem delovnem telesu, je namreč
               predvideval možnost ponovne vpeljave volilnih skrinjic iz lepenke, kot je to veljalo
               do leta 2007, s čimer naj bi se znižala poraba javnih sredstev za ta namen.</p>
               <p>Seveda je namen predlagatelja dober, vendar v Poslanski skupini Slovenske ljudske
               stranke menimo, da je racionalizacijo pri sistemu organizacije in izvedbe volitve
               mogoče doseči na druge načine in ne na račun znižanja standardov izvedbe volitev.
               Vemo namreč, da mednarodne organizacije, predvsem pristojne institucije OVSE, pri
               izvedi volitev priporočajo uporabo prosojnih volilnih skrinjic, ki so pri nas v
               uporabi že od uveljavitve novele zakona o volitvah v Državni zbor leta 2006. Po našem
               mnenju bi bilo treba na področju standardov iti še korak naprej do popolnoma
               prozornih volilnih skrinjic, ki bi zagotovile še večjo varnost in verodostojnih
               volitev. Vendar pa bi bilo to glede na trenutno finančno situacijo v državi nekoliko
               nehigienično, saj je treba težiti k čim večji racionalizaciji na tem področju. Ta je
               že v teku, saj je hramba volilnih skrinjic že sedaj združena pri enem organu, to je v
               prostorih Ministrstva za finance, za njihov prevoz pa skrbi prevoznik, to je
               Ministrstvo za obrambo.</p>
               <p>Kot sem omenil že na začetku, v Poslanski skupini Slovenske ljudske stranke menimo,
               da je zniževanje standardov izvedbe volitev zelo občutljivo področje, saj lahko to
               vodi v znižanje transparentnosti volitev ter povečanja možnosti zlorab, zato je treba
               do takšnih rešitev postopati počasi in premišljeno. Hvala.</p>
            </sp>
            <sp xml:id="SDZ6-Redna-10-2013-02-01.sp103">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Iva Dimic v imenu Poslanske skupine Nove Slovenije, prosim.</p>
            </sp>
            <sp xml:id="SDZ6-Redna-10-2013-02-01.sp104">

               <speaker>IVA DIMIC (PS NSi):</speaker>

               <p>Hvala lepa, predsedujoči in lep pozdrav vsem!</p>
               <p>Zakonitost in transparentnost volitev je temeljno načelo vsakih demokratičnih
               volitev. Veljavni zakon o volitvah v Državni zbor določa minimalne standarde za
               izvedbo volitev v Državni zbor. Med ostalimi standardi določa vrsto volilnih
               skrinjic, ki morajo biti prosojne. Prosojne volilne skrinjice preprečujejo zlorabe na
               voliščih in neposreden ter kontinuiran nadzor članov volilnega odbora nad volilno
               skrinjico na dan izvedbe volitev.</p>
               <p>Osnovni cilj, ki ga zasleduje predlog sprememb tega zakona, je zmanjšanje
               javnofinančnih izdatkov za izvedbo volitev. Tako zmanjšanje bi bilo doseženo z
               nadomestitvijo prosojnih volilnih skrinjic s kartonskimi, kar bi strošek za nabavo
               volilnih skrinjic zmanjšalo za okrog 500 tisoč evrov za vsake posamične volitve.</p>
               <p>V Novi Sloveniji se zavzemamo za racionalno porabo javnih sredstev pri izvedb
               volitev, vendar ne na škodo zakonitosti in transparentnosti samih volitev. Ne moremo
               mimo poročila Misije za ocenjevanje predčasnih volitev Urada za demokratične
               institucije in človekove pravice pri OVSE, ki je spremljala izvedbo zadnjih volitev v
               Državni zbor. Ta je med ostalim ocenjevala tudi pravni okvir za izvedbo volitev in ga
               ocenila kot ustreznega. Tudi iz tega razloga nismo naklonjeni zniževanju doseženih
               standardov glede zakonitosti in transparentnosti volitev. Zavzemamo pa se za dodatno
               zniževanje stroškov pri nakupu, hrambi, razvozu in čiščenju teh volilnih skrinjic. To
               pa je pristojnost in obveznost Državne volilne komisije, ki skrbi za pravilnost,
               zakonitost pa tudi stroškovno učinkovit izvedbe volitev.</p>
               <p>Državna volilna komisija je že doslej sprejela nekaj odločitev, ki pomenijo
               zniževanje stroškov na področju prevozov in same hrambe volilnih skrinjic. Take
               odločitve v Novi Sloveniji pozdravljamo. Mnenja pa smo, da bo Državna volilna
               komisija izkoristila dodatne možnosti za še dodatno zniževanje stroškov v zvezi z
               volilnimi skrinjicami. Zlasti bo treba poskrbeti za odgovorno ravnanje in hrambo
               prosojnih plastičnih volilnih skrinjic na primernih mestih, ki ne bodo dodatno
               obremenjevale proračun in bodo zagotavljale daljšo uporabo istih. Ne nazadnje bodo
               tudi volilni odbori morali v bodoče prevzemati odgovornost za ravnanje z volilnimi
               skrinjicami, tako da bodo ostale nepoškodovane in vrnjene v hrambo na mestih, ki jih
               bo določila pristojna volilna komisija.</p>
               <p>V Poslanski skupini Nove Slovenje Predloga zakona o spremembah in dopolnitvah Zakona
               o volitvah v Državni zbor ne podpiramo.</p>
            </sp>
            <sp xml:id="SDZ6-Redna-10-2013-02-01.sp105">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Maša Kociper v imenu Poslanske skupine Pozitivna Slovenija, prosim.</p>
            </sp>
            <sp xml:id="SDZ6-Redna-10-2013-02-01.sp106">

               <speaker>MAŠA KOCIPER (PS PS):</speaker>

               <p>Hvala lepa. Spoštovane poslanske in poslanci!</p>
               <p>Kot rečeno, predlog zakona uvaja samo eno spremembo iz besedne zveze "prosojnih
               volilnih skrinjic" se črta besedo "prosojnih", kar bi v praksi pomenilo, da so
               volilne skrinjice lahko narejene iz katerega koli materiala, po logiki seveda iz
               najcenejšega. Zelo malo držav pozna zakonske določbe, iz česa morajo biti volilne
               skrinjice, prosojne volilne skrinjice pa v Evropi uporabljajo samo v Franciji. Večina
               držav standarde in izgled volilnih skrinjic dopušča volilnim organom v tisti državi.
               Tudi naša volilna zakonodaja pred letom 2006 teh določb ni vsebovala, takrat pa se je
               pojavil argument, da je potrebno zaradi povečanje kontrole nad morebitnimi zlorabami,
               ki sicer nikoli niso bile dokazane, uvesti prosojne volilne skrinjice. Te skrinjice
               seveda predstavljajo znatno večji strošek, in sicer je do zdaj strošek volilnih
               skrinjic znašal 510 tisoč evrov.</p>
               <p>V Pozitivni Sloveniji bi radi poudarili, da sama transparentnost volilne skrinjice ne
               pomeni prav nič večje transparentnosti volitev. Tudi Rusija ima transparentne volilne
               skrinjice, pa ne velja za najbolj transparentni volilni sistem. Bistvo transparentnih
               volitev je drugje, v prisotnosti medijev, zunanjih opazovalcev in tako naprej.</p>
               <p>Evropska komisija za demokracijo skozi pravo, poznana kot Beneška komisija, je
               sprejela že vrsto pravil in kodeksov dobre prakse volilnih zadevah, a volilnih
               skrinjic, zlasti materiala, iz katerega naj bi bile, ni nikoli omenjala. Je pa
               opozorila, da je lahko pri prozornih volilnih skrinjicah problem v tem, če glasovnice
               niso pravilno vložene in so vidni rezultati.</p>
               <p>Torej, kot povedano, Evropa prosojnih skrinjic ne pozna oziroma jih ne uveljavlja kot
               pravilo, je pa volilna skrinjica pravilo v nekaterih državah, kot so Rusija,
               Belorusija, Gruzija. Ko beremo tudi poročila OVSE za volitve na teh območjih, vidimo,
               da ni problem v tem, kam se dajo glasovnice, ampak kdo in kako jih prešteva.
               Hvala.</p>
            </sp>
            <sp xml:id="SDZ6-Redna-10-2013-02-01.sp107">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Ivan Pišek v imenu Poslanske skupine Slovenske demokratske stranke.
               Prosim.</p>
            </sp>
            <sp xml:id="SDZ6-Redna-10-2013-02-01.sp108">

               <speaker>IVAN PIŠEK (PS SDS):</speaker>

               <p>Hvala lepa. Lep pozdrav vsem skupaj!</p>
               <p>V Slovenski demokratski stranki podpiramo vsako racionalizacijo stroškov, zato smo
               hvaležni Državni volilni komisiji za ta izračun, za opozorilo na te stroške in seveda
               Državnemu svetu, da je sprožil pobudo za zmanjšanje oziroma za neko rešitev. Na
               osnovi tega je Ministrstvo za javno upravo in pravosodje že sprejelo druge ukrepe, v
               povezavi z drugimi ministrstvi in po podatkih, ki smo jih dobili od državnega
               sekretarja, so ti stroški zdaj že z notranjimi prerazporeditvami in ukrepi praktično
               izničeni.</p>
               <p>Zato v Slovenski demokratski stranki menimo, da v tem trenutku ni potrebe po
               spremembi zakonodaje na temu področju. Hvala.</p>
            </sp>
            <sp xml:id="SDZ6-Redna-10-2013-02-01.sp109">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Tako smo končali s predstavitvijo stališč poslanskih skupin. V skladu z razlago
               Komisije za poslovnik z dnem 9. decembra 2009 Državni zbor ugotavlja, da je
               zakonodajni postopek o predlogu zakona končan. S tem zaključujem to točko dnevnega
               reda.</p>
               <p>Še obvestilo, članice in člane Mandatno-volilne komisije obveščam, da bo seja
               komisije čez deset minut v veliki dvorani na Tomšičevi, torej ob 14.25.</p>
               <p>Prekinjam 10. sejo zbora, ki jo bomo nadaljevali z glasovanji bo 15.00 uri zaradi
               seje Mandatno-volilne komisije. Nadaljevanje seje ob 15.00 uri! Hvala lepa.</p>
               <p>(Seja je bila prekinjena ob 14.15 in se je nadaljevala ob 15.03.)</p>
            </sp>
            <sp xml:id="SDZ6-Redna-10-2013-02-01.sp110">

               <speaker>PODPREDSEDNIK JAKOB PRESEČNIK:</speaker>

               <p>Spoštovane kolegice poslanke in kolegi poslanci, gospe in gospodje, nadaljujemo s
               prekinjeno sejo zbora.</p>
               <p>Prehajamo na glasovanje zbora o predlogih odločitev. Prosim. Trenutek. Poslanke in
               poslance prosim, da preverite delovanje glasovalnih naprav.<title> Nadaljujemo s </title>
                  <title>prekinjeno 2. točko dnevnega reda, to je z obravnavo Predloga za začetek postopka
                  za spremembo Ustave Republike Slovenije z osnutkom ustavnega zakona o spremembah
                  Ustave Republike Slovenije </title>
               </p>
               <p>Prehajamo na določanje o predlogu sklepa, da se začne postopek za spremembo ustave.
               Na glasovanje dajem naslednji predlog sklepa: Državni zbor Republike Slovenije
               sprejema predlog skupine poslancev z dne 13. septembra 2012 
                  EPA 620
               /6 za začetek postopka za spremembo Ustave Republike Slovenije z osnutkom
               ustavnega zakona o spremembah Ustave Republike Slovenije.</p>
               <p>Ustavna komisija predlaga zboru, da predlagani sklep sprejme.</p>
               <p>Želite proceduralni predlog?</p>
               <p>Gospa Maja Dimitrovski, prosim.</p>
            </sp>
            <sp xml:id="SDZ6-Redna-10-2013-02-01.sp111">

               <speaker>MAJA DIMITROVSKI (PS PS):</speaker>

               <p>Hvala za besedo.</p>
               <p>Po 73. členu drugega odstavka Poslovnika Državnega zbora želimo 45-minutni odbor za
               posvetovanje v Poslanski skupini Pozitivna Slovenija. Hvala.</p>
            </sp>
            <sp xml:id="SDZ6-Redna-10-2013-02-01.sp112">

               <speaker>PODPREDSEDNIK JAKOB PRESEČNIK:</speaker>

               <p>Torej, odmor 45 minut pred odločanjem, sicer nadaljujemo do tistega trenutka, ko bomo
               odločali.</p>
               <p>Pred glasovanjem vas želim obvestiti, da bo skladno z določbo 2. odstavka 168. člena
               Ustave Republike Slovenije sklep sprejet, če bosta zanj glasovali dve tretjini
               navzočih poslank in poslancev.</p>
               <p>Glede na to, da bomo prekinili sejo za 45 minut pred odločanjem, opravimo še seveda
               ta del obrazložitev glasu. Pa sprašujem predstavnike poslanskih skupin, ali želi
               katera od poslanskih skupin obrazložiti svoj glas? Ne želi. Sprašujem poslanke in
               poslance, ali želijo obrazložiti svoj glas. Tudi ne, v nasprotnem primeru odrejam
               pred glasovanjem 45 minut odmora in sejo nadaljujemo ob 15.50. Hvala lepa.</p>
               <p>(Seja je bila prekinjena ob 15.06 in se je nadaljevala ob 15.49.)</p>
            </sp>
            <sp xml:id="SDZ6-Redna-10-2013-02-01.sp113">

               <speaker>PODPREDSEDNICA RENATA BRUNSKOLE:</speaker>

               <p>Spoštovani kolegice in kolegi! Nadaljujemo z 10. redno sejo Državnega zbora. Smo pri
               2. točki, katero smo prekinili na zahtevo Pozitivne Slovenije in ki ima možnost, da v
               treh minutah obrazloži stališča, saj je namreč prosila za odmor zaradi
               usklajevanja.</p>
               <p>Izvolite, gospa Maša Kociper.</p>
            </sp>
            <sp xml:id="SDZ6-Redna-10-2013-02-01.sp114">

               <speaker>MAŠA KOCIPER (PS PS):</speaker>

               <p>Hvala lepa, predsedujoča.</p>
               <p>V Pozitivni Sloveniji delujemo po demokratičnih principih in imamo kar nekaj težav s
               spremembo ustavo v tako kritičnem trenutku, kot je ta, rečeno, ko ljudje na cesti
               demonstrirajo in zahtevajo več neposredne demokracije. Po opravljeni razpravi smo se
               vendar še enkrat pogovorili, ugotovili, da je predlog, ki ga je pripravila strokovna
               komisija, zelo drugačen od prvotnega predloga, ne omejuje ali dodatno zaostruje
               referenduma v smislu predlagateljev, ampak dodaja neke dodatne zavarovane kavtele v
               smislu tega, koliko ljudi mora odločiti, da je referendum veljaven. Zdi se nam, da je
               ohranjena pravica, da lahko tudi manjšina zahteva, da se o njihovih pravicah
               razpravlja in odloča na referendumu, hkrati pa se povečuje legitimnost referenduma s
               tem, da samo neka večina, demokratična večina odloči, ali se zakon, ki je bil sprejet
               v demokratični proceduri, tudi razveljavi. Zato bomo v tej fazi, ko odločamo samo o
               začetku postopka spremembe ustave v Pozitivni Sloveniji začetek postopka večinoma
               podprli. Hvala lepa.</p>
            </sp>
            <sp xml:id="SDZ6-Redna-10-2013-02-01.sp115">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na odločanje o predlogu sklepa, da se začne postopek za spremembo ustave.
               Na glasovanje dajem naslednji predlog sklepa: Državni zbor Republike Slovenije
               sprejema predlog skupine poslancev z dne 13. 9. 2012 
                  EPA 620
               /6 za začetek postopka za spremembo Ustave Republike Slovenije z osnutkom
               ustavnega zakona o spremembah Ustave Republike Slovenije. Ustavna komisija predlaga
               zboru, da predlagani sklep sprejme.</p>
               <p>Pred glasovanjem vas želim obvestiti, da bo skladno z določbo drugega odstavka 168.
               člena Ustave Republike Slovenije sklep sprejet, če bo zanj glasovalo dve tretjini
               navzočih poslank in poslancev.</p>
               <p>Glasujemo. Navzočih je 88 poslank in poslancev, za je glasovalo 87, proti 1.</p>
               <p>(Za je glasovalo 87.) (Proti 1.)</p>
               <p>Ugotavljam, da je zbor predlagani sklep sprejel.</p>
               <p>S tem zaključujemo to točko dnevnega reda.</p>
               <p>Prehajamo na razpravo o osnutku ustavnega zakona in stališču Ustavne komisije.</p>
               <p>Ker je Državni zbor sprejel sklep, da se začne postopek za spremembo ustave,
               prehajamo na razpravo o osnutku ustavnega zakona in o stališču Ustavne komisije o
               njem. Želi kdo razpravljati? Prosim za prijavo. Odpiram prijavo na razpravo. Seveda v
               okviru razpoložljivega časa pri tej točki dnevnega reda. Prijavljena sta dva
               razpravljavca. Prvi ima besedo mag. Ivan Vogrin.</p>
               <p>Izvolite.</p>
            </sp>
            <sp xml:id="SDZ6-Redna-10-2013-02-01.sp116">

               <speaker>MAG. IVAN VOGRIN (NeP):</speaker>

               <p>Hvala lepa za besedo, gospa predsedujoča. Spoštovani kolegice in kolegi!</p>
               <p>V prejšnjem glasovanju sem edini glasoval proti. Vam bom povedal zakaj, pa tudi za ta
               predlog seveda nisem.</p>
               <p>Mi se obnašamo približno tako, bom poskušal povedati v prispodobi. Zamislimo si, da
               smo zaposleni v transportnem podjetju za prevoz ljudi. Avtomobilom ne dela motor, mi
               pa gremo lakirat šasijo. Kaj smo s tem naredili? Nič!</p>
               <p>V trenutku ko je v državni negativna gospodarska rast, ko imamo mnogih drugih
               strukturnih problemov, mi spreminjamo ustavo in spreminjamo ali pa poskušamo
               spreminjati referendumsko zakonodajo. Narobe! Ukvarjamo se zato, ker tako kot je
               rekel eden od poslancev pred 10, 15 minutami, države ne vodijo ne politiki, ne
               ministri, ampak birokrati, ki diktirajo tempo približno zadnjih 20 let. Mi smo
               birokratska neustvarjalna tvorba. Menim, da je to hudo narobe. Seveda pa je lažje
               preusmerjati pozornost v to, da spreminjamo ustavo, da spreminjamo referendumsko
               zakonodajo, ki v smislu gospodarske rasti, ustvarjanja nove vrednosti, ustvarjanja
               pogojev za to, da bodo ljudje tukaj lahko živeli, ne prinese ničesar.</p>
               <p>Vsak dan beremo grozljivke v časopisih, Baumax se umika iz Ljubljane – kdo bo
               naslednji? Se je kdo vprašal, kaj takšna sporočila pomenijo? Baumax je družba v tuji
               lasti, te družbe se iz Slovenije počasi umikajo.</p>
               <p>Menim, da je v tem parlamentu veliko politikov, poslancev, ki niso birokrati in ne
               zapadimo mnenjem arhitektov zbirokratizirane Slovenije. Hvala lepa.</p>
            </sp>
            <sp xml:id="SDZ6-Redna-10-2013-02-01.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Maša Kociper.</p>
            </sp>
            <sp xml:id="SDZ6-Redna-10-2013-02-01.sp118">

               <speaker>MAŠA KOCIPER (PS PS):</speaker>

               <p>Hvala lepa, predsedujoča.</p>
               <p>V Pozitivni Sloveniji smo že večkrat poudarili, da smo s pripravljenimi stališči, ki
               jih je pripravila strokovna komisija, zelo zadovoljni in da predstavljajo odličen
               strokovni predlog, verjetno najboljši, ki smo ga doslej imeli.</p>
               <p>Vseeno pa se med državljani in volivci pojavlja še kar nekaj dilem v zvezi s temi
               stališči in eno, na katero nas izrazito opozarjajo zdaj v zadnjem dnevu in zdaj v
               zadnjih urah pred sprejemanjem teh stališč, je, da po predlaganih stališčih odpade –
               stališča namreč že določajo, kaj bi bilo vsebovano v posameznem odstavku ustavnega
               zakona, odpade dikcija, po kateri je Državni zbor vezan na izid referenduma. Dikcija,
               ki je sedaj zajeta v prvem dostavku 90. člena.</p>
               <p>V Pozitivni Sloveniji menimo, da je to lahko problematično ne glede na to, da gre
               zdaj za drugo obliko referenduma, zavrnitveni referendum, in da je v primeru, da je
               referendum uspešen, zakon razveljavljen. Ne glede na to naši volivci in tudi mnogi
               med nami mislimo, da bi lahko določba o vezanosti na izid referenduma ostala in bi se
               potem tako kot sedaj dalje v zakonodaji specificiralo kakšna je oblika vezanosti.</p>
               <p>Mislim, da ta določba ne more škoditi, zavezuje nas, zakonodajalce na isti način kot
               doslej. Kot rečeno, kasneje bi jo lahko v zakonu prilagodili spremenjeni obliki
               referenduma. Prosim kolege in kolegice poslanke, če podprejo ta naš predlog.</p>
            </sp>
            <sp xml:id="SDZ6-Redna-10-2013-02-01.sp119">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati v okviru še razpoložljivega časa? Ker ne želi nihče več
               razpravljati, zaključujem razpravo.</p>
               <p>Ker ugotavljam, da amandmaji niso bili vloženi, prehajamo na odločanje o predloženem
               stališču Ustavne komisije. Pred glasovanjem vas opozarjam, da bo v skladu s tretjim
               odstavkom 178. člena Poslovnika Državnega zbora stališče sprejeto, če bo zanj
               glasovala večina vseh poslancev, to je šestinštirideset ali več. Želi kdo pred
               glasovanjem obrazložiti glas v imenu poslanske skupine? V svojem osebnem imenu
               obrazložitev glasu? Če ne, potem, spoštovane kolegice in kolegi, prehajamo na
               glasovanje.</p>
               <p>Glasujemo. Glasovanje poteka. Navzočih je 88 poslank in poslancev. Za jih je
               glasovalo 84, proti 1.</p>
               <p>(Za je glasovalo 84.) (Proti 1.)</p>
               <p>Ugotavljam, da je stališče sprejeto.</p>
               <p>Končali smo z odločanjem.</p>
               <p>V skladu s prvim odstavkom 179. člena Poslovnika Državnega zbora na podlagi
               sprejetega stališča bo Ustavna komisija pripravila predlog ustavnega zakona in ga
               predložila v obravnavo Državnemu zboru Republike Slovenije. S tem zaključujem to
               točko dnevnega reda.<title> Prehajamo k naslednji točki dnevnega reda, in sicer
                  nadaljujemo s </title>
                  <title>prekinjeno </title>
                  <title>3. točko dnevnega reda, to je z obravnavo Predloga zakona o spremembi Zakona o
                  uveljavljanju pravic iz javnih sredstev, skrajšani postopek </title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predlogu zakona niso bili vloženi, prehajamo na odločanje o
               predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen. Ali želi pred glasovanjem kdo obrazložiti glas v imenu
               poslanske skupine? V svojem osebnem imenu? Ne.</p>
               <p>Glasujemo. Glasovanje poteka. Navzočih je 89 poslank in poslancev. Za je glasovalo
               88, proti nihče.</p>
               <p>(Za je glasovalo 88.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.<title> Nadaljujemo s prekinjeno </title>
                  <title>4. točko dnevnega reda, to je z obravnavo Predloga zakona o spremembi Zakona o
                  socialnovarstvenih prejemkih. </title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predlogu zakona niso bili vloženi, prehajamo na odločanje o
               predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasovanje poteka. Navzočih je 89 poslank in poslancev. Za je glasovalo 88, proti
               nihče.</p>
               <p>(Za je glasovalo 88.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.<title> Nadaljujemo s prekinjeno </title>
                  <title>9. točko dnevnega reda, to je s prvo obravnavo Predloga zakona o spremembah in
                  dopolnitvah Zakona o referendumu in ljudski iniciativi </title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o referendumu in ljudski iniciativi je primeren za nadaljnjo
               obravnavo. Ob tem vas obveščam, da je v skladu s 5. odstavkom 90. člena Ustave
               Republike Slovenije za sprejem predloga sklepa potrebna dvotretjinska večina glasov
               navzočih poslancev. Glasujemo. Želi kdo obrazložiti glas v imenu poslanske skupine?
               Odpiram prijavo na obrazložitev glasu v imenu poslanske skupine.</p>
               <p>Prvi ima besedo obrazložitev glasu v imenu Poslanske skupine Slovenske ljudske
               stranke gospod Mihael Prevc.</p>
               <p>Izvolite.</p>
            </sp>
            <sp xml:id="SDZ6-Redna-10-2013-02-01.sp120">

               <speaker>MIHAEL PREVC (PS SLS):</speaker>

               <p>Hvala lepa.</p>
               <p>V Slovenski ljudski stranki bomo podprli spremembe tega zakona. Pred nekaj minutami
               smo sprejeli začetek postopka za spremembo ustave. V Ljudski stranki smo veseli, da
               se je to zgodilo, in močno upamo, da brez kakšne fige v žepu, in močno upamo, da bomo
               v nadaljnjem postopku, v nadaljnjih razgovorih, v nadaljnjih postopkih iskanja
               kompromisov, ki bodo potrebni, ker smo ugotovili, da na določenih segmentih naše
               mnenje še ni dokončno dodelano, ker vemo, da bomo rabili še krepko strokovno pomoč,
               to se pravi, resnično upam, da bodo tudi postopki v nadaljevanju uspešni. Mislim, da
               bi bilo prav, da vzporedno s temi spremembami ustave peljemo tudi ta zakon, ki je
               tehnični zakon in ureja postopke, tako imenovane predreferendumske postopke. Iz
               prakse vemo, da zdajšnja ureditev dopušča številne zlorabe tako imenovanega
               predreferendumskega postopka in v Slovenski ljudski stranki smo prepričani, da
               možnost kakršne koli zlorabe in dvomov, predvsem dvomov v verodostojnost podpisov,
               kar se je seveda pred kratkim dogajalo, da bi odpravili tako, da bi morali biti
               podpisi overjeni. Pravzaprav ni pomembno, koliko je teh podpisov, mi vemo, v
               zdajšnjem predlogu je potrebno 2 tisoč 500 podpisov; v predlogu, ki ga imamo na mizi
               in ki smo ga včeraj obravnavali, je potrebnih 5 tisoč podpisov. Mi smo prepričani
               oziroma vsaj na osnovi včerajšnje razprave smo prepričani, da nismo tako zelo na
               različnih bregovih, kar se tiče te številke, da je mogoče doseči kompromis, zato bi
               bilo škoda, da se nadaljevanje dogovorov, nadaljevanja iskanja kompromisov glede teh
               rešitev, ki so vendarle pomembne za začetek postopka referenduma, da se vendarle ta
               postopek nadaljuje in da najdemo tu primerno rešitev. Hvala lepa.</p>
            </sp>
            <sp xml:id="SDZ6-Redna-10-2013-02-01.sp121">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V imenu Poslanske skupine Nova Slovenija bo predstavil obrazložitev glasu mag. Matej
               Tonin.</p>
            </sp>
            <sp xml:id="SDZ6-Redna-10-2013-02-01.sp122">

               <speaker>MAG. MATEJ TONIN (PS NSi):</speaker>

               <p>Najbrž je naša skupna stična točka, da začetek, uvod v referendum in ta ureditev ni
               optimalna. Mislim, da se s tem lahko vsi skupaj strinjamo. S to današnjo odločitvijo
               konkretno ne zacementiramo nobene številke, damo pa priložnost, da to razpravo
               nadaljujemo in jo peljemo naprej.</p>
               <p>Zato vse kolegice in kolege, še zlasti tiste iz opozicije, prosim, da dajo to
               priložnost, da se ta razprava nadaljuje. Ni treba gojiti nobene teorije zarote, ker
               na koncu koncev boste vi tisti, ki boste odločali, ali je številka primerna ali ni.
               Brez vaših glasov končna odločitev ne bo mogla biti sprejeta. Zato še enkrat, upam,
               da se boste podobno kot Poslanska skupina Nove Slovenije, ki bo ta postopek v tej
               fazi podprla, odločili tudi vi.</p>
            </sp>
            <sp xml:id="SDZ6-Redna-10-2013-02-01.sp123">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Vidim še interes za obrazložitev glasu. V svojem imenu ali imenu poslanske
               skupine?</p>
               <p>V imenu Poslanske skupine Socialnih demokratov gospod Janko Veber, izvolite.</p>
            </sp>
            <sp xml:id="SDZ6-Redna-10-2013-02-01.sp124">

               <speaker>JANKO VEBER (PS SD):</speaker>

               <p>Hvala.</p>
               <p>V izogib nerazumevanju, zakaj Poslanska skupina Socialnih demokratov ne bo glasovala
               za nadaljevanje postopka Zakona o referendumu in ljudski iniciativi, želim pojasniti,
               da smo ravnokar zaključili glasovanje o spremembi 90. člena ustave, kjer smo se
               opredelili, da Državni zbor in Državni svet nista več med predlagatelji zahteve za
               referendum. Zakon o referendumu in ljudski iniciativi ohranja tako Državni zbor kot
               Državni svet med predlagatelji.</p>
               <p>Poleg tega je pri spremembi 90. člena Ustave bil sprejet koncept zavrnitvenega
               referenduma. Torej, treba bo zagotoviti določeno število volivk in volivcev, ki bodo
               prišli na volišča in zavrnili zakon, če ljudje želijo, da zakon zavrnejo. No, Zakon o
               referendumu in ljudski iniciativi pa dodatno omejuje še vstopno točko, kdaj se sploh
               lahko začne postopek. Ali resnično verjamete, da nam bodo ljudje verjeli, da jih ne
               izključujemo iz igre odločanja v skladu z ustavo, ki jim omogoča, da tudi sami
               oblikujejo stališča, ko pripeljejo to odločitev do faze odločanja na referendumu? Če
               se zaostri vstopni pogoj in potem še pogoj za uveljavitev odločitve, sem prepričan,
               da nas nihče, ki resno razmišlja o teh vprašanjih v Sloveniji kot povsem običajen
               volivec, ne bo razumel, kako lahko v tako kratkem času sprejmemo tako hude
               omejitve.</p>
               <p>Še enkrat želim spomniti, da smo Zakon o referendumu in ljudski iniciativi v njegovi
               zgodovini spreminjali na ta način, da je bil prvotni vstopni prag tisoč podpisov.
               Pozneje se je to spremenilo na 2 tisoč 500, torej za 150 % se je povečalo število
               podpisov za začetek postopka. Danes se pogovarjamo o tem, da gremo z 2 tisoč 500 na 5
               tisoč, pa tudi če je to 2 tisoč 500 ali 2 tisoč, v nadaljnjem postopku so to overjeni
               podpisi, kar še dodatno otežuje vstopni prag. Enostavno ne moremo sprejeti takšnih
               postopkov, ki hkrati omejujejo vstopni pogoj in na koncu še odstotek volivcev, ki so
               potrebni za to, da se referendumska volja upošteva.</p>
               <p>Prehudo, preveč in mislim, da se zavedamo, da tega v praksi ni mogoče udejanjiti,
               zato bomo v naši poslanski skupini nasprotovali temu, da se nadaljuje postopek.</p>
            </sp>
            <sp xml:id="SDZ6-Redna-10-2013-02-01.sp125">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi kdo obrazložiti glas v svojem imenu pred glasovanjem? Odpiram prijave za
               obrazložitev glasu. Prijavljenih je 5 poslank in poslancev za obrazložitev glasu.</p>
               <p>Mag. Dejan Židan ima prvi besedo.</p>
            </sp>
            <sp xml:id="SDZ6-Redna-10-2013-02-01.sp126">

               <speaker>MAG. DEJAN ŽIDAN (PS SD):</speaker>

               <p>Hvala, predsedujoča.</p>
               <p>Glasoval bom proti, zato ker zakon, ki je pred nami, kaže nerazumevanje problema. Ni
               v tej državi težava to, da imajo ljudje, civilna gibanja pravico povedati, kaj si
               mislijo o zakonih, to je nujno potrebno – še bolj bi bilo potrebno! Težava je v tem,
               ker si to pravico na precej nenavaden način lasti del politične elite. Zdaj bomo to
               pravico omejili s spremembo ustave, kar smo danes tudi izglasovali. Zato je ta zakon,
               ki je pred nami, povsem nepotreben in v bistvu kaže samo nerazumevanje težav, v
               katerih smo. Hvala.</p>
            </sp>
            <sp xml:id="SDZ6-Redna-10-2013-02-01.sp127">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Dr. Gregor Virant ima naslednji besedo za obrazložitev. Ne boste obrazložili.</p>
               <p>Gospod Jožef Horvat, izvolite.</p>
            </sp>
            <sp xml:id="SDZ6-Redna-10-2013-02-01.sp128">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Spoštovani kolegice in kolegi!</p>
               <p>Predlog bom odprl, da gre parlamentarna procedura pri tem zakonu naprej. Iz razprave
               vidim, da se mi pravzaprav ne moremo poenotiti okrog številke 5 tisoč. To je naš
               predlog, jasno smo povedali, da smo pripravljeni se o tem pogovarjati.</p>
               <p>Potrditi sklep, da naj gre zakon naprej, pomeni sprejeti povabilo. Poslanska skupina
               Nove Slovenije se vedno odzove na kakršno koli povabilo.</p>
               <p>Kolegice in kolegi, poglejte, dam čisto tehnični primer. Če se mi ne moremo
               dogovoriti, katera številka je prava, da pa nekako soglašamo, da bi bilo v redu, da
               so podpisi overjeni, potem naredimo izračun po tako imenovanem uravnoteženem oziroma
               tehtanem oziroma ponderirani aritmetični sredini, ponder naj bo v tem primeru število
               poslank in poslancev v posamezni poslanski skupini. Mislim, da to formulo vsi
               poznamo. Pa izračunajmo! Izračunal sem, za primer, 47 nas je podpisalo ta predlog
               zakona, mi smo predlagali, samo predlagali, 5 tisoč. Če vsi ostali, 43, predlagate 2
               tisoč 500, je rezultat po ponderirani aritmetični sredini 3 tisoč 805, ampak to je
               samo primer. Vzemimo formulo, če se ne znamo zmeniti. Glejte, gre za številko 5
               tisoč. Ali se lahko okrog te številke poenotimo – lahko se poenotimo samo v nadaljnji
               razpravi. Da nam ne bodo ljudje rekli, da se ne znamo pogovarjati. Rekli nam bodo, da
               se nočemo pogovarjati.</p>
               <p>Lepo vas prosim, dajmo, naredimo ta razmislek in izberimo matematični algoritem in
               izračunajmo, kaj je tista, po naše, optimalna številka. Hvala lepa.</p>
            </sp>
            <sp xml:id="SDZ6-Redna-10-2013-02-01.sp129">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Bojan Starman ima besedo. Ne.</p>
               <p>Mag. Matej Tonin, izvolite.</p>
            </sp>
            <sp xml:id="SDZ6-Redna-10-2013-02-01.sp130">

               <speaker>MAG. MATEJ TONIN (PS NSi):</speaker>

               <p>Glasoval bom za, ker nikomur ničesar nič ne jemljemo v tem trenutku, dajemo pa
               priložnost in možnost za nadaljnjo diskusijo.</p>
            </sp>
            <sp xml:id="SDZ6-Redna-10-2013-02-01.sp131">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na glasovanje.</p>
               <p>Glasujemo. Navzočih je 89 poslank in poslancev, za je glasovalo 51, proti 37.</p>
               <p>(Za je glasovalo 51.) (Proti 37.)</p>
               <p>Ugotavljamo, da sklep ni bil sprejet. Se opravičujem. Ugotavljam, da zbor
               predlaganega sklepa ni sprejel, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda.<title> Nadaljujemo s </title>
                  <title>prekinjeno 10. točko dnevnega reda – prva obravnava Predloga zakona </title>
                  <title>o spremembah in dopolnitvah Zakona za uravnoteženje javnih financ. </title>
               </p>
               <p>Prehajamo o odločanje o naslednjem predlogu sklepa: Predlog zakona o spremembah in
               dopolnitvah Zakona za uravnoteženje javnih financ je primeren za nadaljnjo
               obravnavo.</p>
               <p>Želite obrazložiti glas v imenu poslanske skupine? Prosim za prijavo. Prijavljenih je
               6 razpravljavcev. Prvi ima besedo mag. Matej Tonin.</p>
               <p>Naslednja – mag. Barbara Žgajner Tavš.</p>
            </sp>
            <sp xml:id="SDZ6-Redna-10-2013-02-01.sp132">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa za besedo, spoštovana predsedujoča!</p>
               <p>V tem trenutku vas bom pozvala, da podprete Zakon o uravnoteženju javnih financ v
               prvi obravnavi. Gre za zakon, o katerem smo včeraj razpravljali, kar nekaj ur smo
               porabili za razpravo. S tem zakonom spreminjamo trajni ukrep ZUJF v začasni
               ukrep.</p>
               <p>Osnovni vladni predlog zakona o uravnoteženju javnih financ je vojnim veteranom
               trajno odvzel pravico do dopolnilnega zdravstvenega zavarovanja. V tem trenutku s tem
               zakonom tem ljudem to pravico spreminjamo v začasni ukrep oziroma pravico vračamo,
               vendar pravico vežemo na vmesno obdobje. To pomeni, da bodo ti ljudje, če bo zakon
               sprejet, pravico do dopolnilnega zdravstvenega zavarovanja prejeli šele takrat, ko bo
               rast bruto družbenega produkta v naši državi 2,5 %, kar pomeni, da zakon upošteva
               tudi krizni čas. Po drugi strani pa bom zdaj apelirala na tiste poslance, ki so pri
               prejšnjem zakonu govorili, da so pripravljeni sprejeti povabilo na pogovor. Da ne
               bodo ljudje rekli, da se nočemo pogovarjati, spoštovane kolegice in kolegi! Prva
               obravnava! Zakon je v prvi obravnavi. Če se ne strinjate z določenimi predlogi
               zakona, je v nadaljnjem postopku zakon mogoče s konsenzom, verjamem, da tudi z
               amandmaji nekaterih koalicijskih strank, popraviti.</p>
               <p>V temu trenutku, spoštovane kolegice in kolegi, pa bom zopet ponovila besede, ki jih
               je izrekel govornik pred menoj pri prejšnji obrazložitvi glasu. Nikomur nič ne
               jemljemo v tem trenutku s tem zakonom. Nikomur! Ta zakon nima finančnih posledic na
               državni proračun v tem trenutku, dajemo pa priložnost za nadaljnjo diskusijo. Pa da
               vidimo, kako odgovorno znamo nekateri uporabljati besede, ki so izrečene v tem
               parlamentu.</p>
               <p>V Pozitivni Sloveniji bomo zakon v prvi obravnavi absolutno podprli, ne nazadnje smo
               tudi sopredlagatelji tega zakona. Menimo pa, da je prav, da ljudem, ki so prispevali
               sovje življenje za obrambo domovine, izkažemo čast; in to čast lahko izkažemo tudi s
               tem, da jim povrnemo edino materialno pravico, ki so jo imeli.</p>
            </sp>
            <sp xml:id="SDZ6-Redna-10-2013-02-01.sp133">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima v imenu Poslanske skuine Socialnih demokratov gospod Matjaž Han.</p>
            </sp>
            <sp xml:id="SDZ6-Redna-10-2013-02-01.sp134">

               <speaker>MATJAŽ HAN (PS SD):</speaker>

               <p>Hvala lepa, spoštovana podpredsednica, kolegice in kolegi!</p>
               <p>Včeraj smo več kot štiri ure razpravljali o zakonu, ki ta moment, kljub temu da imamo
               v Sloveniji hude finančne težave, ne naredi v proračunu nobene finančne luknje. Mi
               smo se pogovarjali o vojnih veteranih, o borcih, o tistih, ki so nam v preteklosti na
               nek način naredili temelje, da imamo lahko danes samostojno Slovenijo, da lahko mi
               sedimo v tem parlamentu. Osnovni zakon ZUJF je tem ljudem trajno odvzel nekatere
               pravice, ki so si jih v svojem delu, svojem junaškem delu na nek način tudi
               zaslužili. Naj povem, da ne gre za socialni korektiv, ampak gre za hvaležnost te
               države. Ker ima ta zakon samo štiri člene, naj povem, da je glavni člen ta, da se
               ljudem, ki so prispevali veliko za to, da imamo samostojno Slovenijo, trajno ne
               odvzame – da niso upravičeni do zdravstvenega zavarovanja, ampak da ko bo država v
               boljši finančni kondiciji, se pravi natančno, ko bo gospodarska rast 2,5 % bruto
               družbenega proizvoda, se tem ljudem vrne nazaj tisto, kar so si zaslužili. Samo to na
               nek način zahtevajo od tega države. Oni vedo, da je država v finančni krizi in so
               pripravljeni tudi s tem živeti.</p>
               <p>Zato vas, spoštovane kolegice in kolegi, Socialni demokrati naprošamo, da zakon
               spustite v nadaljnjo proceduro, da ga na nek način še popravimo, če bo treba, in da
               tem ljudem vrnemo dostojanstvo. Hvala vam lepa.</p>
            </sp>
            <sp xml:id="SDZ6-Redna-10-2013-02-01.sp135">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi kdo obrazložiti glas v lastnem imenu? Vidim interes, odpiram prijavo na
               obrazložitev glasu. Prijava poteka. Prijavljeni so štirje razpravljavci.</p>
               <p>Prvi ima besedo gospod Gašpar Gašpar Mišič.</p>
            </sp>
            <sp xml:id="SDZ6-Redna-10-2013-02-01.sp136">

               <speaker>GAŠPAR GAŠPAR MIŠIČ (PS PS):</speaker>

               <p>Spoštovani kolegice in kolegi!</p>
               <p>Mislim, da je naša dolžnost in obveznost do vseh vojnih veteranov, da podpremo
               nadaljevanje postopka spremembe tega zakona, da povrnemo in popravimo krivice, ki smo
               jih storili s sprejetjem ZUJF – Zakona za uravnoteženje javnih financ. Tukaj so
               prizadeti tudi tisti, tudi invalidi, tisti, ki so bili ranjeni, tem se je vzelo
               precej. Kako lahko to naredimo? Kako lahko naredimo korak nazaj? Kako lahko posegamo
               v pridobljene pravice tistim, ki so si to prislužili: pa še kako?! Odločno tudi
               protestiram proti vsem tistim, ki drugače razmišljate, ki ste bili sposobni ljudem,
               ki so se bili pripravljeni v ključnih trenutkih zavzeti za našo skupno in edino
               Slovenijo. Danes se nekateri sprenevedajo, danes, ko smo svobodni, ni problemov,
               jutri, ko bo treba spet stopiti v prvo linijo fronte, me zanima, kako boste
               reagirali. Takrat ste se vsi širokoustili, danes pa – ne, tem ljudem je treba vzeti.
               Tem ljudem je treba dati; dati še več, kot se jim je dalo, zato bom seveda podprl ta
               zakon in tudi vas pozivam, da to naredite, za dostojanstvo vseh tistih, ki so dali
               sebe in so bili pripravljeni dati sebe takrat, ko je bilo to ključno v nekih
               trenutkih osamosvojitve. Hvala lepa.</p>
            </sp>
            <sp xml:id="SDZ6-Redna-10-2013-02-01.sp137">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Matjaž Zanoškar.</p>
            </sp>
            <sp xml:id="SDZ6-Redna-10-2013-02-01.sp138">

               <speaker>MATJAŽ ZANOŠKAR (PS PS):</speaker>

               <p>Hvala za besedo.</p>
               <p>Kolegice in kolegi, tudi jaz bom podprl ta predlog zakona, ki modificira ZUJF v
               tistem delu, ki se nanaša na veteranke in veterane. Podprl ga bom zato, ker je delno
               tudi odprava krivic, ki smo jih naredili do vseh teh nosilcev teh bonitet. Podprl ga
               bom zato, ker trenutno in v takojšnjem smislu ne prizadene nič v proračunu, torej
               posledice finančne niso danes, pač pa bodo takrat, ko bo naša gospodarska rast 2,5
               odstotka. Podprl ga bom zato, ker želim, da ostane in da ohranimo zelo spoštljiv
               odnos do veterank in veteranov, to so ljudje, ki so za našo državo dali nekaj več,
               kot ostali. Ne bi želel, da bi ZUJF v vsakršnem sprejemanju pomenil redefinicijo
               odnosa do teh ljudi, odnosa do preteklosti, odnosa do naše zgodovine. Želim, da bi ta
               boniteta, ki je, brez posledic ostala naprej za vse veteranke in veterane, tako kot
               sem že povedal. Pri obravnavi tega se pa zelo močno, ostro ograjujem do vseh zelo
               neprimernih razprav, ki so se tikale veteranskih organizacij in veterank in
               veteranov. Hvala.</p>
            </sp>
            <sp xml:id="SDZ6-Redna-10-2013-02-01.sp139">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Franc Pukšič, izvolite.</p>
            </sp>
            <sp xml:id="SDZ6-Redna-10-2013-02-01.sp140">

               <speaker>FRANC PUKŠIČ (PS SLS):</speaker>

               <p>Hvala lepa. Kolegice in kolegi!</p>
               <p>Glede na to, da smo v takšni situaciji, gospodarski in finančni, kot pač smo – sem že
               včeraj povedal, če ne, bi tista vlada vladala 6 let ali pa 8 let, ne pa samo 3 leta
               in tega ne bom ponavljal –,se mi ne zdi primerno, da bi ta zakon podprli. Na koncu
               koncev kolegice, ne pozabiti, več kot 13 tisočim, pa ko je bilo še drugo stanje, se
               je tistim, ki so imeli tako imenovane državne pokojnine, nekaj čez 180 evrov, vzelo,
               tukaj pa govorimo o 28 evrov dodatnega zdravstvenega zavarovanja za tiste, ki imajo
               več od 500 evrov na družinskega člana. Bodimo jasni! Torej ne gre za to, da bo zaradi
               teh 28 evrov nekdo bistveno slabše živel. Mi imamo kmečke pokojnine od 240 evrov,
               mogoče sem celo malo preveč povedal, pa do maksimalno 480. In s tem ljudje morajo
               preživeti! Ne dobijo dodatnega zdravstvenega zavarovanja! In to so ljudje, ki so
               delali celo življenje! Ne 40 delovnih let, ampak 50, 60 delovnih let, tudi 70
               delovnih let in pri 85 letih še vedno delajo, da lahko preživijo, ker z 240 evri pač
               ne gre.</p>
               <p>Kolegice, čas je, da se začnemo ukvarjati s tistim, kar bo prineslo večjo gospodarsko
               rast, zaposlenost mladih, da ne bodo mladi na bremenih teh upokojencev z 240 evri, in
               tako dalje. Lepo vas prosim, v Pozitivni Sloveniji, če sta to vaši dve glavni točki
               nove programske vlade, dodatno zavarovanje in pokop slovenskega zavarovanja, potem
               nehajte.</p>
            </sp>
            <sp xml:id="SDZ6-Redna-10-2013-02-01.sp141">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod Han, proceduralno.</p>
            </sp>
            <sp xml:id="SDZ6-Redna-10-2013-02-01.sp142">

               <speaker>MATJAŽ HAN (PS SD):</speaker>

               <p>Samo en stavek, spoštovana podpredsednica.</p>
               <p>Mislim, da je obrazložitev glasu zato, da kot poslanec poveš, kako boš glasoval, ne
               pa da polemiziraš s prejšnjimi vladami, s koalicijami in tako naprej.</p>
               <p>Gospod Franc Pukšič, če nimate prave vsebine, raje molčite.</p>
            </sp>
            <sp xml:id="SDZ6-Redna-10-2013-02-01.sp143">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednji ima besedo mag. Dejan Židan. Prosim za red v dvorani in vse, ki se boste
               morebiti še prijavili na obrazložitev, držite se obrazložitve glasu in te točke.</p>
            </sp>
            <sp xml:id="SDZ6-Redna-10-2013-02-01.sp144">

               <speaker>MAG. DEJAN ŽIDAN (PS SD):</speaker>

               <p>Predsedujoča, ta zakon seveda uživa mojo podporo, bi pa prosil vse prisotne poslanke
               in poslance, da odmislijo v nekem trenutku, da gre za Slovenijo, zamislite si neko
               imaginarno državo, recimo, ki jev finančni stiski, in ta država zmanjša obdavčitev
               dobička za 250 milijonov evrov na letni ravni in ljudem, ki so branili to državo, da
               smo danes v državi, kjer govorimo slovensko, v samostojni državi, vzame tisto, kar
               jim po zakonu gre. S tem zakonom samo krivico, ki ste jo naredili, popravljamo. Pa
               prosim lepo, tako storite!</p>
            </sp>
            <sp xml:id="SDZ6-Redna-10-2013-02-01.sp145">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Proceduralno, gospod Roman Žveglič, izvolite.</p>
            </sp>
            <sp xml:id="SDZ6-Redna-10-2013-02-01.sp146">

               <speaker>ROMAN ŽVEGLIČ (PS SLS):</speaker>

               <p>Samo bi rad slišal proceduralni predlog gospoda Hana, ker ga ni podal.</p>
            </sp>
            <sp xml:id="SDZ6-Redna-10-2013-02-01.sp147">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod Žveglič.</p>
               <p>¸ Gospod Han je proceduralno opozoril, da vsi poslanke in poslanci pri obrazložitvi
               glasu obrazlagajo glas, kadar v svojem imenu povedo, zakaj bodo glasovali za ali
               proti. Opozoril je, naj ne bo polemik, naslavljanja, prepričevanja ali pozivanja
               kogar koli.</p>
               <p>Še enkrat odpiram prijavo na razpravo za obrazložitev glasu, ker je bila želja
               izkazana.</p>
               <p>Prvi ima besedo gospod Roman Žveglič.</p>
            </sp>
            <sp xml:id="SDZ6-Redna-10-2013-02-01.sp148">

               <speaker>ROMAN ŽVEGLIČ (PS SLS):</speaker>

               <p>Hvala za besedo, spoštovana podpredsednica.</p>
               <p>Polna usta so nas sodelovanja pri tej točki, ko prosijo z ene strani, pri prejšnji
               točki je bila seveda prošnja z druge strani. Želimo si sodelovanja samo takrat, kadar
               je naš predlog, kadar ni naš predlog, ni sodelovanja. Sam sem že včeraj v razpravi
               bil zelo izčrpan, zakaj tega predloga sklepa ne bom podprl, zato ker gre za zakon na
               zalogo.</p>
               <p>Spoštovani kolegi in spoštovane kolegice, boste imeli možnosti sestaviti koalicijo in
               boste imeli seveda šestinštirideset glasov in boste lahko sprejeli zakon, ki bo
               veljal takoj in ne bo na zalogo.</p>
               <p>Sam ne bom podprl. Hvala.</p>
            </sp>
            <sp xml:id="SDZ6-Redna-10-2013-02-01.sp149">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Janko Veber.</p>
            </sp>
            <sp xml:id="SDZ6-Redna-10-2013-02-01.sp150">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Zakon bom seveda podprl, zato ker vrača pravice, ki so bile neupravičeno odvzete.
               Želim povedati, da ne samo, da se zavedamo gospodarske situacije in gospodarske rasti
               v Sloveniji, predlagali smo, da se ta pravica začne uveljavljati, ko bo gospodarska
               rast oziroma bruto domači proizvod zopet 2,5 %. Naj povem, da Socialni demokrati
               predlagamo konkretne rešitve, tudi v temu mandatu, kako priti do teh 2,5 % bruto
               domačega proizvoda in ta rešitev je, spoštovane kolegice in kolegi, v tem, da ne
               prenesemo 12 milijard premoženja Republike Slovenije na holding, ker to ne bo več
               potem prihodek proračuna, ampak bo prihodek holdinga. Resnično imamo rešitev na mizi,
               da iz sredstev, ki ostanejo, torej da iz premoženja, ki ostane v državni lasti,
               zagotavljamo denar tudi za takšne pravice, kot jih pričakujejo veterani oziroma so
               jih veterani že imeli.</p>
               <p>Torej so rešitve na mizi, ne samo da bomo dobili več sredstev, če ostane premoženje
               dvanajstih milijard v slovenski lasti oziroma v državni lasti, še celo več sredstev
               bo, kot bi jih namenili po temu zakonu, ko bo gospodarska rast ponovno 2,5 %. Torej,
               ne želimo delovati, da samo obremenjujemo proračun, ampak predlagamo tudi rešitve, s
               katerimi zagotavljamo sredstva v proračunu. Naj povem, da je tudi javni dolg
               Slovenije bil po izteku mandata prejšnje vlade med najnižjimi v Evropski uniji. Če se
               bo pa ta povečal za štiri milijarde zaradi slabe banke, bomo pa med najbolj
               zadolženimi državami v Evropi. Na vse to opozarjamo in imamo možnost, da to
               preprečimo in zagotavljamo ljudem primeren standard in pravice, ki jim pripadajo.
               Hvala.</p>
            </sp>
            <sp xml:id="SDZ6-Redna-10-2013-02-01.sp151">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jerko Čehovin.</p>
            </sp>
            <sp xml:id="SDZ6-Redna-10-2013-02-01.sp152">

               <speaker>JERKO ČEHOVIN (PS PS):</speaker>

               <p>Hvala.</p>
               <p>Predlog bom podprl predvsem zaradi tega, ker želim, da se odpravi diskriminatornost
               proti ostalim skupinam, ki so v tej isti kategoriji. Še eni isti v tej kategoriji te
               zadeve dobivajo in nihče mi ni odgovoril, tudi minister, zakaj je samo pri veteranih
               bilo to treba narediti. Poleg tega pa, kot veste, se ti veterani odrekajo tega
               dodatka, oni ga nočejo vzeti, ampak pravijo, da tako kot ostali upravičenci ZUJF, ko
               bo gospodarska rast spet 2,5, naj se jim te pravice potem tudi efektivno vrnejo. Za
               to gre! To pomeni, da nima sprejetje tega zakona nobenih finančnih posledic na
               proračun, vsi pa dobro vemo, da gospodarska rast vsaj še nekaj časa ne bo
               2,5-odstotna.</p>
               <p>Zato tukaj gre bolj za to, da vrnemo tem ljudem digniteto, ne da se pred njimi
               postavljamo in hvalimo samo, kadar rabimo njihove glasove. Ti ljudje so nekaj
               naredili za to državo in mislim, da čutijo, da jih pa država izdaja. Za to gre! Ni to
               problem, za vsakega, ki mu je krivica storjena, za vsakega, sem za to, da mu vrne. o
               ni vprašanje financ, še enkrat ponavljam, ampak da se jim vrneta čast in ponos.</p>
            </sp>
            <sp xml:id="SDZ6-Redna-10-2013-02-01.sp153">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na glasovanje.</p>
               <p>Glasujemo. Navzočih je 86 poslank in poslancev, za je glasovalo 38, proti 47.</p>
               <p>(Za je glasovalo 38.) (Proti 47.)</p>
               <p>Ugotavljam, da sklep ni bil sprejet, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKO SLOVENIJE IN VLADO REPUBLIKE KOSOVO O
                  MEDSEBOJNI POMOČI PRI CARINSKIH ZADEVAH </title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odbor za zunanjo politiko kot matično delovno telo, ki je zboru pisno
               poročal. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji zbora ni mogoče vlagati. Zato prehajamo na odločanje o predlogu
               zakona.</p>
               <p>Glasujemo. Navzočih je 89 poslank in poslancev, za je glasovalo 89, proti nihče.</p>
               <p>(Za je glasovalo 89.)(Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>12. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA O ZRAČNEM PROMETU MED VLADO REPUBLIKE SLOVENIJE IN VLADO
                  DRŽAVE KATAR. </title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odbor za zunanjo politiko kot matično delovno telo, ki je zboru pisno
               poročal. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji zbora ni mogoče vlagati. Zato prehajamo na odločanje o predlogu
               zakona.</p>
               <p>Glasujemo. Navzočih je 87 poslank in poslancev, za je glasovalo 87, proti nihče.</p>
               <p>(Za je glasovalo 87.)(Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>13. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE SRBIJE O
                  POLICIJSKEM SODELOVANJU. </title>
               </p>
               <p>Predlog zakona je v obravnavo Državnem zboru predložila Vlada. Predlog zakona je
               obravnaval Odbor za zunanjo politiko kot matično delovno telo, ki je zboru pisno
               poročal. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji zbora ni mogoče vlagati. Zato prehajamo na odločanje o predlogu
               zakona.</p>
               <p>Glasujemo. Navzočih je 88 poslank in poslancev, za je glasovalo 88, nihče proti.</p>
               <p>(Za je glasovalo 88.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN VLADO ZDRUŽENIH DRŽAV
                  AMERIKE O KREPITVI SODELOVANJA PRI PREPREČEVANJU HUDIH KAZNIVIH DEJANJ IN V BOJU
                  PROTI NJIM. </title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odbor za zunanjo politiko kot matično delovno telo, ki je zboru pisno
               poročalo. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji zbora ni mogoče vlagati. Zato prehajamo na odločanje o predlogu
               zakona.</p>
               <p>Glasujemo. Navzočih je 88 poslank in poslancev, za je glasovalo 88, proti nihče.</p>
               <p>(Za je glasovalo 88.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>15. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVI ZAKONA O RATIFIKACIJI POGODBE O USTANOVITVI EVROPSKEGA MEHANIZMA ZA
                  STABILNOST MED KRALJEVINO BELGIJO, ZVEZNO REPUBLIKO NEMČIJO, REPUBLIKO ESTONIJO,
                  IRSKO, HELENSKO REPUBLIKO, KRALJEVINO ŠPANIJO, FRANCOSKO REPUBLIKO, ITALIJANSKO
                  REPUBLIKO, REPUBLIKO CIPER, VELIKIM VOJVODSTVOM LUKSEMBURG, MALTO, KRALJEVINO
                  NIZOZEMSKO, REPUBLIKO AVSTRIJO, PORTUGALSKO REPUBLIKO, REPUBLIKO SLOVENIJO,
                  SLOVAŠKO REPUBLIKO IN REPUBLIKO FINSKO. </title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odbor za zunanjo politiko kot matično delovno telo, ki je zboru pisno
               poročalo. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji zbora ni mogoče vlagati. Zato prehajamo na odločanje o predlogu
               zakona.</p>
               <p>Glasujemo. Navzočih je 86 poslank in poslancev, za je glasovalo 86, proti nihče.</p>
               <p>(Za je glasovalo 86.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA, TO STA URADNI PREČIŠČENI BESEDILI, pod a
                  potrditev Uradnega prečiščenega besedila Zakona o javnem naročanju, pod b
                  potrditev Popravka uradnega prečiščenega besedila Zakona o javnih financah. </title>
               </p>
               <p>Uradno prečiščeno besedilo in popravek uradnega prečiščenega besedila je pripravila
               Zakonodajno-pravna služba Državnega zbora in ju Državni zbor potrdi brez
               razprave.</p>
               <p>Pod točko a prehajamo na odločanje o naslednjem predlogu sklepa: Potrdi se Uradno
               prečiščeno besedilo Zakona o javnem naročanju.</p>
               <p>Glasujemo. Navzočih je 88 poslank in poslancev, za je glasovalo 88, proti nihče.</p>
               <p>(Za je glasovalo 88.) (Proti nihče.)</p>
               <p>Ugotavljam, da je Državni zbor uradno prečiščeno besedilo navedenega zakona
               potrdil.</p>
               <p>Prehajamo pod točko b na odločanje o naslednjem predlogu sklepa: Potrdi se Popravek
               uradnega prečiščenega besedila Zakona o javnih financah.</p>
               <p>Glasujemo. Navzočih je 88 poslank in poslancev, za je glasovalo 88, proti nihče.</p>
               <p>(Za je glasovalo 88.) (Proti nihče.)</p>
               <p>Ugotavljam, da je Državni zbor uradno prečiščeno besedilo navedenega zakona
               potrdil.</p>
               <p>S tem zaključujem to točko dnevnega reda.<title> Prehajamo na prekinjeno </title>
                  <title>22. točko dnevnega reda, to je na obravnavo mandatno-volilnih zadev. </title>
               </p>
               <p>Pod točko c prehajamo na <title>obravnavo Predloga za izvolitev varuhinje človekovih
                  pravic. </title>
               </p>
               <p>Predsednik Republike Slovenije gospod Borut Pahor je z dopisom z dne 10. januarja
               2013 predlagal Državnemu zboru, da za varuhinjo človekovih pravic izvoli gospo Vlasto
               Nussdorfer.</p>
               <p>Besedo dajem predstavnici Urada predsednika Republike gospe Nataši Kovač za
               dopolnilno obrazložitev predloga za izvolitev.</p>
            </sp>
            <sp xml:id="SDZ6-Redna-10-2013-02-01.sp154">

               <speaker>NATAŠA KOVAČ:</speaker>

               <p>Predsedujoča, hvala lepa za besedo. Spoštovani poslanke in poslanci!</p>
               <p>Predsednik republike Borut Pahor Državnemu zboru za varuhinjo človekovih pravic
               predlaga gospo Vlasto Nussdorfer, univerzitetno diplomirano pravnico, vrhovno državno
               tožilko in dolgoletno predsednico društva Beli obroč Slovenije.</p>
               <p>Naj se v njegovem imenu najprej zahvalim vsem poslanskim skupinam za možnost, ki ste
               jo dali kandidatki za predstavitev njenih načrtov in dela. V pogovoru, ki ga je imela
               potem z njim, je izrazila zadovoljstvo z vsebino pogovorov in ocenila, da je v
               pogledih na delo varuha med poslanskimi skupinami veliko več skupnih pogledov kot
               razlik. Ocenila je, da ji to omogoča skrb za človekove pravice na način, ki bo
               vzbujal široko zaupanje in podporo ljudi, pa tudi institucij, ki jih njegovo delo
               zadeva. Ta njena ocena vzbuja dodatno upanje in razlog, da ji boste danes namenili
               podporo. Izjemno bogata biografija in dejavnost gospe Nussdorfer je razvidna iz
               priložene obrazložitve kandidature. Pomembneje od tega je zato morda vse tisto, kar
               ni mogoče opisati z besedami. Izjemna predanost, iskrenost in neizmerna življenjska
               energija, s katero gospa Nussdorfer ves svoj prosti čas v vseh letih aktivnega
               službovanja prostovoljno namenja skrbi in pomoči drugim, ljudem v stiski, žrtvam
               različnih vrst nasilja, mladostnikom in otrokom v težavah in vsem, še posebej
               ranljivim skupinam po vsej Sloveniji. Skratka, vsakodnevni neposredni pomoči pri
               uveljavljanju človekovih pravic. Ob številnih aktivnostih na področju zmanjševanja
               mladoletniške, družinske in spolne kriminalitete in preprečevanje nasilja v družini
               naj posebej omenim, da je kot dolgoletna predsednica Društva državnih tožilcev tudi
               pobudnica za ustanovitev danes uveljavljenega društva za pomoč žrtvam kaznivih dejanj
               Beli obroč Slovenije, ki je pomagal preštevilnim žrtvami, ki bi sicer večinoma bile
               prepuščene same sebi. Zadnja tri leta med drugim sodeluje v odmevni kampanji
               Neodvisen.si, ki s predavanji po vsej državi osvešča mladostnike in starše o
               zasvojenosti vseh vrst. Je pobudnica projekta Zagovornik – glas otroka in uvedbe
               posebej opremljenih sob za prijazno zaslišanje otrok. Vsak mesec tako nameni vsaj 150
               ur brezplačnemu prostovoljnemu delu. Bogate delovne izkušnje in spoznanja pri
               profesionalnem in prostovoljnem delu kandidatke so zadostno zagotovilo, da bo
               uspešno, vestno in nepristransko opravljala funkcijo varuhinje človekovih pravic ne
               kot zaposlitev, ampak kot poslanstvo, kot je zapisala tudi sama. Njena strokovna
               usposobljenost, moralna integriteta in dosedanje delo zaslužijo potrebno podporo
               poslank in poslancev in omogočajo, da jo podprete ne glede na siceršnje različne
               politične poglede in opredelitve.</p>
               <p>Predsednik Republike Borut Pahor meni, da bi izvolitev kandidatke za varuhinjo
               človekovih pravic v teh političnih okoliščinah in ob najbolj zahtevnih pogojih
               kvoruma dala spodbudno sporočilo našim ljudem in javnosti, politiki pa utrdila
               samozavest za sprejemanje pomembnih odločitev. Hvala lepa.</p>
            </sp>
            <sp xml:id="SDZ6-Redna-10-2013-02-01.sp155">

               <speaker>PREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog je obravnavala Mandatno-volilna komisija kot matično delovno telo, ki je
               zboru pisno poročala in predložila predlog sklepa. Sledi predstavitev stališč
               poslanskih skupini.</p>
               <p>Besedo ima Poslanska skupina Slovenske demokratske stranke gospa Eva Irgl.</p>
            </sp>
            <sp xml:id="SDZ6-Redna-10-2013-02-01.sp156">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>Pred seboj imamo pomembno odločanje o tem, kdo bo novi varuh človekovih pravic. Gre
               za funkcijo, ki je nedvomno izjemnega pomena za dobro delovanje pravne, predvsem pa
               pravične države in družbe. Varuh človekovih pravic je tisti, ki je poklican, da
               varuje človekove pravice in temeljne svoboščine v razmerju do državnih organov,
               organov lokalne samouprave in nosilcev javnih pooblastil. Temelj za ustanovitev
               institucije varuha človekovih pravic pa je 159. člen Ustave Republike Slovenije.</p>
               <p>Dosedanji varuhinji gospe Zdenki Čebašek Travnik konec februarja poteče mandat, zato
               je predsednik države gospod Borut Pahor v Državni zbor posredoval ime kandidatke, za
               katero verjame, da lahko dobi takšno podporo, da bo lahko potrjena za novo varuhinjo
               človekovih pravic. Na razpis varuha se je prijavilo šestindvajset kandidatk in
               kandidatov. V Poslanski skupini Slovenske demokratske stranke menimo, da je bilo kar
               nekaj med njimi takšnih, ki bi lahko suvereno in neobremenjeno, predvsem iz
               političnega vidika opravljali funkcijo varuha. Žal je predsednik države gospod Borut
               Pahor po pogovorih z vodji poslanskih skupin lahko le ugotovil, da nihče od njih ne
               premore tolikšne podpore, da bi lahko bil Državnem zboru tudi izvoljen. Zato se je
               podal, to že moramo reči, na precej zahtevno nalogo, najti osebo, ki bo imela takšne
               reference, tako po strokovni kot človeški plati, da bo dobila dvotretjinsko večino
               glasov vseh poslancev in bila izvoljena za mandatno dobo šestih let. Ne želim se
               spuščati na temu mestu, v polemiko, zakaj je ravno pri varuhu potrebna takšna večina
               glasov, saj pri drugih, recimo, temu primerljivih funkcijah takšna večina za
               izvolitev ni potrebna. Pa vendar je to lahko mogoče razprava za kdaj drugič, jo pa je
               v medijih delno načela že tudi sama kandidatka za varuhinjo gospa Vlasta
               Nussdorfer.</p>
               <p>Do sedaj nismo imeli ravno srečne roke pri izbiri varuha človekovih pravic, pa čeprav
               za nobenega od njih ne moremo reči, da svojega dela ni opravljal po svojih najboljših
               močeh. Seveda je težko presojati vnaprej, kako se bo varuh človekovih pravic odrezal
               v svojem mandatu, lahko pa na podlagi preteklih izkušenj poizkušamo najti za takšno
               funkcijo najbolj primernega. Nedvomno ima tukaj predsednik države gospod Borut Pahor
               izjemno težko in zahtevno nalogo.</p>
               <p>Varuh človekovih pravic mora biti človek visokih etičnih načel. Biti mora človek
               neobremenjen politično ter z močnim čutom za pravičnost. Varuh človekovih pravic je
               prva oseba in avtoriteta v državi, ki se mora v skrbi za spoštovanje človekovih
               pravic pri varovanju le-teh odločati na podlagi ustave, deklaracije in resolucije o
               človekovih pravicah, na podlagi mednarodnih aktov konvencij zakonov, nikakor pa se ne
               sme o tako občutljivih vprašanjih, ki posegajo v človekovo integriteto in
               dostojanstvo, odločati ali pa presojati po morebitnem nareku te ali one politike in
               njihovih predstavnikov. Mora pa varuh človekovih pravic jasno zavzeti stališča tudi
               na aktualne dogodke, če zazna kršitev človekovih pravic.</p>
               <p>V Poslanski skupini Slovenske demokratske stranke, to moram povedati, smo imeli v
               procesu odločanja glede kandidatke gospe Vlaste Nussdorfer precej zadržkov, zato se
               na Mandatno-volilni komisiji še nismo dokončno odločili in smo se zato pri glasovanju
               takrat vzdržali. Ker je naša izkušnja, ko smo izbirali enega od predhodnih varuhov,
               pokazala, da novi krogi volitev navadno ne prinesejo boljšega kandidata, smo se v
               Poslanski skupini Slovenske demokratske stranke po skrbnem premisleku odločili, da
               kandidatko za varuhinjo človekovih pravic gospo Vlasto Nussdorfer danes večinsko
               podpremo.</p>
            </sp>
            <sp xml:id="SDZ6-Redna-10-2013-02-01.sp157">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Socialnih demokratov, mag. Majda Potrata.</p>
            </sp>
            <sp xml:id="SDZ6-Redna-10-2013-02-01.sp158">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovana predstavnica, zastopnica
               predsednika države, poslanke in poslanci!</p>
               <p>Odkar je bil leta 1993 sprejet Zakon o varuhu človekovih pravic in je s tem dnem
               prenehalo delovanje Sveta za varstvo človekovih pravic in temeljnih svoboščin, smo
               imeli tri varuhe človekovih pravic: gospoda Ivana Bizjaka, gospoda Matjaža Hanžka in
               gospo dr. Zdenko Čebašek Travnik. Čeprav Zakon o varuhu človekovih pravic omogoča
               ponovitev mandata, doslej tega ni bilo pri nobenem od dosedanjih varuhov človekovih
               pravic. To je zelo zanimiva podrobnost, čeprav je eden izmed njih tudi poskusil
               ponoviti mandat. Vsak od varuhov je dal tej funkciji oseben poseben pečat in bistveno
               zaznamoval funkcijo, ki mora seči onkraj političnega. Zato tudi zakon določa, da se
               mora varuh človekovih pravic izvoliti v Državnem zboru z dvotretjinsko večino.
               Postopek pri varuhu človekovih pravic je tajen in brezplačen. Je tudi neformalen, ker
               varuh nima neposrednih izvršilnih funkcij. Je pa dolžan varuh voditi postopek
               nepristransko in v vsaki zadevi pridobiti stališča vseh strani. Varuh tudi ni dolžan
               oziroma ne more biti klican na odgovornost za stališča, ki jih izreka v okviru
               svojega postopka, čeprav je mogoče ugotoviti, da se to večkrat dogaja. In prav na tem
               je mogoče tudi utemeljiti, zakaj varuh človekovih pravic tako zelo težko računa, da
               bo lahko ponovil svoj mandat.</p>
               <p>Če bi iz teh splošnih izkušenj izbrali še kakšnega od detajlov iz utemeljitve gospe
               Vlaste Nusdorfer, o kateri bomo danes odločali, je za Poslansko skupino Socialnih
               demokratov pomembna izhodiščna teza kandidatke. Ta pa je, da vidi poslanstvo
               varuhinje človekovih pravic, torej funkcijo varuhinje človekovih pravic kot
               poslanstvo, ne kot neko dolžnost, nalogo ali čast. Iskanje pravic za šibkejše in
               pomoči potrebne je njena dolgoletna življenjska izkušnja in prepričani smo, da ji bo
               znala pri opravljanju te funkcije dati nove poudarke in nove razsežnosti.</p>
               <p>Ker smo v Poslanski skupini Socialnih demokratov sprejeli vsakogar, ki je bil
               pripravljen s svojo vizijo funkcije varuha človekovih pravic predstaviti poslankam in
               poslancem še pred imenovanjem oziroma priporočilom predsednika države, smo vsakomur
               odprli vrata svoje poslanske skupine in mu prisluhnili, tako tudi gospe Vlasti
               Nusdorfer. V svojem elaboratu, ki nam ga je predstavila, smo našli dovolj
               oprijemališč za to, da menimo, da bo funkcijo opravljala dobro. Prav tako pa je tudi
               v svojih javnih izjavah utemeljila tisto, kar bo na začetku njenega dela zagotovo
               nujno potrebno; to je seznanitev s tistimi, ki imajo pri delu varuha človekovih
               pravic že do sedaj dovolj izkušenj.</p>
               <p>Naj končam to predstavitev z izkušnjo dosedanje varuhinje človekovih pravic, ki je v
               svojem intervjuju takole rekla: "Po skoraj šestih letih lahko rečem, da zakonodajna
               in izvršilna oblast nista izkoristili možnosti, da bi se prek varuhovih opažanj bolje
               ozavestili o dejanskih težavah v družbi."</p>
               <p>Vlasti Nusdorfer, če bo izvoljena za varuhinjo človekovih pravic, želimo, da bi imela
               ob koncu svojega mandata bolj prijazne besede o tem, kako sta njenim poročilom in
               njenim izkušnjam prisluhnili tako zakonodajna kot izvršilna veja oblasti, zato pa smo
               predvsem odgovorni mi tukaj. Hvala.</p>
            </sp>
            <sp xml:id="SDZ6-Redna-10-2013-02-01.sp159">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije, gospod Franc
               Jurša. Potem sledi Poslanska skupina Pozitivne Slovenije, gospod Möderndorfer.</p>
            </sp>
            <sp xml:id="SDZ6-Redna-10-2013-02-01.sp160">

               <speaker>FRANC JURŠA (PS DeSUS):</speaker>

               <p>Hvala lepa za besedo, gospa podpredsednica. Lep pozdrav predstavnici Urada
               predsednika Republike! Spoštovane kolegice in kolegi!</p>
               <p>Naj uvodoma povem, da naša poslanska skupina predlagano kandidatko za varuhinjo
               človekovih pravic podpira. Menimo, da je gospa primerna kandidatka za to zelo
               zahtevno funkcijo. Tega mnenja smo bili v naši poslanski skupini že, ko jo je
               predsednik države predlagal. O referencah gospe Vlaste Nussdorfer smo se lahko
               prepričali že v preteklosti. Gospa Nussdorfer nas je na razgovoru prijetno
               presenetila. Njene izkušnje, racionalno razmišljanje, usmerjeno k pozitivnim
               spremembam in izjemen občutek za sočloveka pa so nas prepričale, da je gospa prava
               oseba za opravljanje funkcije varuhinje človekovih pravic.</p>
               <p>V Poslanski skupini DeSUS verjamemo, da bo predlagana kandidatka delo varuhinje
               opravljala z veliko predanostjo, pri čemer bo znala sprejemati neodvisne in
               objektivne odločitve ter podajala realne ocene. Gospa Nussdorfer s svojim delom
               dokazuje, da je pri iskanju rešitev vztrajna in odgovorna. Prepričani smo, da bo
               znala opaziti in opozoriti na zahteve, ki ostajajo nerešene že vrsto let, in si kljub
               mogočim oviram ne bo zatiskala oči pred še tako delikatno problematiko. Kot varuhinja
               bo delala, po naši oceni, uspešno. Kot vrhovna državna tožilka je do potankosti
               spoznala delo državnih institucij in pomanjkljivosti socialnega ter pravnega sistema.
               Z delom na področju mladoletniške, družinske in spolne kriminalitete je pridobila
               dragocene izkušnje za delo z najbolj ogroženimi kategorijami prebivalstva, kot so
               otroci, starejši, invalidi in hendikepirani, žrtve nasilja in zlorab.</p>
               <p>Kot sem rekel na začetku, bomo v naši poslanski skupini gospo Vlasto Nussdorfer
               podprli. Prepričan pa sem tudi, na podlagi uvodnih stališč poslanskih skupin, da bo
               gospa Vlasta danes izvoljena, zato ji že vnaprej čestitam in želim uspešno delo!
               Hvala.</p>
            </sp>
            <sp xml:id="SDZ6-Redna-10-2013-02-01.sp161">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Pozitivne Slovenije, gospod Jani Möderndorfer.</p>
            </sp>
            <sp xml:id="SDZ6-Redna-10-2013-02-01.sp162">

               <speaker>JANI MÖDERNDORFER (PS PS):</speaker>

               <p>Spoštovani!</p>
               <p>Na poziv predsednika Republike za zbiranje predlogov možnih kandidatov za varuhinjo
               človekovih pravic se je v roku prijavilo 29 kandidatov, po zakonskem roku pa je
               prispelo še 6 predlogov kandidatur. Predsednik Republike je po proučitvi vseh
               predlogov in po opravljenih posvetovanjih s predstavniki poslanskih skupin ugotovil,
               da žal nobena od popolnih kandidatur – pač, ni ustreznega kandidata ali kandidate in
               kljub njihovi utemeljenosti ni bilo mogoče ugotoviti zadostne podpore poslank in
               poslancev. Zato je predsednik uporabil možnost, da kandidatko oziroma kandidata
               poišče sam na podlagi svojih pogledov in prepričanj, kaj bi bilo najbolje.</p>
               <p>Po pogovorih o omenjenih kandidatih za varuha človekovih pravic in ob samem dejstvu,
               da se je predsednik Republike odločil za iskanje drugih kandidatov, smo se v
               Pozitivni Sloveniji odločili in ocenili, da bi bil prava oseba za to mesto nekdanji
               ustavni sodnik Matevž Krivic, vendar le-ta kandidature ni sprejel. In sicer zaradi
               tega, ker je po javnih odzivih nekaterih predstavnikov vladajoče koalicije ocenil, da
               najbrž ne bi dobil zadostne podpore. Potem ko je Matevž Krivic od kandidatura za
               varuha človekovih pravic odstopil, smo v Pozitivni Sloveniji iskanje drugega
               kandidata enostavno opustili. Še posebej takrat, ko je predsednik najavil svojo
               odločitev in predlagal Vlasto Nussdorfer, ki smo jo v Pozitivni Sloveniji ocenili kot
               ustrezno izbiro.</p>
               <p>Kandidatka za varuhinjo človekovih pravic izpolnjuje z zakonom določene pogoje in
               soglaša s kandidaturo, to je seveda najbolj pomembno, poleg tega pa še vse ostalo. Po
               presoji predsednika Republike ima tudi ustrezno znanje in izkušnje oziroma kvalitete
               za opravljanje nalog varuhinje človekovih pravic. Za predlagano kandidatko je bila
               posredovana tudi podrobnejša utemeljitev oziroma predstavitev njene dosedanje
               dejavnosti, ki je za nas sprejemljiva in ustrezna. Na predlog predsednika Republike
               smo kandidatko za varuhinjo povabili na razgovor v poslansko skupino, kjer je ta
               predstavila svoj pogled na poslanstvo varuha in vizijo svojega delovanja v tej
               situaciji. Pojasnila je, da se je v vsem svojem delovanjem do sedaj srečevala s samo
               problematiko človekovih pravic in se zavzemala za pravice šibkejših družbenih skupin,
               zato bi njeno delovanje predstavljajo nadaljevanje dosedanjega dela na področju
               človekovih pravic v nevladnih organizacijah.</p>
               <p>V Pozitivni Sloveniji menimo, da bi v teh kriznih časih na tej situaciji potrebovali
               subtilno osebo z izrazitim posluhom za posameznike in ranljive družbene skupine, kot
               nedvomno kandidatka sama tudi je, zato bomo predlagano kandidatko podprli. Zraven pa
               naj še omenim: človekove pravice in svoboščine so namreč univerzalne in ne leve in ne
               desne, niso preteklost, temveč sedanjost in upamo, da tudi naša prihodnost.
               Hvala.</p>
            </sp>
            <sp xml:id="SDZ6-Redna-10-2013-02-01.sp163">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin, sledi razprava poslank in
               poslancev. Besedo ima gospod Dragan Bosnić, pripravi se gospa Marija Plevčak in potem
               mag. Ivan Vogrin.</p>
               <p>Izvolite, gospod Bosnić.</p>
            </sp>
            <sp xml:id="SDZ6-Redna-10-2013-02-01.sp164">

               <speaker>DRAGAN BOSNIĆ (PS PS):</speaker>

               <p>Hvala za besedo.</p>
               <p>Bom kratek. Glede na prijetno presenečenje, ki so mi ga pripravili kolegi na moji
               levi, moram reči, danes je bil eden redkih trenutkov, kjer sem užival v nastopu
               kolegice Irglove, ne bom kaj dosti razpravljal, samo pozdravljam to neko splošno
               klimo in navdušenje nad kandidatko. Podpiram jo zaradi njenega dosedanjega dela, piko
               na i predstavlja samo predstavitev v naši poslanski skupini. Hvala.</p>
            </sp>
            <sp xml:id="SDZ6-Redna-10-2013-02-01.sp165">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Marija Plevčak ima besedo.</p>
            </sp>
            <sp xml:id="SDZ6-Redna-10-2013-02-01.sp166">

               <speaker>MARIJA PLEVČAK (PS DeSUS):</speaker>

               <p>Hvala za besedo.</p>
               <p>Predstavitev gospe Vlaste Nussdorfer je bila zelo kvalitetna, človek v pogovoru z njo
               dobi občutek in prepričana sem, da je ženska, ki ima dobro razvit čut za socialne
               razmere, za varovanje pravic malega človeka, za otroke in tudi pozna stroko. Glede na
               to, da je pravnica, je to še veliko večji plus zanjo in glede na to, da je v svojem
               življenju že do sedaj, poleg svojega rednega dela, bila izjemno aktivna na vseh
               področjih, menim in me tudi veseli, da se je tudi vladajoča koalicija oziroma stranka
               SDS pozitivno izrekla v njeni kandidaturi, upam, da bo sprejeta z največjim številom
               glasov in že vnaprej ji čestitam in upam, da bo delovala v dobro vseh.</p>
            </sp>
            <sp xml:id="SDZ6-Redna-10-2013-02-01.sp167">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Ivan Vogrin, pripravi se mag. Borut Ambrožič in potem še mag. Majda
               Potrata.</p>
               <p>Izvolite, gospod Vogrin.</p>
            </sp>
            <sp xml:id="SDZ6-Redna-10-2013-02-01.sp168">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča, kolegice in kolegi!</p>
               <p>Ko me je gospa Nataša Kovač iz urada predsednika države kontaktirala glede morebitne
               podpore, sem seveda takoj odgovoril, da ta ni vprašljiva, ker sem na načelni ravni
               razmislil že prej, in menim, da je gospa primerna kandidatka.</p>
               <p>Sam pa si seveda želim naslednje, da naslednje poročilo varuhinje človekovih pravic
               pride na naše klopi polovico manj obsežno in da manj opisuje oceno dejanskega stanja
               in da se varuhinja glede na njene bogate izkušnje na mnogih področjih več posveti
               odpravljanju dejanskih krivic oziroma zagotavljanju človekovih pravic različnim
               skupinam prebivalstva. Hvala lepa.</p>
            </sp>
            <sp xml:id="SDZ6-Redna-10-2013-02-01.sp169">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Borut Ambrožič.</p>
            </sp>
            <sp xml:id="SDZ6-Redna-10-2013-02-01.sp170">

               <speaker>MAG. BORUT AMBROŽIČ (NeP):</speaker>

               <p>Hvala za besedo, predsedujoča.</p>
               <p>Vsak od nas, ki se je v svojem poklicnem ali civilnem delovanju soočal s problematiko
               najbolj ranljivih skupin ali posameznikov, brez dvoma pozna delo kandidatke, za
               katero sem tudi sam prepričan, da bi si danes vsaj zaslužila, če ne doživela,
               zadostno podporo glasov pri njeni kandidaturi, h kateri je pravzaprav pozval
               predsednik Republike. V primeru kandidatke, torej gospe Vlaste Nussdorfer, gre za
               preseganje zakonsko določenih pogojev, ki so zahtevani za to pomembno institucijo
               oziroma institut v naši družbi, sam Zakon o varuhu človekovih pravic iz leta 1993 pa
               pravzaprav tudi predstavlja en pomemben temelj, iz katerega je leta 2008 zrastel tudi
               nov institut, se pravi institut zastopnika pacientovih pravic, prav tako pa omogoča
               tudi določanje novih institutov za posamezna področja, za katera se zakonodajalec
               odloči.</p>
               <p>Kot rečeno, tudi sam spremljam delo gospe Vlaste Nussdorfer skozi desetletja, njeno
               požrtvovalnost, njeno pripravljenost pomagati vsakemu, ki se nanjo obrne na pomoč,
               zato moj glas ima in ji izrekam podporo pri kandidaturi. Hvala.</p>
            </sp>
            <sp xml:id="SDZ6-Redna-10-2013-02-01.sp171">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Majda Potrata ima besedo.</p>
            </sp>
            <sp xml:id="SDZ6-Redna-10-2013-02-01.sp172">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica.</p>
               <p>Prepričana sem, da bo, sodeč po izjavah poslanskih skupin, gospa Vlasta Nussdorfer
               danes izvoljena za novo varuhinjo človekovih pravic. Ob tem pa bi ji želela sporočiti
               dve misli iz intervjuja dosedanje varuhinje človekovih pravic, ki jih je opravila ob
               izteku mandata. Na novinarsko vprašanje: "Imate kdaj občutek, da je varuh človekovih
               pravic tukaj bolj za to, da ga imamo, ker ga moramo imeti," je odgovorila:
               "Neposredno ne, imam pa občutek, da bi pristojnosti varuha doslej že spremenili ali
               pa ukinili, če ne bi bil zapisan v ustavi. Vsi seveda trdijo, da moramo skrbeti za
               človekove pravice, toda ko na te pravice opozorimo, pogosto nimamo sogovornika."</p>
               <p>Gospe Vlasti Nussdorfer želim, da bi imela vedno ustrezne in razumevajoče
               sogovornike, ker je to v prid tistih, ki pravice iščejo. Želim ji še, da bi ob koncu
               mandata ne bilo potrebno zapisati poziva, ki ga je zapisala dr. Zdenka Čebašek
               Travnik; namreč, da že vrsto let opozarjamo, da Slovenija nima nacionalne institucije
               za človekove pravice, ki počne prav to, ozavešča, izobražuje in sodeluje s
               prizadetimi in njihovimi organizacijami. Takšna institucija pa bi delala na terenu,
               kar resda nekaj stane, a država bi bila opremljena s podatki. Ljudje bi ob srečanjih
               z raziskovalci lahko dobili informacije o njihovih pravicah in o tem, kako jih lahko
               uveljavljajo. In še več, mi bi končno izpolnili standarde, po katerih bi v okviru
               mednarodne asociacije lahko uveljavljali višjo zastopanost varovanja človekovih
               pravic.</p>
               <p>Vlasti Nussdorfer želim pri opravljanju njenega dela vse dobro. Hvala.</p>
            </sp>
            <sp xml:id="SDZ6-Redna-10-2013-02-01.sp173">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Zaključujem razpravo. Prehajamo na odločanje o predlogu sklepa o izvolitvi gospe
               Vlaste Nussdorfer za varuhinjo človekovih pravic za dobo šestih let. Funkcijo začne
               izvrševati 23. februarja 2013. Pred glasovanjem vas želim opozoriti, da bo v skladu z
               12. členom Zakona o varuha človekovih pravic kandidatka za varuhinjo človekovih
               pravic izvoljena, če bosta zanjo glasovali dve tretjini vseh poslank in poslancev, to
               je šestdeset ali več.</p>
               <p>Prehajamo na glasovanje ... Prekinitev glasovanja.</p>
               <p>Obrazložitev glasu v imenu Poslanske skupine SLS, izvolite gospod Mihael Prevc.</p>
            </sp>
            <sp xml:id="SDZ6-Redna-10-2013-02-01.sp174">

               <speaker>MIHAEL PREVC (PS SLS):</speaker>

               <p>Hvala lepa.</p>
               <p>Mislim, da je prav, da povem, kako bomo v Slovenski ljudski stranki glasovali, ker se
               nismo prijavili prej k samemu stališču poslanske skupine. Vseh šest glasov
               napovedujem, da bo dobila kandidatka za varuhinjo človekovih pravic gospa Vlasta
               Nussdorfer iz Slovenske ljudske stranke.</p>
               <p>Tako smo se odločili na osnovi pogovora, ki smo ga imeli z gospo. Mislim, da je bila
               njena predstavitev dobra, na marsikatero vprašanje, ki smo ga ji zastavili, smo
               dobili zadosten odgovor, tako, kot sem že napovedal, bomo gospo podprli.</p>
               <p>Res je, da na samem razgovoru s predsednikom države, da smo predsedniku povedali, da
               izmed tistih 26 prijavljenih kandidatov, da bi bil za Slovensko ljudsko stranko
               marsikdo zelo primeren za varuha človekovih pravic, ampak vemo, da gospod predsednik
               ni dobil neke širše podpore s strani poslanskih skupin. Se je pač odločil tako, kot
               se je, da je sam predlagal svojo kandidatko. Kot sem že povedal, mi njegov predlog
               spoštujemo in bomo gospo Nussdorferjevo tudi podprli. Hvala.</p>
            </sp>
            <sp xml:id="SDZ6-Redna-10-2013-02-01.sp175">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Obrazložitev glasu v lastnem imenu. Prijava poteka.</p>
               <p>Prijavljen je gospod Roman Žveglič, izvolite.</p>
            </sp>
            <sp xml:id="SDZ6-Redna-10-2013-02-01.sp176">

               <speaker>ROMAN ŽVEGLIČ (PS SLS):</speaker>

               <p>Hvala za besedo, spoštovana podpredsednica.</p>
               <p>Sam moram reči, da je moje mnenje, da bi predsednik lahko našel tudi bolj ustrezno
               osebo. Ampak, podprl bom gospo kandidatko izključno iz spoštovanja do institucije
               predsednika države, čeprav na volitvah ni dobil mojega glasu.</p>
               <p>Ob tej priliki bi pa še povedal, da tistim kolegom iz Poslanske skupine SD, ki so
               klicali moje prijatelje, naj me prepričajo, da dam ta glas, da ni to na podlagi
               tistega in da bi lahko vprašali mene direktno. Hvala.</p>
            </sp>
            <sp xml:id="SDZ6-Redna-10-2013-02-01.sp177">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na glasovanje. Glasujemo. Glasovanje poteka. Prekinitev glasovanja? Je že?
               Spoštovana gospa Tamara Vonta, dala sem prekinitev, vendar se je v tistem že
               časovnica iztekla.</p>
               <p>Navzočih je 86 poslank in poslancev, za je glasovalo 82, proti 4.</p>
               <p>(Za je glasovalo 82.) (Proti 4.)</p>
               <p>Torej ugotavljam, da je sklep sprejet in da je Državni zbor za varuhinjo človekovih
               pravic izvolil gospo Vlast Nussdorfer.</p>
               <p>/ aplavz/</p>
               <p>Prosim gospo Vlasto Nussdorfer, da priseže pred Državnim zborom. Dobrodošli!</p>
               <p>/ aplavz/</p>
            </sp>
            <sp xml:id="SDZ6-Redna-10-2013-02-01.sp178">

               <speaker>VLASTA NUSSDORFER:</speaker>

               <p>Prisegam, da bom opravljala svojo nalogo na podlagi ustave in zakona, da bom varovala
               človekove pravice in temeljne svoboščine, da bom opravljala svoje delo vestno in
               nepristransko ter pri tem spoštovala načela pravičnosti in dobrega upravljanja.
               Hvala.</p>
               <p>/ aplavz/</p>
            </sp>
            <sp xml:id="SDZ6-Redna-10-2013-02-01.sp179">

               <speaker>PODPREDSEDNICA RENATA BRUNSKOLE:</speaker>

               <p>Spoštovana gospa Vlasta Nussdorfer! Iskreno čestitamo za izvolitev za varuhinjo
               človekovih pravic in vam želimo, da boste uspešno opravljali delo varuhinje pravic in
               to delo opravljali, kot ste sami poudarili, tudi kot svoje poslanstvo. Srečno!</p>
               <p>Imate možnost, da ob tej priložnosti nagovorite Državni zbor Republike Slovenije.</p>
            </sp>
            <sp xml:id="SDZ6-Redna-10-2013-02-01.sp180">

               <speaker>VLASTA NUSSDORFER:</speaker>

               <p>Spoštovana predsedujoča, spoštovana predstavnica predsednika Republike Boruta
               Pahorja, spoštovane poslanke in spoštovani poslanci!</p>
               <p>Danes je zame prav poseben dan; lep, nenavaden in tudi obetajoč za mojih naslednjih 6
               let. Da bom lahko resno opravljala svoje poslanstvo, ste prispevali tudi vsi vi s
               svojim glasom. Moram reči, da nisem nameravala nastopiti tu pred vami, vendar mi daje
               zelo velik optimizem tako izjemna podpora vseh poslanskih skupin. Bila sem prvič
               kandidatka, pa nisem prišla do Državnega zbora, in tekla so leta, ko sem lahko
               naredila še mnogo, mnogo več za ljudi v tej državi, tako da mi ni žal. Potem se nisem
               prijavila in tudi to se mi je zdela pravilna odločitev. Ko pa me je poklical
               predsednik Republike, sem seveda malo premišljevala, potem pa si rekla: "Zakaj pa ne,
               lahko poskusim."</p>
               <p>Upam, da bom upravičila vaša pričakovanja, pa ne le vaša, tudi vseh tistih – lahko
               rečemo skoraj dva milijona ljudi, če odštejemo otroke, milijon in pol –, ki zagotovo
               rabijo strokovno pomoč, kadar so v trenutkih stiske in kadar začutijo, da njihove
               pravice niso najbolje varovane. Zato lahko tudi vi in tudi oni računajo name. Res
               upam, da bom lahko pripravljala poročila, ki bodo pokazala, da je v naši državi
               spoštovanje pravic na visokem nivoju.</p>
               <p>Torej, še enkrat hvala, želim vam lep dan in vse dobro!</p>
               <p>/ aplavz/</p>
            </sp>
            <sp xml:id="SDZ6-Redna-10-2013-02-01.sp181">

               <speaker>PODPREDSEDNICA RENATA BRUNSKOLE:</speaker>

               <p>Prehajamo na obravnavo <title>Predloga za imenovanje prvega namestnika predsednika
                  Računskega sodišča. </title>
               </p>
               <p>Predsednik Republike Slovenije gospod Borut Pahor je na podlagi 3. odstavka 8. člena
               Zakona o Računskem sodišču z dopisom z dne 10. januarja 2013 predlagal Državnemu
               zboru, da za prvega namestnika predsednika Računskega sodišča imenuje mag. Jorga
               Kristijana Petroviča. V skladu z določbo 1. odstavka 7. člena Zakona o Računskem
               sodišču je član Računskega sodišča imenovan za dobo 9 let od dneva, ko nastopi
               funkcijo.</p>
               <p>Besedo dajem predstavnici Urada predsednika Republike gospe Nataši Kovač za
               dopolnilno obrazložitev predloga za imenovanje.</p>
            </sp>
            <sp xml:id="SDZ6-Redna-10-2013-02-01.sp182">

               <speaker>NATAŠA KOVAČ:</speaker>

               <p>Spoštovana predsedujoča, poslanke in poslanci, hvala še enkrat za besedo, bom zelo
               kratka.</p>
               <p>Po tem uspešnem prvem delu smo lahko malo krajši v drugem. Na javni poziv predsednika
               Republike za prvega namestnika predsednika Računskega sodišča je urad predsednika
               prejel 4 predloge kandidatov. Po temeljiti preučitvi vseh predlogov in posvetovanjih
               z vodji poslanskih skupin se je predsednik Republike odločil, da predlaga Državnemu
               zboru da za člana Računskega sodišča, in sicer prvega namestnika predsednika
               Računskega sodišča, imenuje mag. Jorga Kristijana Petroviča, univerzitetnega
               diplomiranega ekonomista, magistra znanosti, vrhovnega državnega revizorja na
               Računskem sodišču Republike Slovenije.</p>
               <p>Mag. Petrovič že od leta 2004 opravlja funkcijo vrhovnega državnega revizorja na
               Računskem sodišču Republike Slovenije. Zadnjih 7 let vodi oddelek za revizijo
               državnega proračuna, revizije vladnih in nevladnih uporabnikov državnega proračuna,
               pred tem pa je leto dni vodil oddelek za revizijo lokalnih skupnosti. Kot vrhovni
               državni revizor je dolgoletni zagovornik programskega oblikovanja proračunov. S
               svojim delom in znanjem se je skupaj s kolegi in sodelavci Računskega sodišča trudil
               izboljševati poslovaje države predvsem na področju proračunov, bilanc, računovodstva
               in notranjih kontrol. Mag. Petrovič je član več mednarodnih delovnih skupin
               Evropskega združenja vrhovnih revizijskih institucij EUROSAI, je soavtor besedil ki v
               pogodbi o ustanovitvi evropskega mehanizma stabilnosti urejajo pristojnosti
               revizijskega nadzora in njegovo organiziranost s strani držav ustanoviteljic. V
               celotnem procesu nastanka teh besedil je dosledno zagovarjal enakost pravice nadzora
               velikih in malih držav ustanoviteljic nad poslovanjem mehanizma, ne glede na višino
               ustanoviteljskega deleža posamezne države. Kot strokovnjak za področje proračunov je
               bil v začetku pomladi leta 2012 imenovan tudi za člana strokovne delovne skupine
               Ustavne komisije Državnega zbora za fiskalno pravilo.</p>
               <p>Na podlagi vsega navedenega in dejstva, da je bilo v posvetovanjih s predstavniki
               poslanskih skupin Državnega zbora izražena več kot večinska podpora predlaganemu
               kandidatu, predsednik Republike Borut Pahor poslankam in poslancem Državnega zbora
               predlaga, da podprete mag. Jorga Kristijana Petroviča za prvega namestnika
               predsednika Računskega sodišča in s tem omogočite kvalitetno delo te pomembne
               institucije tudi naprej. Hvala lepa.</p>
            </sp>
            <sp xml:id="SDZ6-Redna-10-2013-02-01.sp183">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog je obravnavala Mandatno-volilna komisija kot matično delovno telo, ki je
               zboru pisno poročala. Sledi predstavitev stališč poslanskih skupin.</p>
               <p>Besedo ima Poslanska skupina Socialnih demokratov gospod Janko Veber.</p>
            </sp>
            <sp xml:id="SDZ6-Redna-10-2013-02-01.sp184">

               <speaker>JANKO VEBER (PS SD):</speaker>

               <p>Hvala za besedo in naj na kratko povem, da smo v postopku izbire kandidatov in
               kandidatk sicer imeli v mislih svojo kandidatko, vendar smo se na podlagi stališč
               ostalih poslanskih skupin odločili, da podpremo večinski predlog pri ostalih in
               seveda bomo gospoda kandidata podprli in s tem omogočili delovanje tudi Računskega
               sodišča v polni sestavi. Hvala.</p>
            </sp>
            <sp xml:id="SDZ6-Redna-10-2013-02-01.sp185">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavijo stališč poslanskih skupin. Sledi razprava poslank in
               poslancev. Besedo imata dva prijavljena razpravljavca, mag. Ivan Vogrin, ki ga ni, in
               mag. Borut Ambrožič. Tudi ne. Torej zaključujem razpravo.</p>
               <p>Prehajamo na izvedbo glasovanja o predlogu predsednika Republike za imenovanje prvega
               namestnika predsednika Računskega sodišča. V skladu s četrtim odstavkom 8. člena
               Zakona o Računskem sodišču o imenovanju Državni zbor odloča s tajnim glasovanjem. V
               skladu s prvim odstavkom 92. člena Poslovnika vodi tajno glasovanje komisija, ki jo
               sestavljajo predsedujoči ter štirje poslanci, ki jih izvoli Državni zbor na predlog
               predsedujočega. Predstavniki poslanskih skupin so mi že posredovali predloge za člane
               komisije, ki vodi glasovanje. To so: mag. Barbara Žgajner Tavš, Poslanska skupina
               Pozitivna Slovenija, gospod Zvonko Lah, Poslanska skupina Slovenske demokratske
               stranke, gospod Matjaž Han Poslanska skupina Socialnih demokratov, gospa Iva Dimic
               Poslanska skupina Nove Slovenije. Članica te komisije sem tudi jaz kot predsedujoča.
               Pri delu komisije bo sodeloval tudi namestnik generalne sekretarke gospod Matjaž
               Plevel.</p>
               <p>Ali kdo predlogu za sestavo komisije nasprotuje? Če ne, prehajamo na odločanje o
               takšni sestavi komisije.</p>
               <p>Glasujemo. Glasovanje poteka. Navzočih je 68 poslank in poslancev, za jih je
               glasovalo 68, proti ni bil nihče.</p>
               <p>(Za je glasovalo 68.) (Proti nihče.)</p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslancem
               vročena glasovnica tako, da pride vsak poslanec k mizi predsedujočega in pove svoje
               ime in priimek. Glasuje se tako, da se na glasovnici obkroži beseda "za" ali "proti".
               V skladu s petim odstavkom 91. člena Poslovnika Državnega zbora je neizpolnjena
               glasovnica neveljavna. Neveljavna je tudi glasovnica, iz katere volja poslanca ni
               jasno razvidna. V skladu s četrtim odstavkom 8. člena Zakona o Računskem sodišču bo
               predlagani kandidat imenovan, če bo zanj glasovala večina vseh poslancev, to je
               šestinštirideset ali več. Glasovali bomo v dvorani v glasovalnih kabinah. Poslanke in
               poslanci boste izpolnjeno glasovnico oddali v glasovalno skrinjico, ki bo v dvorani
               na mizi ob kabinah za glasovanje.</p>
               <p>Prehajamo na izvedbo tajnega glasovanja. Prosim poslanki in poslanca, ki mi boste
               pomagali pri glasovanju, da se takoj zglasite v sobi 217, kjer boste prevzeli volilni
               material. Glasovanje se bo pričelo čez 5 minut, torej ob 17.35 in bo trajalo do
               17.50. Po končanem glasovanju prosim poslanki in poslanca, ki mi boste pomagali pri
               glasovanju, da se zberete v sobi 217.</p>
               <p>Prekinjam 22. točko dnevnega reda in sejo zbora, ki jo bomo nadaljevali ob 18.
               uri.</p>
               <p>(Seja je bila prekinjena ob 17.29. se je nadaljevala ob 18.00.)</p>
            </sp>
            <sp xml:id="SDZ6-Redna-10-2013-02-01.sp186">

               <speaker>PODPREDSEDNICA RENATA BRUNSKOLE:</speaker>

               <p>Prehajamo na obravnavo Predloga za imenovanje prvega namestnika predsednika
               Računskega sodišča. Zapisnik o ugotovitvi izida glasovanja o imenovanju prvega
               namestnika predsednika Računskega sodišča.</p>
               <p>Glasovanje je bilo v prostorih državnega zbora dne 1. februarja 2013. Razdeljeno je
               bilo 87 glasovni, oddanih je bilo 87 glasovnic, neveljavna je bila ena glasovnica.
               Veljavnih je bilo 86 glasovnic. Za je glasovalo 82 poslank in poslancev, proti 4.</p>
               <p>Na podlagi izida glasovanja je bil mag. Jorg Kristijan Petrovič z večino glasov vseh
               poslancev imenovan za prvega namestnika predsednika Računskega sodišča.</p>
               <p>Izvoljenemu mag. Jorgu Kristijanu Petroviču iskreno čestitam za izvolitev.</p>
               <p>Prosim mag. Jorga Kristijana Petrovič, prvega namestnika predsednika Računskega
               sodišča, da priseže pred Državnim zborom.</p>
               <p>/ aplavz/</p>
            </sp>
            <sp xml:id="SDZ6-Redna-10-2013-02-01.sp187">

               <speaker>MAG. JORG KRISTIJAN PETROVIČ:</speaker>

               <p>Lepo pozdravljeni!</p>
               <p>Prisegam, da bom opravljal svoje delo skladno z ustavo in zakonom, pošteno, vestno in
               nepristransko.</p>
               <p>/ aplavz/</p>
            </sp>
            <sp xml:id="SDZ6-Redna-10-2013-02-01.sp188">

               <speaker>PODPREDSEDNICA RENATA BRUNSKOLE:</speaker>

               <p>Prvemu namestniku predsednika Računskega sodišča čestitam in mu želim veliko uspeha
               pri opravljanju dolžnosti.</p>
               <p>Imate možnost, spoštovani, da nagovorite Državni zbor.</p>
            </sp>
            <sp xml:id="SDZ6-Redna-10-2013-02-01.sp189">

               <speaker>MAG. JORG KRISTIJAN PETROVIČ:</speaker>

               <p>Spoštovana predsedujoča, spoštovane poslanke, spoštovani poslanci!</p>
               <p>Tako visoka podpora zavezuje praktično morda še bolj kot pravkar podana prisega.
               Skupaj s sodelavci na Računskem sodišču se bom še v nadaljevanju, prav tako kot do
               sedaj, trudil, da vam bomo zagotavljali verodostojno informacijo o poslovanju vseh
               naših revidirancev.</p>
               <p>Še enkrat hvala vsem, ki ste me v tej funkciji podprli. Želim vam uspešno delo še
               naprej in verjamem, da se bomo v prihodnjih letih še pogosto srečevali. Srečno!</p>
               <p>/ aplavz/</p>
            </sp>
            <sp xml:id="SDZ6-Redna-10-2013-02-01.sp190">

               <speaker>PODPREDSEDNICA RENATA BRUNSKOLE:</speaker>

               <p>Nadaljujemo sejo.</p>
               <p>Prehajamo na obravnavo <title>Obvestila Okrožnega sodišča v Mariboru, Preiskovalni
                  oddelek, o dovoljenju za začetek kazenskega postopka zoper poslanca mag. Ivana
                  Vogrina. </title>
               </p>
               <p>Obvestilo je v obravnavo zboru posredovalo Okrožno sodišče v Mariboru, Preiskovalni
               oddelek.</p>
               <p>Obvestilo je obravnavala Mandatno-volilna komisija kot matično delovno telo, ki je
               zboru pisno poročala.</p>
               <p>Prehajamo na odločanje. Poslanke in poslance prosim, da preverite delovanje
               glasovalnih naprav.</p>
               <p>Mandatno-volilna komisija predlaga Državnemu zboru, da sprejme naslednji sklep:
               Državni zbor na podlagi tretjega odstavka 83. člena Ustave Republike Slovenije ter
               22. člena Zakona o poslancih v zvezi z obvestilom Okrožnega sodišča v Mariboru,
               Preiskovalni oddelek, številka IKPR135/2013 z dne 7. januar 2013 o dovoljenju za
               začetek kazenskega postopka zoper poslanca Državnega zbora mag. Ivana Vogrina zaradi
               suma storitve kaznivega dejanja poslovne goljufije po prvem odstavku 228. člena
               Kazenskega zakonika KZ/1 v zvezi s 54. členom Kazenskega zakonika KZ/1 ne prizna
               imunitete poslancu Državnega zbora mag. Ivanu Vogrinu in dovoli vodenje kazenskega
               postopka.</p>
               <p>Na podlagi prvega odstavka 207. člena Poslovnika zbora Državni zbor o predlogu sklepa
               odloči brez razprave.</p>
               <p>Glasujemo. Glasovanje poteka. Navzočih je 78 poslank in poslancev, za je glasovalo
               77, proti nihče.</p>
               <p>(Za je glasovalo 77.) (Proti nihče.)</p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga sklepa o izvolitvi članice Nadzornega sveta
                  Slovenskega državnega holdinga. </title>
               </p>
               <p>Predlog sklepa je v obravnavo Državnemu zboru predložila Komisija za nadzor javnih
               financ.</p>
               <p>Gospod Jani Möderndorfer, želeli ste besedo. Proceduralno?</p>
               <p>Izvolite.</p>
            </sp>
            <sp xml:id="SDZ6-Redna-10-2013-02-01.sp191">

               <speaker>JANI MÖDERNDORFER (PS PS):</speaker>

               <p>Predsedujoča, predlagam, da to točko preložimo na eno izmed naslednjih sej, se pravi,
               razpravo in odločanje. Namreč, danes smo o nadzornikih SDH odločali na
               Mandatno-volilni komisiji in smo storili enako.</p>
               <p>Zato predlagam, da ko bo to obravnavano na MVK, o tem odločamo paketno v celoti,
               istočasno. Hvala lepa.</p>
            </sp>
            <sp xml:id="SDZ6-Redna-10-2013-02-01.sp192">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jani Möderndorfer je na podlagi prvega odstavka 74. člena Poslovnika Državnega
               zbora predlagal, da se razpravo in odločanje o Predlogu sklepa o izvolitvi članice
               Nadzornega sveta Slovenskega državnega holdinga preloži na eno od naslednjih sej
               Državnega zbora.</p>
               <p>Želi besedo mag. Alenka Bratušek, predsednica Komisije za nadzor javnih financ, ki je
               predlagateljica predloga sklepa? (Ne želi.) Želijo besedo predstavniki poslanskih
               skupin? (Ne želijo.) Ker ni razprave, prehajamo na odločanje.</p>
               <p>Glasujemo o predlogu za preložitev obravnavane točke na eno naslednjih sej.
               Glasujemo. Navzočih je 78 poslank in poslancev, za je glasovalo 77, proti nihče.</p>
               <p>(Za je glasovalo 77.) (Proti nihče.)</p>
               <p>Ugotavljam, da je predlog za preložitev točke sprejet.</p>
               <p>S tem prekinjam to točko dnevnega reda.</p>
               <p>Prehajamo na <title>19.A TOČKO DNEVNEGA REDA – AKT O ODREDITVI PARLAMENTARNE PREISKAVE
                  ZA SPREMEMBO ZAKONODAJE TER ZA DRUGE ODLOČITVE DRŽAVNEGA ZBORA IZ NJEGOVE
                  PRISTOJNOSTI TER ZA UGOTOVITEV IN OCENO DEJANSKEGA STANJA ZA UGOTOVITEV
                  ODGOVORNOSTI NOSILCEV JAVNIH FUNKCIJ ZARADI SUMA, DA SO SODELOVALI PRI NADZORU
                  SLOVENSKEGA BANČNEGA SISTEMA IN PRI POSREDNEM ALI NEPOSREDNEM VPLIVANJU PREKO
                  DRŽAVNEGA LASTNIŠTVA OZIROMA PREKO DRŽAVNIH ORGANOV IN REGULATORJEV NA ODLOČITVE V
                  SLOVENSKEM BANČNEM SISTEMU V ZVEZI Z ODOBRITVIJO ODPISANIH KREDITOV, UNOVČENIH
                  GARANCIJ IN POSOJILNE POLITIKE TER SPOŠTOVANJE VELJAVNIH ZAKONOV TER PREDPISOV PRI
                  ODOBRAVANJU IN UPRAVLJANJU S KREDITI TER BANČNIMI GARANCIJAMI, IN ZARADI SUMA, DA
                  SO NASTALE ŠE NEUGOTOVLJENE NEGATIVNE POSLEDICE TAKŠNIH RAVNANJ. </title>
               </p>
               <p>Zahtevo za uvedbo parlamentarne preiskave je na podlagi 93. člena Ustave Republike
               Slovenije Državnemu zboru predložila skupina 47 poslank in poslancev s prvopodpisanim
               Jožetom Tankom.</p>
               <p>Besedo dajem predstavniku predlagateljev, gospodu Jožetu Tanku, za dopolnilno
               obrazložitev.</p>
            </sp>
            <sp xml:id="SDZ6-Redna-10-2013-02-01.sp193">

               <speaker>JOŽE TANKO (PS SDS):</speaker>

               <p>Hvala lepa za besedo. Spoštovani kolegi!</p>
               <p>Mi smo, mislim, da 50 podpisnikov, vložili zahtevo za odreditev parlamentarne
               preiskave, ki bi preiskovala dogajanje v bančnem sistemu. Ta preiskovalna komisija bi
               po pravilih Državnega zbora sicer morala biti odrejena že decembra, vendar ker je
               bila takrat že v postopku ena zahteva za parlamentarno preiskavo, smo se nekako
               dogovorili, da bi poskušali obe zahtevi združiti, vendar v tem času drugi
               predlagatelj, to je Državni svet, svojega predloga, skladno z dogovorom na sestanku
               pri bivšem predsedniku Državnega zbora, ni oblikoval. Pravzaprav se od 9. januarja
               2013 do seje Državnega sveta v Državnem svetu ni zgodilo popolnoma nič. Tako smo to
               preiskovalno komisijo pač ustrezno preuredili in izločili vsebine, ki jih pokriva
               zahteva za parlamentarno preiskavo Državnega sveta.</p>
               <p>Da je bančni sistem problem že celo vrsto let, najbrž ni treba posebej poudarjati.
               Skratka od osamosvojitve naprej, še posebej pa se te težave bančnega sistema pokažejo
               v času kriz.</p>
               <p>Lani je gospod Pahor dejal, da so v njegovem mandatu podcenili problem bančnega
               sistema, da so se lotili zadev, ki niso bile tako pomembne, to se pravi odpravi
               strukturnih težav. Tokrat, v tem mandatu pa se lotevamo tudi tega. Sicer
               predpostavljam, da takrat gospod Pahor, ko je bil predsednik vlade, ni bil korektno
               obveščen o težavah bančnega sistema, morda je bil tudi zaveden ali pa se morda
               prejšnji vladi niti ni dopustilo posega v bančni sistem. Očitno te razprave ob
               sprejemanju zakona o slabi banki in Slovenskem državnem holdingu v tem mandatu temu
               na nek način potrjujejo.</p>
               <p>Kot rečeno, smo se v temu mandatu lotili pravih zadev, to se pravi tistih, ki bi
               izboljšale upravljanje z državnim premoženjem. To se pravi, sprejeli smo zakon o
               Slovenskem državnem holdingu in zakon o slabi banki. Čeprav bi bilo v teh postopkih
               sprejemanja teh zakonov veliko blokad, veliko zavor, v katerih so sodelovali tako
               Državni svet kot opozicijske stranke pa sindikati, je koalicija obvozila vse te čeri
               in zakona sta sedaj uveljavljena.</p>
               <p>Kot rečeno, so težave bančnega sistema že dolgotrajne, več ali manj se vmes vrstijo
               dokapitalizacije, stanje pa se kljub temu ne izboljšuje. Trenutno so napovedane
               izgube v poslovanju treh največjih slovenskih bank in bodo potrebne tudi nujne
               sanacije oziroma dokapitalizacija. V bančnem sistemu se kar naprej pojavljajo
               informacije o vedno novih slabitvah oziroma odpisih in zato tudi te naše banke
               enostavno ne morejo opravljati zadosti dobro bančnega oziroma kreditnega servisa. V
               tem zadnjemu obdobju je prišlo do očitnega zmanjšanja kreditnih aktivnosti naših
               največjih bank, ker je imelo za posledico, da je naše gospodarstvo bilo prisiljeno
               vrniti več sredstev v bančni sistem, kot je iz bančnega sistema prejelo sredstev za
               obnavljanje proizvodnje, za financiranje proizvodnje, razvoja in tako naprej.</p>
               <p>V prejšnjem mandatu so bile sicer sprejete jamstvene sheme, ki naj bi pomagale
               gospodarstvu, da bi se lažje izkopalo iz težav, vendar tukaj lahko samo ugotovimo, da
               so te jamstvene sheme bile bolj blažev žegen, bolj predstava za javnost, da bi se
               neke stvari uredile, vendar očitno od teh jamstvenih shem ni bilo, razen piara
               pravzaprav ničesar.</p>
               <p>Glede na to, da smo nekatere državne banke že sanirali z javnim denarjem, da smo
               nekatere državne banke sanirali lani, da smo jih ponovno vmes in da te banke vse po
               vrsti ponovno poslujejo slabo in se ponovno odpira potreba po sanacijah oziroma
               dokapitalizacijah, je prav gotovo treba pogledati tudi v drobovje bančnega sistema in
               raziskati, zakaj se to dogaja oziroma zakaj se je to dogajalo. Krize ne morejo biti
               edini vzrok in edini izgovor, prav tako ne zaupnost oziroma bančne skrivnosti, da bi
               preprečili, da se obravnave tega problema ne bi lotili. Najbrž se je v letih, ko smo
               namensko gojili nacionalni interes in tezo o državni srebrnini, zaredilo marsikaj,
               kar je bilo prekrito očem javnosti in kar je državo in državljane po nepotrebnem
               veliko stalo. Imamo primere upravljanja z državnim premoženjem, ko celo družbe, ki
               imajo monopolni položaj, torej ko so celo brez prave konkurence, ne dosegajo
               pričakovanih rezultatov poslovanja. Leta 2011 ali pa leto 2011, ki je bilo na nek
               način referenčno leto uspešnega poslovanja AUKN, je bilo petnajstkrat več finančnih
               vložkov v državno premoženje kot prejetih dividend. Namesto da bi državno
               gospodarstvo ustvarilo denar, ustvarjalo presežke, je potrebovalo javni denar.
               Postavlja se veliko vprašanje, zakaj je naša državna srebrnina tako veliko breme in
               zakaj jo je treba vzdrževati za vsako ceno. To najbrž vedo le nekateri.</p>
               <p>Prav tako je tudi vprašanje, zakaj moramo ravno z davki, ki bi jih potrebovali za
               delovanje državnega sistema, zbirati sredstva za državne dokapitalizacije
               gospodarskih družb in potem poslušati o čudnih odločitvah poslovodstev, proti katerim
               se, če se že sprožijo postopki, vlečejo dolga leta. Nekaj podobnega je tudi v bančnem
               sistemu. Tudi tu je dolga leta prisoten državni monopol in pri nas se z velikimi
               težavami srečujejo samo tri največje, in sicer banke v večinsko državni lasti.
               Razlika med bankami in gospodarskimi združbami je le v tem ali pa še v tem, da je
               bančni sistem le še znatno bolj zaprt in skrit očem javnosti. Na dan prihajajo
               podatki o podeljevanju raznih ugodnih kreditov, ki jim sicer lahko rečemo v žargonu
               "na lepe oči". Včasih so morda za dodelitev ali odobritev zadostovali le telefonski
               klici vplivnih oseb. Dani krediti so bili poceni, slabo zavarovani, banke po čudežu v
               veliki večini primerov niso pravočasno odreagirale in tudi ne dovolj zavarovale
               naložb. Portfelji bank, državnih bank so obteženi s prevrednotenim ali nekurantnim
               premoženjem in zavarovanja so prenizka. Vsakokratne uprave se branijo čiščenja in
               slabitev portfelja in za ohranitev dobrega videza bank je potreben vedno znova svež
               kapital. Država je tudi vedno najbolj pri roki, parola nacionalni interes pa je že
               vrsto let ista.</p>
               <p>Prihajajo tudi podatki o slabih bančnih naložbah doma in v tujini, predvsem na
               Balkanu, od katerih je večina neslavno končala z velikimi in neposejanimi izgubami
               finančnih sredstev. Obstaja tudi sum, da se je velik del bančnega poslovanja dogajal
               na podlagi političnih usmeritev tako ali drugače povezanih oseb, včasih tudi preko
               vmesnih fiktivnih naslovnikov. V času velike finančne stiske, ko mnoge družba z
               dobrimi programi niso mogle pridobiti kreditov treh največjih bank v večinsko državni
               lasti, so te iste banke vstopile v konzorcij in zagotovile desetine milijonov
               sredstev za nekomercialno naložbo v Stožicah. Regulator Banka Slovenije do sedaj ni
               ne zaprtih ne na odprtih sejah Državnega zbora, ne na sejah delovnih teles in v enem
               primeru tudi niti ne na preiskovalni komisiji sploh hotela pojasnjevati ali sporočati
               svojih odločitev ali stališč. Več kot je bilo javno objavljeno, torej dostopno vsem
               državljanom, Banka Slovenije ni povedala, zato je treba preveriti tudi njeno vlogo in
               odgovornost za tako stanje v bančnem sistemu. Ni znano, kljub temu da sedaj prihajajo
               na dan številna sporna ravnanja posameznih bančnih uprav, članov bank ali odgovornih
               v bankah, da bi Banka Slovenije kakor koli ukrepala proti osebam, da bi morda komu
               odvzela licenco ali pa naložila kakšno finančno ali drugo kazen.</p>
               <p>Ocenjujemo, da gre za sistemski problem v bankah, ki se bo močno razprl z
               ustanovitvijo slabe banke. Poslovanje bančnega sistema je torej obteženo s sumom, da
               so se mnoge bančne odločitve sprejemale v soglasju ali po navodilih politike, zato je
               treba preveriti odgovornost nosilcev javnih funkcij, preiskati njihovo vlogo pri
               izvajanju nadzora slovenskega bančnega sistema, pa tudi ali so vplivali na odločitve
               posameznih državnih bank pri podeljevanju tajkunskih in drugih kreditov, potem
               propadlih naložb, pa tudi financiranj raznih tako imenovanih razvojnih projektov
               družb, ki so potem kot po čudežu poniknile in so bile izbrisane iz registrov, ostale
               so samo finančne luknje. Posledice torej so enormne.</p>
               <p>Odgovorno je, da Državni zbor odredi preiskovalno komisijo, ki bo preiskovala
               največji problem, ki je še isti, kot je bil v prejšnjem mandatu oziroma kot je dejal
               bivši predsednik vlade gospod Pahor. Upam ,da se bo dela preiskovalna komisija dobro
               lotila in da se njeno delo ne bo oviralo. Hvala lepa.</p>
            </sp>
            <sp xml:id="SDZ6-Redna-10-2013-02-01.sp194">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Tanko.</p>
               <p>Sledi predstavitev stališč poslanskih skupin. Najprej gospa Marija Plevačk v imenu
               Poslanske skupine Demokratične stranke upokojencev Slovenije.</p>
               <p>Izvolite.</p>
            </sp>
            <sp xml:id="SDZ6-Redna-10-2013-02-01.sp195">

               <speaker>MARIJA PLEVČAK (PS DeSUS):</speaker>

               <p>Hvala za besedo in dober večer.</p>
               <p>Cilj predlagane parlamentarne preiskave je ugotovitev odgovornosti nosilcev javnih
               funkcij za slabo delovanje bančnega sistema in posledično zlom našega gospodarstva.
               Med vzroki za takšno kritično stanje večine slovenskih bank lahko izpostavimo slabe
               poslovne odločitve vodstev bank, pomanjkljiv ali celo slab nadzor nad bankami,
               podeljevanje slabo zavarovanih ali celo nezavarovanih kreditov, zgrešene naložbe
               bank, tajkunska posojila in financiranja političnih projektov. Zaradi vsega tega
               prihaja do slabitev kreditnega portfelja bank, kar povzroča manjšo kreditno aktivnost
               bank. Posledica slabega poslovanja in slabega vodenja bank se odražajo tudi v
               gospodarstvu, in sicer v propadanju podjetij, zmanjševanju števila delovnih mest,
               naraščajoči brezposelnosti in posledično ekonomsko-socialni krizi, ki je prizadela
               številna gospodinjstva.</p>
               <p>Tako je namen parlamentarne preiskave ugotovitev vzrokov in ravnanj, ki so imeli za
               posledico sistematične sanacije slovenskega bančnega sistema, razjasnitev sistema
               nadziranja, delovanja in upravljanja slovenskega bančnega sektorja, ki je dopustil,
               da so slovenske banke prišle v takšen položaj, ter ugotovitev odgovornosti nosilcev
               javnih funkcij, ki so dopustili takšno stanje.</p>
               <p>Po naši oceni tudi regulator bančnega trga, torej Banka Slovenije, sploh ni opravila
               svojega poslanstva. Mi nimamo informacij, da bi Banka Slovenije ustrezno nadzirala
               poslovne banke in ukrepala proti posameznikom ali organom bank. Zato moramo s to
               zahtevo doseči, da se s parlamentarno preiskavo ugotovi odgovornost Banke Slovenije
               za stanje v slovenskem bančnem sistemu, predvsem za več stomilijonske izgube
               slovenskih bank.</p>
               <p>Prav tako naj se ugotovi celoten znesek kreditov, ki so od 1. januarja 1992 leta
               odobrile banke v večinski državni lasti ter njihove odvisne družbe, na dan 30.
               september lani pa so bili ti krediti razvrščeni v bonitetni razred D ali E oziroma
               celo odpisani. Enako velja za bančne garancije, ki so jih odobrile omenjene banke in
               so bile do konca septembra 2012 unovčene ali se bo to zgodilo v kratkem času.</p>
               <p>Preiskava naj med drugim ugotovi tudi, ali so banke v večinski državni lasti pri
               obravnavanju kreditov in garancij spoštovale in izvajale veljavne zakone ter
               predpise. Razjasni naj se posojilna politika bank ter ugotovi, kdo so osebe, ki so
               bile pristojne oziroma so odobravale kredite in bančne garancije. Vsaka taka oseba
               ima priimek in ime. Seveda je po naši oceni nujno čim prej ugotoviti odgovornost
               vodilnih v bankah in uvesti potrebne sankcije.</p>
               <p>V Poslanski skupini Demokratične stranke upokojencev pričakujemo, da bodo preiskavo
               podprle vse parlamentarne stranke ter aktivno prispevale svoj delež pri preiskavi in
               čimprejšnji razjasnitvi političnih povezav ter odgovornosti. Prepričani smo, da vsi
               tisti, ki tej preiskavi nasprotujejo, zagotovo nimajo čiste vesti in se bojijo njenih
               rezultatov. Zato si bodo vsi ti prizadevali, da to preiskavo ovirajo na vse mogoče
               načine, po potrebi tudi z najpodlejšimi diskreditacijskimi sredstvi na osebni in
               politični ravni. Hvala.</p>
            </sp>
            <sp xml:id="SDZ6-Redna-10-2013-02-01.sp196">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Slovenske demokratske stranke, mag. Šircelj.</p>
            </sp>
            <sp xml:id="SDZ6-Redna-10-2013-02-01.sp197">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo, spoštovana podpredsednica. Spoštovane kolegice in kolegi!</p>
               <p>V državi smo že opravili eno sanacijo bančnega sistema, in sicer na začetku 90. let,
               ko smo sanirali predvsem državne banke. Še danes je, če gledamo na tržni delež bank,
               večinsko lastništvo državno in ker je večinsko lastništvo državno, je tudi država kot
               lastnik dolžna zagotavljati kapitalsko ustreznost bank, dolžna je zagotavljati, da v
               skladu z Zakonom o bančništvu banke delujejo tako, da so predvsem varne za depozite
               na eni strani in na drugi strani, da dajejo kredite gospodarstvu. Kakor koli že, to
               se ni dogajalo v preteklih letih. Ni se dogajalo zaradi tega, ker so banke, tudi med
               drugim, dajale kredite, ki so bili odpisani ali za katere je bilo treba narediti
               odpise oziroma dati dodatna zavarovanja, kar z drugimi besedami pomeni, da te banke
               zaradi slabitev niso več mogle kreditirati gospodarstva v takšnem obsegu, kot bi ga
               sicer. Zaradi tega je ustanovitev preiskovalne komisije utemeljena. Glede na to, da
               se je v bankah dogajalo različno kreditiranje, ne samo na podlagi strokovnosti, ampak
               tudi, kot vemo – iz medijev, če želite –, na podlagi pajdaštva, na podlagi političnih
               pritiskov, na podlagi tudi lahko sumljivih povratnih uslug oziroma storitev, je
               ustanovitev te parlamentarne komisije vsekakor utemeljena in zaradi tega bomo to v
               Slovenski demokratski stranki podprli.</p>
               <p>Danes se banke srečujejo z izrednimi težavami zaradi tako imenovanih slabih kreditov,
               ki jih je za nekaj milijard, o čemer smo bili obveščeni, ko nam je o tem govoril
               guverner Banke Slovenije. Ob tem pa, da se ta parlamentarna preiskovalna komisija
               ustanavlja za tako rekoč 20 let, je odgovornost tudi na nadzorniku, to je na Banki
               Slovenije. Zato je treba pogledati, kakšno politiko je vodila Banka Slovenije v teh
               20 letih in ali bi s svojimi mehanizmi, ki jih ima, dejansko lahko preprečila, da bi
               bilo tovrstnih kreditov manj.</p>
               <p>Vsekakor pričakujemo, da bo rezultat te komisije predvsem to, da se takšna dejanja ne
               bodo več ponavljala in da bo davkoplačevalski denar, ki se uporablja za
               dokapitalizacijo bank, šel dejansko za te namene, da bodo banke kreditirale
               gospodarstvo in da bo zaradi tega tudi večja gospodarska rast in večja zaposlenost.
               Hvala lepa.</p>
            </sp>
            <sp xml:id="SDZ6-Redna-10-2013-02-01.sp198">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Šircelj.</p>
               <p>Gospod Matevž Frangež, Poslanska skupina Socialnih demokratov.</p>
            </sp>
            <sp xml:id="SDZ6-Redna-10-2013-02-01.sp199">

               <speaker>MATEVŽ FRANGEŽ (PS SD):</speaker>

               <p>Socialni demokrati smo zadržani tudi do te preiskovalne komisije. Še posebej potem,
               ko je pred nami pravzaprav akt, ki kaže na to, da bo pri ugotavljanju politične
               odgovornosti za dodeljevanje slabih kreditov, določilo obdobje od leta 1992 do 1.
               januarja 2005 in od 1. januarja 2010 do danes. Zelo zanimivo je torej, zakaj je
               izvzeto obdobje med letom 2005 in letom 2010. To vprašanje je na mestu, še posebej,
               če vemo, da je bruto zunanja zadolženost Republike Slovenije zadolženost našega
               gospodarstva radikalno za več kot štirikrat narasla prav v obdobju, ki je izvzeto iz
               obsega ugotavljanja politične odgovornosti v tej preiskavi. To je pomenljivo, če
               upoštevamo, kdo so predlagatelji te preiskovalne komisije. V tem obdobju, ki je
               izvzeto iz obravnave pred to preiskovalno komisijo, se je nakopičilo veliko dolgov,
               povečala izpostavljenost bank in radikalno oslabila sposobnost Slovenije, da se sooči
               z začetkom gospodarske in socialne krize.</p>
               <p>Sam ne delim ocene, da je prizadeta zaradi gospodarske in socialne krize svetovnih
               razsežnosti. Kriza je prišla od zunaj, ampak mi smo bili nanjo nepripravljeni in zato
               nas je globoko zadela. Želeli bi si, da v tej državi in v tej skupnosti spoznamo, da
               je obseg nacionalne katastrofe, ki je povzročen zaradi velike izpostavljenosti našega
               gospodarstva in posledic v našem bančnem sistemu, tolikšen, da lahko o tem govorimo
               kot o nacionalni katastrofi. O tej nacionalni katastrofi bi morali presojati trezno,
               še posebej tedaj, ko govorimo o odgovornosti za to. Ta odgovornost ne more biti
               predmet političnih kalkulacij in političnih preračunavanj. Zato si od preiskovalne
               komisije tudi v tem primeru ne obetamo nič drugega kot to, da bo žal samo teren za
               politično obračunavanje namesto terena za iskanje novih rešitev, zato da zagotovimo
               Sloveniji okrevanje. In tudi namesto tega, da bi realno in na objektivnih kriterijih
               ugotovili odgovornost za to, kar se je v Sloveniji zgodilo. Politična preiskava v tem
               primeru gotovo ne bo dala rezultata in to lahko z gotovostjo povemo že danes, ko to
               preiskovalno komisijo Državni zbor ustanavlja. Hvala lepa.</p>
            </sp>
            <sp xml:id="SDZ6-Redna-10-2013-02-01.sp200">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še poslanska skupina Slovenske ljudske stranke, gospod Franc Pukšič.</p>
            </sp>
            <sp xml:id="SDZ6-Redna-10-2013-02-01.sp201">

               <speaker>FRANC PUKŠIČ (PS SLS):</speaker>

               <p>Lep pozdrav kolegice in kolegi!</p>
               <p>V Slovenski ljudski stranki smo sopodpisniki preiskovalne komisije o ugotavljanju
               politične odgovornosti botric in botrov pri vseh sanacijah Ljubljanske banke oziroma
               ne samo ljubljanske, ampak tudi Nove Kreditne banke, Abanke in vseh odvisnih njihovih
               družb. Če se spomnimo, je bila prva sanacija v državne banke že tam okoli 1993. leta,
               mislim, da se je tam okoli 1997. leta zaključila. 1996. leta do 2000 smo imeli
               ustanovljeno eno parlamentarno preiskovalno komisijo o oškodovanju družbenega
               premoženja, ki je govorila o Elanu, Tamu, Metalni in tako dalje. Takrat smo
               ugotavljali in ugotovili, da je preko politike, političnih botrov odšlo na stotine
               milijone mark na tuje račune. Epilog te preiskovalne komisije – spomnite se Uroša
               Aljančiča, Pavla Kodra, ki so bili obsojeni, pa niti ene sekunde odsedeli, ker se je
               skorumpiralo s politiko, ker je politika 1994 leta spremenila Kazenski zakonik, pa
               Zakon o kazenskem postopku. In seveda, sodnik Šubic, ki je sodbo izrekel v marcu,
               sodbe ni napisal v 15 dneh, ampak šele več kot šest mesecev zatem, torej nekje v
               decembru. Medtem se je spremenila ta zakonodaja in leta 1995 je veljala nova
               zakonodaja. Epilog oškodovanja družbenega premoženja iz vsega tega je bila na koncu
               sodba ljubljanskega sodišča, ko je ugotovilo, da je takratni predsednik preiskovalne
               komisije o Urošu Aljančiču v medijih rekel, da je pred parlamentarno preiskovalno
               komisijo lagal in zato je bil predsednik takratne preiskovalne komisije obsojen na
               milijon 700 SIT in mislim, da na pol leta aresta ali nekaj takšnega pogojno. Tisti,
               ki so pa odpeljali in so imeli, mislim da, preko 28, 30 ovadb o stotinah tisoč evrov,
               milijonov evrov, pa seveda niso za nič odgovarjali.</p>
               <p>Zato kakšno veliko pričakovanje s strani Slovenske ljudske stranke in mene osebno ni,
               da bi ta preiskovalna komisija naredila kaj tako pomembnega, da bi se tudi miselnost
               v tej državi začela spreminjati. To pa lahko le tako, da bo parlamentarna
               preiskovalna komisija ugotovila odgovornost političnih botrov, povezav za vse našteto
               – kar je v tej odredbi tudi zapisano in o katerih je bilo prej že govora –, parlament
               pa, da bi to zelo tankočutno spremljal. Namreč, vse parlamentarne preiskovalne
               komisije so sestavljene tako, da sodelujejo v njih – normalno, logično – vse
               parlamentarne stranke, da bi pripravil zakonodajo in spremenil skupaj, soglasno, brez
               pozicije in opozicije. Namreč, to bo ugotavljanje ne levih ali desnih, to bo
               ugotavljanje med lopovi in poštenjaki. Lopovi so bili na obeh straneh, tako tisti, ki
               so botrovali, ki so kredite jemali in ki so pripeljali državo do tega stanja, v
               katerem, žal, danes smo. Torej, da bi pripravili takšno zakonodajo, da bi vse
               premoženje od teh, ki so ga pokradli, predvsem v prvi vrsti od političnih botrov, se
               zaseglo, ne glede o na čas, kdaj se je to zgodilo in ne samo njihovo osebno, ampak
               vse premoženje, ki bi vsaj malo dišalo po povezanem premoženju preko družinskih
               članov, ožje ali širše žlahte.</p>
               <p>To bi lahko bil, bom rekel, glavni namen te preiskovalne komisije, da bi parlament
               prišel do te zakonodaje. Hvala lepa.</p>
            </sp>
            <sp xml:id="SDZ6-Redna-10-2013-02-01.sp202">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Pukšič.</p>
               <p>S tem smo končali s predstavitvijo stališč poslanskih skupin. Nadaljujemo z razpravo
               poslank in poslancev. Veliko je odjavljenih, tudi prvi štirje.</p>
               <p>Na vrsti je gospod Srečko Meh, za njim mag. Vogrin.</p>
            </sp>
            <sp xml:id="SDZ6-Redna-10-2013-02-01.sp203">

               <speaker>SREČKO MEH (PS SD):</speaker>

               <p>Z velikim veseljem bi se odpovedal razpravi, če bi ne bilo na začetku gospoda Tanka,
               ki je govoril o tem, da jamstvene sheme niso svoje naredile, pa sprašujem, kaj se je
               naredilo v tem letu vlada Janeza Janše. Kaj je tisto, kar je zagrabilo v
               gospodarstvu, pa je ena tretjina tistega časa že minila – kot moje prvo
               vprašanje.</p>
               <p>Kot moje drugo vprašanje bi morda povedal to, da je v programu SDS zapisano, da se bo
               lotilo odvzema premoženja tajkunov, kot je bilo tukaj. Zakaj se tega ni naredilo? Vso
               podporo imate, tu bomo zagotovo našli vse tisto. Naredimo to!</p>
               <p>Najbrž poznate to, kar se je zgodilo, tukaj piše: "Ukradeno" pri Wernerju, to smo
               dobili po elektronski pošti, kaj se je do takrat zgodilo, kdo je bil boter tem
               kreditom, ki so se dajali, v kateri fazi, v katerem obdobju so se ti krediti dajali.
               Če boste to lepo dali na papir in poiskali te botre, potem bo z velikim veseljem
               rezultat. Verjamem pa, da rezultata zaradi različnih razlogov, ker je največ teh
               kreditov bilo dano prav v času vlade Janeza Janše, da zaradi tega ne moremo
               pričakovati takšnih rezultatov, kot bi si jih sicer zastavili, ko govorimo o tem, da
               bi radi naredili red pri kreditih, ki so bili dani.</p>
               <p>Če pogledamo podatke, ki so bili tudi – pravijo, da je bilo to vse na 24 ur javno
               objavljeno in smo najbrž vsi tudi videli, kaj se je zgodilo, potem vemo, da imamo
               veliko denarja, ki se ga nikoli ne bo vrnilo in zelo lahko bo takrat poiskati, kdo je
               to bil in to bi lahko že zdaj naredili. Spomnim naj na to, da je bilo veliko govora o
               tem, ko bomo imeli slabo banko, takrat bomo pa z lahkoto ugotovili, kdo je te kredite
               dajal. Kot da zdaj ne bi tega mogli! Novinarji vedo, kdo, v katerem obdobju, koliko
               in kaj se je zgodilo.</p>
               <p>Naj ponovno spomnim na mojo omiljeno temo, da vendarle ni nobenih ukrepov, recimo,
               proti obema Zvonoma, ki sta samo NLB in NKB in Abanki, torej v naših bankah,
               ustvarila za 600 milijonov minusa, pa nismo nič na tem področju naredili. Seveda si
               želim, da bi zelo hitro prišli do rezultata, da bi povedali imena, kdo je bil tisti
               boter, ki je te kredite dajal, in da ne bi tega uporabljali kot orodje, s katerim
               državljankam in državljanom polnimo ušesa in govorimo o tem, kdo je nekaj naredil.
               Povejte že enkrat, naredite, vsa orodja imate, vsa orožja imate in zagotovo lahko
               potem poveste, kdo je bil tisti, ki je naredil. Če pa nonstop govorimo samo o tem, da
               "so delali, so bili politični botri", potem seveda nikoli ne želimo priti do resnice.
               Verjamem, želim si, da bi ta komisija prišla do te resnice. Bom pa članom komisije
               poslal to, kar tukaj notri piše, da boste lahko videli, v katerem obdobju se je
               naredilo, kaj se je naredilo. Seveda mislim, da bi bilo treba zelo hitro sprejeti
               zakonodajo, o kateri ste govorili, zakonodajo, s katero bi tiste, ki so spravili
               največje slovenske firme, dejansko lahko zaprli in vzeli premoženje in s tem naredili
               red. Tako bi pokazali, da želimo narediti na tem področju red. Tako pa pravimo, da
               sodstvo slabo dela, da tožilci slabo delajo, kriminalisti slabo delajo, oni pa delajo
               po zakonodaji, takšni, kot jo imamo. V državah, kjer so želeli narediti red, so
               sprejeli zakonodajo, s katero so lahko po kratkem postopku, zakonito zaprli tiste, ki
               so pokradli, kot temu radi rečemo ali rečete in so jim premoženje tudi pobrali.
               Naredimo to in potem bom izjemno vesel, sicer pa tako in tako komisija je
               ustanovljena, verjamem pa, da bodo rezultati izjemno hitri.</p>
            </sp>
            <sp xml:id="SDZ6-Redna-10-2013-02-01.sp204">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Vogrin. Potem mag. Petavar Dobovšek.</p>
            </sp>
            <sp xml:id="SDZ6-Redna-10-2013-02-01.sp205">

               <speaker>MAG. IVAN VOGRIN (NeP):</speaker>

               <p>Hvala lepa za besedo.</p>
               <p>Leta 1867 je nek, očitno pameten, gospod napisal naslednje: "Lastniki kapitala bodo
               pri delavcih spodbujali nakup dragih izdelkov, stanovanj in tehnologije. Pri tem jim
               bodo omogočili drage kredite do višine nevzdržnosti. Neodplačani dolgovi bodo
               povzročili bankrot bank, ki se bodo morale nacionalizirati. Zatem pa bo država
               krenila po poti, ki vodi v komunizem." Samo za ta zadnji stavek je vprašanje, če se
               bo res zgodil, vse ostalo pa absolutno drži. Celotna družba je do leta 2008 bila
               usmerjena v to, da čim bolj spodbujamo potrošnjo, ne glede na to, koliko ustvarimo in
               seveda vsi smo se veselo zadolževali. Posledico pa zdaj nosimo, moramo tako reči,
               samo nekateri ali tisti, ki so najbolj revni, drugače povedano.</p>
               <p>Dejstvo je, da slovenski bančni sistem ne deluje in vam bom povedal, kako ta trenutek
               poteka, recimo, kreditiranje Ljubljanske banke na enem primeru. Mariborsko podjetje s
               70 zaposlenimi iz kovinskopredelovalne industrije je decembra in januarja imelo slabo
               realizacijo, zato ni moglo odplačati obroka kreditov in banka je brez vprašanja
               odpovedala kreditno pogodbo v višini dolgoročnega kredita 600 tisoč evrov. Podjetje,
               ki deluje čez 20 let, ima blokirane vse račune in je tik pred tem, da bo šlo v
               stečaj. Je to delo? Je to način? To ni način!</p>
               <p>Za slabo stanje bančnega sistema je zagotovo nekdo odgovoren, vprašanje je samo, kdo:
               ali je odgovoren Ivan Vogrin – in tisoč je takšnih, ki smo najeli kredite, kupili
               stroje in danes smo v pat poziciji, ne morem, kredite smo zavarovali s hipotekami na
               premično in nepremično premoženje, s svojimi osebnimi in lastnimi menicami, s svojo
               plačo in z vsem, kar imamo – ali so odgovorni tisti, ki so najeli stomilijonske
               kredite brez zavarovanja? Zato je problem te družbe v tem, da ni pravična.</p>
               <p>Danes sem jaz dnevno obravnavan kot tisti, ki sem tej državi, kljub temu da sem 20
               let vodil uspešno podjetje, ne vem kako škodoval! Tisti, ki pa so stomilijonske
               kredite dobili brez zavarovanja, pa niso nič krivi in nič odgovorni.</p>
               <p>Ljudje moji dragi, tu je problem! Seveda podpiram ustanovitev takšne komisije in
               podobnih komisij, samo upam, da bo res nekdo odgovarjal! Jaz za moje obveznosti, ki
               sem jih podpisal in se ve, kdo se je podpisal, odgovarjam z vsem svojim premoženjem,
               premoženjem podjetja. Ne čutim se krivega za to, kar se je zgodilo, sem pa odgovoren,
               ker sem bil direktor in lastnik in če že banka ni znala potegniti zavore, ko nas je
               silila v najem kreditov – svojo knjigo sem namenoma dal, da bi se vendarle mogoče
               komu posvetilo, da je problem globlji. Trenutno berem knjigo, ki je podlaga za drugo
               mojo knjigo, Proizvodnja zadolženega človeka. Mi smo v bistveno večjih težavah, kot
               si mislimo. Mi smo bankrotirali in samo vprašanje, je kako dolgo bomo še lahko
               vzdrževali sistem, ki ga imamo.</p>
               <p>Opravičujem se vam, to je moja osebna zgodba. Zaradi moje osebne zgodbe in mojega
               poštenega namena, ker sem vse kredite zavaroval s premoženjem svojega podjetja in
               svojo lastnino, sem v težavah. Če bi ravnal tako kot večina, ki so bančne kredite
               najeli nezavarovane, bi bil danes zmagovalec, vendar na dolgi rok se samo to splača,
               kar je rekel minister Senko Pličanič, za katerega mislim, da je pošten minister in
               neupravičeno odhaja zaradi neumnosti predsednika njegove stranke iz vlade, ki je
               povedal: "Poštenost, pokončnost, pogum, vztrajnost in smelost potrebuje ta parlament
               in ta država." Hvala lepa.</p>
            </sp>
            <sp xml:id="SDZ6-Redna-10-2013-02-01.sp206">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Damjana Petavar Dobovšek, potem mag. Branko Grims.</p>
            </sp>
            <sp xml:id="SDZ6-Redna-10-2013-02-01.sp207">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Hvala lepa, predsedujoča, za besedo. Lep pozdrav vsem poslancem in poslankam, ki še
               vztrajamo!</p>
               <p>V marsičem se, kolega Vogrin, z vami strinjam – v marsičem! Zato tudi potrjujem
               nujnost ustanovitve oziroma odreditve preiskovalne komisije.</p>
               <p>Prejšnja vlada je podcenjevala problem javnih financ in tudi bančni problem, torej
               problem bančne sanacije. Tudi Banka Slovenije kot regulator in nadzornik ni opravila
               svoje funkcije tako, kot bi bilo treba, in tako, kot smo od regulatorja in od
               nadzornika tudi pričakovali. V bankah gre za sistemski problem. Izdajali so se
               politični krediti po neregularnih nizkih obrestnih merah brez ustreznih zavarovanj,
               pa tudi brez zavarovanj, celo brez zavarovanj kredita. Takšne odločitve definitivno
               niso bile po pravilnikih. Odločitve za takšne kredite so bile politične. Zato je
               treba preveriti, odkriti in dokazati takšna dejanja in terjati odgovornost tako
               članov uprav in odgovornih oseb v bankah kot tudi članov nadzornih svetov, ki so
               izvajali nadzor nad odločitvami ali celo vplivali na dodeljevanje kreditov,
               tajkunskih in tudi tistih na lepe oči, pa tudi spornega kreditiranja gospodarskih
               družb brez ustreznih ekonomsko upravičenih projektov, ki so kmalu po prejemu izdatnih
               sredstev postali predmet izbrisa iz registra, terjatve pa ostajajo kot slabe terjatve
               ali pa so celo odpisane. Danes je stanje v bankah takšno, da je obseg slabih posojil
               7,1 milijarde evrov. Torej to je ena petina bruto družbenega proizvoda oziroma ena
               petina vsega, kar Slovenija ustvari v enem letu. To so posojila, pri katerih nastaja
               več kot 90-dnevnega zamuda pri odplačilu. Ta posojila povzročajo stroške v bankah, ki
               zaradi rezervacij in oslabitev posegajo v kapital bank in ga najedajo, posledično pa
               niso sposobne financirati gospodarstva.</p>
               <p>Zato menim, da je nujno in potrebno, da se odredi preiskovalna komisija in da se
               določijo pristojnosti, da bodo lahko v okviru le-teh objektivno in z vso skrbnostjo
               opravile tudi preiskavo s ciljem, da se doseže namen, to pa je ugotovitev
               odgovornosti nosilcev javnih funkcij za dajanje političnih kreditov po neregularnih
               nizkih obrestnih merah brez ustreznih zavarovanj ali celo brez zavarovanj ali pa samo
               formalno zavarovanih z vprašljivo unovčljivostjo terjatev.</p>
               <p>Drugo kar je, treba je odreditev preiskovalne komisije tudi zato, da se ugotovi sum
               za sodelovanje pri nadzoru slovenskega bančnega sistema, vseh nosilcev javnih funkcij
               in tudi zaradi suma za posredno in neposredno vplivanje preko državnega lastništva
               oziroma preko državnih regulatorjev. Menim, da je treba, da se odredi ta preiskovalna
               komisija in da se ji nudi vse oziroma da se ji tudi dodelijo vse pristojnosti, da bo
               lahko svoje delo tudi opravila. S tem mislim pri pristojnostih, da bo imela tudi
               pristojnosti dodelitve zadeve oziroma zaradi obveznosti za obresti tudi za odstope
               PDU, to je posebni davčni urad na DURS, da bo imela pristojnosti odstopati tudi
               Komisiji za preprečevanje korupcije v primerih korupcijskega tveganja in da bo imela
               tudi pooblastilo za odstope tožilstvu zaradi suma kaznivega dejanja protipravno
               oziroma nezakonito pridobljenega premoženja na račun tako pridobljenih kreditov.
               Hvala lepa.</p>
            </sp>
            <sp xml:id="SDZ6-Redna-10-2013-02-01.sp208">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Grims. Mag. Ambrožič.</p>
            </sp>
            <sp xml:id="SDZ6-Redna-10-2013-02-01.sp209">

               <speaker>MAG. BRANKO GRIMS (PS SDS):</speaker>

               <p>Hvala za besedo. Vsem prav lep pozdrav!</p>
               <p>Odgovor na to, zakaj nujno potrebujemo to parlamentarno preiskavo, se skriva v
               odgovoru na videz precej drugačno vprašanje, zakaj se v trenutku, ko urejamo zadeve v
               zvezi z arbitražo, sprejemamo nekatere ključne reforme za državo, za oživitev
               gospodarstva, ruši sedanjo vlado z vsemi sredstvi. Odgovor pa je v resnici na to
               vprašanje dvojen. Prvo. Sedanjo vlado se ruši z vsemi sredstvi zato, ker se mora
               preprečiti, da bi se izkazala njena uspešnost, izpeljala nekatere ključne reforme,
               recimo, soglasno smo v koaliciji in s podporo opozicije sprejeli reformo
               pokojninskega sistema, kar je bil za prejšnjo vlado nedosegljiv cilj, sveti gral, o
               katerem so lahko samo sanjali.</p>
               <p>Po drugi strani pa je odgovor na vprašanje, zakaj se ruši sedanjo vlado z vsemi
               sredstvi, v tem, da ne sme postati pregledno, ob tem da je bila za to zakonska
               podlaga že sprejeta, da torej ne sme postati pregledno, kdo je dejansko vplival na
               odločitve bank, zato da je prihajalo do političnega dodeljevanja kreditov. Kajti do
               tega je zanesljivo prihajalo! Saj to ste vendar vsi videli v slovenskih medijih –
               izjave znanih politikov, nekaterih, recimo, enega s plavimi očmi, da je obrnil
               telefon in je bilo takoj dano nakazilo na ustrezen naslov, šlo je pa, mislim, da za
               50 milijonov, če se prav spomnim tiste zgodbe, o kateri ste lahko precej brali.
               Ljudje so se s tem hvalili, javno, v medijih! To je čisto politično vplivanje. To se
               pravi, se da to, če bi se hotelo, takoj tudi ustrezno preveriti. Ampak to ne sme
               postati pregledno, kajti potem se lahko meša neko bančno splošno politiko
               podeljevanja kreditov, ki je veljala za vse občane, s tistim, kjer pa je dejansko
               prihajalo do političnega vplivanja na podeljevanje kreditov, kar je seveda sporno,
               ker gre za vplivanje mimo zakona na banke in s tem dejansko tudi na javne finance
               vseh nas. Saj konec koncev se izgube vedno znova, kar ciklično, krijejo iz denarja
               proračuna, kar po domače povedano, pomeni, da za tisto, kar so nekoč politiki po
               telefonu odredili, se seže v denar davkoplačevalcev, potegne ven kup denarja in se ga
               da naprej. To je tisto, kot tista karikatura, kako poteka socializem: eden prosi za
               denar, oni reče, da bo uredil, da seveda ima denar, seže drugemu v žep in tistemu da
               iz žepa denar, ta pa da prvemu. To je definicija socializma kot v karikaturi, ki je
               bila tudi nedavno tu objavljena. Ampak to seveda ne bi šlo, če bi vse institucije v
               državi opravljale svoje delo. In prva, ki bi bila za nadzor nad politiko bank
               poklicana bdeti, je Banka Slovenije. Pa je ona res opravila svojo vlogo? Glede na to,
               kot sem ravnokar povedal in se da kadar koli preveriti, da so bile izjave o tem, da
               je kdo telefoniral in dosegel, da je bilo nekomu mimo vseh kriterijev, mimo vseh
               zavarovanj kar podeljena večdesetmilijonska kreditna vsota, in je torej to bilo ves
               čas prisotno, znano tudi tem ljudem oziroma bi jim moralo biti, če so opravljali
               svoje delo, potem lahko ugotovimo, da je bila politika Banke Slovenije v minulem
               obdobju velikokrat taka, da bi jo z malo smisla za humor pa s poznavanjem vzhodnjaške
               literature lahko opredelili politološko kot politiko Banke Slovenije pri nadzoru v
               smislu politike tistih treh budovih opic: nič videti, nič slišati, nič govoriti.
               Zaradi tega se je nabrala ogromna vsota, večkratno krita z denarjem davkoplačevalcev.
               Zaradi tega so določeni postopki, tudi postopki privatizacije, potekali tako, da se
               je na koncu govorilo o ogromni luknji – veste, to luknjo je nekdo navrtal, ali jih je
               bilo nekaj z zelo velikimi žlicami ali veliko z manjšimi žlicami, ampak te luknje so
               nastajale dolgo časa. Če bi institucije, vključno z Banko Slovenije, opravljale svojo
               nalogo, se to v normalni demokratični, pravni državi ne bi smelo zgoditi. Pa se je.
               Zaradi tega potrebujemo zdaj komisijo, ki bo ugotovila, kdo in zakaj je vplival, in
               ugotovila odgovornost.</p>
            </sp>
            <sp xml:id="SDZ6-Redna-10-2013-02-01.sp210">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Ambrožič, nato Franc Pukšič.</p>
            </sp>
            <sp xml:id="SDZ6-Redna-10-2013-02-01.sp211">

               <speaker>MAG. BORUT AMBROŽIČ (NeP):</speaker>

               <p>Hvala za besedo, predsedujoča.</p>
               <p>Poslanska kolegica Damjana je lepo navedla argumente, zaradi katerih tudi sam
               podpiram nastanek in bodoče delo komisije. Hkrati pa tudi izražam prepričanje, da
               kljub tej neki časovni luknji, zaradi katere imajo pomisleke kolegi iz SD, mislim, da
               ne bo nekih ovir za člane komisije, ki mislijo drugače, da kljub temu izpostavijo
               morebitne napake v katerih drugih časovnih obdobjih, in da se, skratka, celotno
               delovanje slovenskega bančnega sistema od osamosvojitve pa do današnjih dni vzame pod
               drobnogled tam, kjer je to res potrebno. Hvala lepa.</p>
            </sp>
            <sp xml:id="SDZ6-Redna-10-2013-02-01.sp212">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Pukšič, potem gospod Jerovšek.</p>
            </sp>
            <sp xml:id="SDZ6-Redna-10-2013-02-01.sp213">

               <speaker>FRANC PUKŠIČ (PS SLS):</speaker>

               <p>Hvala lepa še enkrat, podpredsednica. Kolegice in kolegi!</p>
               <p>Kaj mislite, kdaj se bo zgodilo v tej državi ,da bo nek proces v dveh in pol, treh
               letih, končan in bo v slovenskih časopisih na naslovih pisalo tako, kot je tukaj
               pisalo: Wolfgang Kulterer obsojen na tri leta zapora. Seveda govorim o Hypo banki –
               dogajalo se je v Avstriji.</p>
               <p>22. 4. 2011, ko so lastniki ugotovili, kaj se dogaja tako v Avstriji kot tudi v Hypo
               banki v Sloveniji, niso zaupali moji državi, mojim organom, da bi kar koli naredili,
               ampak so se enostavno pripeljali z avtomobili, skočili v Hypo banko, pobrali papirje
               in jih odpeljali. Sodni epilog, ker so v Sloveniji, žal še ni končan. V Avstriji se
               to naredi, tako kot se to spodobi.</p>
               <p>Kolegice in kolegi, kdaj bodo moji tožilci, moji sodniki zaprli gospoda Zorana
               Jankovića? On je jasno in javno rekel na televiziji pred letom dni, da je posredoval
               za Greb za kredit, za sto petnajst milijonov evrov, da so dobili kredit na lepe oči.
               Kaj delajo naši organi? Zdaj bomo mi imeli parlamentarno preiskovalno komisijo; torej
               je ena točka že končana: Zoran Janković, politik, je odgovoren, je kriv, ker je to
               sam jasno priznal, za to, da je posredoval za vse te možne in nemožne kredite, in za
               to, da smo danes v takšni situaciji. Kdaj se bo zgodilo, da bosta gospod Kramar in
               gospod Matjaž Kovačič v zaporu? Tega ne bo ugotavljala parlamentarna preiskovalna
               komisija, bo pa ugotavljala, kateri botri iz politike so sodelovali pri tem.
               Verjamem, da ne samo gospod Zoran Janković, da jih je bilo več.</p>
               <p>Tako kot sem prej rekel v imenu Poslanske skupine: ni važno, ali je levi ali desni,
               zgornji ali spodnji. To so vsi, ki so obsojanja vredni in morajo dobiti najprej
               politično konotacijo in že zdavnaj bi morali, če bi naši organi tako pregona kot
               sodstvo delovali, že zdavnaj bi bili v zaporu in niti vsega tega političnega cirkusa
               na koncu ne bi rabili delati tudi tukaj v Državnemu zboru in se bi ukvarjali z
               drugimi zadevami. Veste, tisti, ki nasprotujete slabi banki, prav nasprotujete temu,
               ker se bodo s tem odprle kreditne mape, na katerih je na levi strani zapisan
               kreditojemalec in na desni strani kreditodajalec, imena in priimki. Mislim, da so
               politično odgovorni, kar se bo ugotavljalo, tudi Banka Slovenije in politično
               odgovorni tudi, ker so politično imenovani, nadzorniki v teh državnih bankah. Čas je,
               da se tudi nadzorniku teh državnih bankah pove, ampak to moramo mi tukaj narediti,
               nihče drug. Kot je kolega Meh rekel, tega ne more narediti koalicija, in ni prav, to
               bi moral narediti parlament. Torej, sprejeti zakonodajo, da se vsem tem vse
               premoženje pobere, seveda pa se ne bo dalo poplačati vsega; ne bo se dalo poplačati
               na tisoče tistih, ki so zaradi takšnih kreditov ostali brez služb. Kje so tisti sodno
               zapriseženi cenilci, ki so se podpisovali, da je ta mašin'ca vredna sto enot, zato so
               pa potem celo dobili na banki tristo enot, ampak ta mašin'ca ni bila vredna niti
               deset enot! Kje so ti zapriseženi cenilci? Tudi ti morajo plačati ta račun! In če
               tega ne bomo naredili, potem smo bliže propadu, kot si pa mislimo, da smo.</p>
               <p>Upam, da bo samo ta parlamentarna preiskovalna komisija prinesla k hitrosti
               razmišljanja v tem parlamentu. Tega dela se že veselim. Hvala lepa.</p>
            </sp>
            <sp xml:id="SDZ6-Redna-10-2013-02-01.sp214">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jerovšek in potem Alenka Jeraj.</p>
            </sp>
            <sp xml:id="SDZ6-Redna-10-2013-02-01.sp215">

               <speaker>JOŽEF JEROVŠEK (PS SDS):</speaker>

               <p>Hvala lepa, gospa podpredsednica. Spoštovani kolegice in kolegi!</p>
               <p>Z ropom slovenskih državnih bankah ali kot se je izrazil že pred časom sociolog dr.
               Urban Vehovar, z zločinom, ki se je zgodil v slovenskih bankah, se bo ukvarjala ta
               parlamentarna preiskovalna komisija z dimenzije parlamentarne preiskave. Kot je bilo
               tukaj že rečeno, s tem še ne bomo rešili vsega, vendar so s tem ropom in tem zločinom
               v bankah povezane silne stvari tudi v slovenskem političnem prostoru. Domnevam, da je
               s tem povezana tudi vladna kriza, da so silni interesi, da se na vse mogoče načine
               prepreči, da se zgodi ta preiskovalna komisija, kakor se je na vse mogoče načine
               preprečevalo in se prepričuje ustanovitev slabe banke in pogled v kreditne mape.</p>
               <p>Gospe in gospodje, Sloveniji je skozi bančni kreditni sistem odteklo nekaj milijard,
               šest, sedem, osem milijard denarja. Navadni državljani se ne zavedajo, kakšne ogromne
               vsote so to, zaradi tega so mirni. Dejansko bi pa morali razbijati – jemljem nazaj
               razbijati –, demonstrirati ravno pred bankami, če bi ljudje imeli interes, da se
               lotijo najbolj gnojne rane na telesu slovenske države. Predvidevam, da bodo pri
               delovanju in ustanavljanju in implementaciji te komisije še silne težave, kajti
               tisti, ki imajo toliko denarja, naj bo na Cipru, naj bo lastništvo, naj bo v raznih
               davčnih oazah, bodo delček tega denarja gotovo investirali v to, da minirajo vsak
               pregled, vsak pogled, vsak dokaz, vendar tu smo tisti, ki smo zadolženi s strani
               slovenskega ljudstva, da naredimo korak naprej, da odpremo to gnojno rano in da
               ljudem pojasnimo in jim damo dokaze, kdo je v tej državi odgovoren za stanje te
               države. Ti isti, ki imajo denar na Cipru in naj bodo ne vem kje, so tudi odgovorni,
               da s prstom kažejo predvsem na politike in na parlamentarce kot grešne kozle. Mislim,
               da tu ni grešnih kozlov za takšen rop v slovenskih bankah, ampak seveda investirajo
               ogromno, da kažejo na napačne tatove.</p>
               <p>Potem ko se je slovensko sodstvo odločilo, izgleda, da sabotira izvajanje zakona o
               zaplembi premoženja nezakonitega izvora, kajti leto dni ni začelo očitno nobenega
               postopka, kljub temu da imamo v nebo vpijoče primere, ko so mladeniči znanih staršev
               postali milijarderji in milijonarji in imajo na Cipru, in ne vem kje, ogromno
               premoženja. Ali nismo sprejeli tega zakona ravno zato, da bodo morali dokazati, od
               kod jim denar? Ampak sodstvo se očitno tega brani, zato je treba s tem institutom
               parlamentarne preiskave storiti tiste nujen korake, da bomo odprli to zadevo, da bomo
               prisilili slovensko sodstvo v obravnavanje in da bodoče rodove Slovencev razbremenimo
               silnega pritiska tistih, ki so okradli to državo, ki so okradli to državo, ki so
               okradli mlado generacij, da danes nimajo služb, da so propadla številna podjetja in
               da je brezup v tej državi. Skozi to parlamentarno komisijo jim moramo poslati jasen
               žarek, da bo drugače v tej državi. Hvala lepa.</p>
            </sp>
            <sp xml:id="SDZ6-Redna-10-2013-02-01.sp216">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Kot zadnji pri tej točki še predlagatelj Jože Tanko.</p>
            </sp>
            <sp xml:id="SDZ6-Redna-10-2013-02-01.sp217">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Vidim, da je v poslanskih skupinah kar precej navdušenja za odreditev te preiskovalne
               komisije, da ste nekateri dali vedeti, kaj vse je treba preiskati. Seznanjam vas, da
               bo vsaka poslanska skupina lahko predlagala enako število članov v to preiskovalno
               komisijo. to se pravi enega člana in enega namestnika. Predlagam vam, da predlagate
               osebe, ki bodo izkazale velik interes za to, da se te zadeve preiščejo. Nekateri
               poznate veliko stvari, nekateri poznate tudi tiste, ki so v tem zgodovinskem obdobju
               imeli moč in vpliv, da so lahko poklicali in zagotovili ali izvedbo projekta ali
               financiranje projekta, da so dobili domača in evropska sredstva za kakšne stvari in
               upam, da bo delo te preiskovalne komisije steklo kot namazano. Dokumentov, dokazov,
               objav – izjemno veliko. Upam samo, da težišče dela preiskovalne komisije ne bo na teh
               drobnih, malih primerih slovenskih gospodarstvenikov, ki so zaradi takih ali
               drugačnih težav, tudi zaradi neplačilne discipline oziroma plačilne nediscipline
               propadli zato, ker niso dobili plačano, da ne bo to glavna tema preiskave.</p>
               <p>Glavna tema preiskave po mojem morajo dati tisti, ki so dobili velika sredstva, ki so
               dobili sredstva na anonimne naslove, na naslove v tujini, na tako imenovane poštne
               nabiralnike. Mnogo teh poštnih nabiralnikov, to smo videli že iz nekaterih hobotnic,
               ne obstajajo več, ostale pa so številke milijonske, desetmilijonske in take firmo so
               kot po čudežu poniknile. Zelo hitro se pri nas zgodi kakršen koli sodni proces proti
               malim osebam, se jih razlasti, se jim odvzame premoženje, v kratkem času se procesi
               zaključijo na vseh instancah. Proti nekaterim se desetletja ne zgodi nič. Mi imamo
               primere, ko so politične osebe pokrile vso državno hobotnico. Bili so v organih Soda,
               v Agenciji za prestrukturiranje, vodili so kot politiki lastninske procese in tako
               naprej, vse v eni osebi. Imamo primere, ko je bil prehod med ministrom in guvernerjem
               zelo hiter. Nobene težave ni bilo in tako naprej. Skratka, pri nekaterih, ki so
               plužili po teh vrhunskih državnih funkcijah, se je lahko zgodilo marsikaj vplivnega,
               marsikaj takega, ker je bilo dirigirano, usmerjano. Ključni problemi slovenskega
               bančnega sistema niso nastali pri teh malih gospodarstvenikih, ki so zaradi
               sodelovanja v verigi propadli; ključni problemi so nastali zaradi takih povezav. Tega
               je veliko, tudi v zadnjem obdobju, tudi v prejšnjem mandatu so se nekateri pohvalili
               javno, tukaj, v dvorani Državnega zbora, da so se borili za dodelitev sredstev za
               določene projekte, pa naj bo to minister, tudi celo predsednik Vlade, mislim, da je
               enkrat to izjavil. Razpisni pogoji so se prirejali in tako naprej.</p>
               <p>Skratka, treba je te primere vzeti. Verjamem, da je teh političnih sodelovanj pri
               upravljanju ali pri črpanju, pri razporejanju bančnih sredstev izjemno veliko. Tudi
               nekatere naložbe, ki so se dogajale doma ali v tujini so povezane s sodelovanjem
               politike in bančnega sistema. Glede na razpravo, ki je bila tukaj, tudi tisti, ki ste
               govorili, upam, da boste v to komisijo dali take osebe, ki se bodo upale, ki se bodo
               znale, ki se bodo hotele pozabavati s temi problemi; predvsem s povezavami med
               politiko, bankami, gospodarskimi družbami, izginotjem denarja. To, da se ne boste
               ukvarjali predvsem s tistimi malimi espeji ali pa dedeoji, ki so propadli zaradi, ne
               vem, neplačil Grepa ali pa Energoplana in še koga pri koga pri gradnji Stožic. To ni
               ključni problem; ključni problem so tisti, ki so bili vezani na ta grozd in teh firm
               tam je bilo kar nekaj, približno 400 milijonov evrov visi samo na družbah, ki so
               sodelovale pri projektu Stožice. In tam je prišlo tudi do teh odločitev.</p>
               <p>Skratka, pričakujem, da bo delo te komisije tvorno, da se ne bo nagajalo tako, kot je
               bilo v preteklih mandatih slučaj, da se je s takih ali drugih razlogov poskušalo
               zaustaviti delo preiskovalne komisije. Tu gre za velike stvari, tu gre za hude
               stvari. Upam, da bodo tisti, ki bodo sodelovali, imeli možnost to raziskati, pa tudi
               da bodo zdržali vse te pritiske, ki bodo povezani z delom te preiskovalne komisije.
               Želim jim vse dobro. Hvala lepa.</p>
            </sp>
            <sp xml:id="SDZ6-Redna-10-2013-02-01.sp218">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>S tem zaključujemo razpravo. Na podlagi drugega odstavka 4. člena Poslovnika o
               parlamentarni preiskavi Državni zbor o odreditvi parlamentarne preiskave ne glasuje,
               zato ugotavljam, da je Državni zbor odredil parlamentarno preiskavo za spremembo
               zakonodaje ter za druge odločitve Državnega zbora iz njegove pristojnosti ter za
               ugotovitev in oceno dejanskega stanja za ugotovitev odgovornosti nosilcev javnih
               funkcij zaradi suma, da so sodelovali pri nadzoru slovenskega bančnega sistema in pri
               posrednem ali neposrednem prilivanju preko državnega lastništva oziroma preko
               državnih organov in regulatorjev na odločitve v slovenskem bančnem sistemu v zvezi z
               odobritvijo odpisanih kreditov, unovčenih garancij in posojilne politike ter
               spoštovanje veljavnih zakonov ter predpisov pri odobravanju in upravljanju s krediti
               ter bančnimi garancijami, in zaradi suma, da so nastale še neugotovljene negativne
               posledice takšnih ravnanj. Namen in obseg parlamentarne preiskave sta opredeljena v
               zahtevi skupine poslank in poslancev za odreditev parlamentarne preiskave ter v aktu
               o odreditvi parlamentarne preiskave, ki ste ju prejeli. Parlamentarna preiskava je s
               tem odrejena.</p>
               <p>Mandatno-volilno komisijo Državnega zbora s tem v zvezi prosim, da pripravi predlog
               sklepa o sestavi in o imenovanju preiskovalne komisije v skladu z odrejeno vsebino
               parlamentarne preiskave in ga posreduje v odločitev Državnemu zboru, in sicer
               najkasneje na prihodnji seji zbora.</p>
               <p>S tem zaključujemo to točko dnevnega reda.</p>
               <p>In nadaljujemo s prekinjeno <title>22. točko dnevnega reda,</title> tukaj imamo pa tri
               ugotovitve, ki jih bom zgolj prebrala, upam in si želim pozornost pri poslušanju.</p>
               <p>Prehajamo na obravnavo <title>Ugotovitve o mirovanju mandata poslanca na podlagi prvega
                  odstavka 14. člena Zakona o poslancih </title>. Vlada je Državnemu zboru posredovala
               odločbo z dnem 1. februarja 2013, iz katere izhaja, da je bil poslanec mag. Andrej
               Šircelj imenovan za državnega sekretarja v Ministrstvu za finance.</p>
               <p>Odločbo Vlade je obravnavala Mandatno-volilna komisija, ki je na podlagi 36. člena
               Poslovnika Državnega zbora predlagala Državnemu zboru, da se na podlagi prvega
               odstavka 14. člena Zakona o poslancih seznani z naslednjim sklepom: Državni zbor na
               podlagi odločbe Vlade z dnem 1. 2. 2013 ugotavlja, da je bil poslanec mag. Andrej
               Šircelj imenovan za državnega sekretarja v Ministrstvu za finance, zato od 1. 2. 2013
               v skladu s prvim odstavkom 14. člena Zakona o poslancih ne more opravljati funkcije
               poslanca, dokler opravlja funkcijo državnega sekretarja. O navedenem sklepu bo
               podpredsednik Državnega zbora takoj obvestil Državno volilno komisijo in jo zaprosil,
               da zboru sporoči, katera kandidatka oziroma kandidat bo v skladu s 14. členom Zakona
               o poslancih nadomestil navedenega poslanca. Na podlagi obvestila Državne volilne
               komisije bo Mandatno-volilna komisija Državnega zbora pripravila poročilo in zboru
               predlagala potrditev mandata novi poslanki oziroma poslancu.</p>
               <p>Bivšemu kolegu poslancu se zahvaljujem za opravljeno poslansko delo in mu želim
               veliko uspeha pri nadaljnjem delu.</p>
               <p>Prehajamo še na obravnavo <title>Ugotovitve o mirovanju mandata </title>
                  <title>poslanca na podlagi prvega odstavka 14. člena Zakona o poslancih </title>
               </p>
               <p>Vlada je Državnemu zboru posredovala odločbo z dne 1. februarja 2013, iz katere
               izhaja, da je bil poslanec mag. Marko Pogačnik imenovan za državnega sekretarja v
               Ministrstvu za finance.</p>
               <p>Odločbo Vlade je obravnavala Mandatno-volilna komisija, ki na podlagi 36. člena
               Poslovnika Državnega zbora predlaga Državnemu zboru, da se na podlagi prvega odstavka
               14. člena Zakona o poslancih seznani z naslednjim sklepom: Državni zbor na podlagi
               odločbe Vlade z dne 1. 2. 2013 ugotavlja, da je bil poslanec mag. Marko Pogačnik
               imenovan za državnega sekretarja v Ministrstvu za finance, zato od 1. 2. 2013 v
               skladu s prvim odstavkom 14. člena Zakona o poslancih ne more opravljati funkcije
               poslanca, dokler opravlja funkcijo državnega sekretarja. O navedenem sklepu bo
               podpredsednik Državnega zbora takoj obvestil Državno volilno komisijo in jo zaprosil,
               da zboru sporoči, katera kandidatka oziroma kandidat bo v skladu s 14. členom Zakona
               o poslancih nadomestil navedenega poslanca. Na podlagi obvestila Državne volilne
               komisije bo Mandatno-volilna komisija Državnega zbora pripravila poročilo in zboru
               predlagala potrditev mandata novi poslanki oziroma poslancu. Tudi bivšemu kolegu
               Marku Pogačniku se zahvaljujemo za delo v Državnem zboru in mu želimo vse dobro pri
               nadaljnjem delu.</p>
               <p>Prehajamo še na obravnavo <title>Ugotovitve prenehanja mandata poslancu Državnega zbora
                  Branku Mariniču </title>
               </p>
               <p>V skladu z drugim odstavkom 202. člena Poslovnika Državnega zbora vas obveščam, da me
               je poslanec, gospod Branko Marinič, 1. 2. 2013 obvestil, da odstopa s funkcije
               poslanca. Ugotavljam, da mu z današnjim dnem na podlagi 9. člena Zakona o poslancih
               in tretjega odstavka 202. člena Poslovnika Državnega zbora preneha mandat poslanca. O
               tem bo podpredsednik Državnega zbora takoj obvestil Državno volilno komisijo in jo
               zaprosil, da zboru sporoči, kateri kandidat bo v skladu s 17. členom Zakona o
               volitvah v Državni zbor postal poslanec za preostanek mandatne dobe namesto poslanca,
               ki mu je prenehal mandat. Na podlagi obvestila Državne volilne komisije bo
               Mandatno-volilna komisija Državnega zbora pripravila poročila in predlagala potrditev
               mandata ter o svoji ugotoviti poročala zboru.</p>
               <p>Tudi vam gospod Marinič, če ste tukaj, se zahvaljujem za vaše delo v Državnem zboru
               in vam želim vse dobro v nadaljevanju.</p>
               <p>S tem zaključujemo to točko dnevnega reda in hkrati zaključujemo tudi 10. sejo
               zbora.</p>
               <p>Imamo pa samo še eno krajše obvestilo, in sicer za vodje poslanskih skupin in
               poslanca Narodnih skupnosti. Vse obveščam, da bo čez 15 minut v sobi, v kleti v
               varnostnem območju neformalen posvet vodij.</p>
               <p>Hkrati pa tudi poslanke in poslance obveščam, da bo mogoče v ponedeljek, 4. februarja
               2013 izredna seja Državnega zbora, ki bo potekala brez navzočnosti javnosti, v skladu
               z Zakonom o tajnih podatkih, zato vas na tem mestu prosim, da iz dvorane odnesete vse
               gradivo in osebne stvari in elektronske naprave. Hvala lepa. Vsem, ki greste domov,
               srečno pot. <title>Seja je bila končana 1. februarja 2013 ob 19.23. </title>
               </p>
            </sp>
         </div>
      </body>
   </text>
</TEI>
