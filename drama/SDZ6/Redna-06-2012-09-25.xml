<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-06-2012-09-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|FB824328A1F98DCAC1257A91004BC937</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=FB824328A1F98DCAC1257A91004BC937</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-06-2012-09-25.DZ" n="06">
               <name>Redna</name>
               <date when="2012-09-25"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-06-2012-09-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 6. seje</stage>
            <stage type="chairman">Sejo so vodili predsednik Državnega zbora dr. Gregor Virant ter podpredsedniki
            Renata Brunskole, Jakob Presečnik in Romana Tomc. </stage>
            <stage type="time">Seja se je začela ob 9. uri.</stage>
            <sp xml:id="SDZ6-Redna-06-2012-09-25.sp1">
               <speaker>PODPREDSEDNIK JAKOB PRESEČNIK:</speaker>
               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 6. seje Državnega zbora. Obveščen sem, da se današnje seje
               ne moreta udeležiti naslednja poslanka in poslanec: gospa Renata Brunskole od 15. ure
               dalje in mag. Borut Ambrožič. Vse prisotne lepo pozdravljam.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O STVARNEM PREMOŽENJU DRŽAVE IN SAMOUPRAVNIH
                  LOKALNIH SKUPNOSTI V OKVIRU NUJNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnitev obrazložitev
               predloga zakona dajem besedo predstavniku Vlade.</p>
               <p>Gospod Helmut Hartman, državni sekretar Ministrstva za pravosodje in javno upravo,
               izvolite.</p>
            </sp>
            <sp xml:id="SDZ6-Redna-06-2012-09-25.sp2">
               <speaker>HELMUT HARTMAN:</speaker>
               <p>Spoštovani podpredsednik Državnega zbora, spoštovane poslanke, spoštovani
               poslanci!</p>
               <p>Bistveni razlogi za sprejem novele Zakona o stvarnem premoženju države in
               samoupravnih lokalnih skupnosti so v prvi vrsti razveljavitev Zakona o javnem
               nepremičninskem skladu Republike Slovenije ter vrnitev nekaterih pristojnosti, ki jih
               je ta zakon nalagal javnemu nepremičninskemu skladu na Ministrstvu za pravosodje in
               javno upravo. Sama vsebina tudi olajša prenos pravice upravljanja na nepremičnem
               premoženju brez postopka na sejah Vlade. Zakon pa prinaša tudi spremembo načrtov
               ravnanja s stvarnim premoženjem države, in sicer odprava načrtov, najemov
               nepremičnega premoženja države in samoupravnih lokalnih skupnosti, potem določitev
               zgornje meje seštevka pravnih poslov ravnanja z nepremičnim in premičnim premoženjem
               države in samoupravnih lokalnih skupnosti, ki jih lahko upravljavci stvarnega
               premoženja sklenejo izven načrtov, in sicer v višini največ 20 % skupne vrednosti
               veljavnih načrtov ravnanja. Sama novela zakona daje državi in samoupravnim lokalnim
               skupnostim možnost sklenitve pravnih poslov ravnanja s premičnim premoženjem izven
               veljavnih načrtov ravnanja s premičnim premoženjem. Novi predlog zakona zagotavlja
               možnost prodaje in oddaje nepremičnega premoženja občin v najem pod ocenjeno
               vrednostjo, in sicer za potrebe razvoja ali dejavnosti industrijsko-obrtniških con,
               pri čemer se lahko poleg cene za izbor najugodnejšega investitorja upoštevajo tudi
               drugi kriteriji, in sicer socialno-ekonomski. Tukaj je Vlada sledila programu ukrepov
               za spodbujanje gospodarstva, in sicer v okviru sklepa, ki ga je Vlada sprejela konec
               maja letošnjega leta. Zakon poenostavlja tudi neodplačne prenose nepremičnega
               premoženja med državo in občinami. Tukaj naj povem, da ni predhodne cenitve
               premoženja ter posebnega utemeljevanja v zvezi z izkazovanjem javnega interesa
               predvsem iz razloga, ker sta tako država kot tudi lokalne samoupravne skupnosti
               pravne osebe javnega prava. V primeru že sklenjenih neodplačnih prenosov nepremičnega
               premoženja z države na samoupravne lokalne skupnosti se z dnem sprejetja novele
               zakona šteje, da je javni interes izpolnjen. In ne nazadnje možnost prenosa
               posameznih nalog upravljanja z upravljavca na uporabnika in določitev odgovornosti za
               tak prenos se ureja tudi s to novelo.</p>
               <p>Toliko mogoče na splošno o samih spremembah, v nadaljevanju pa bom odgovarjal še na
               vaša vprašanja. Hvala.</p>
            </sp>
            <sp xml:id="SDZ6-Redna-06-2012-09-25.sp3">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Predlog zakona je obravnaval Odbor za pravosodje, javno upravo in lokalno samoupravo
               kot matično delovno telo. Za predstavitev poročila odbora dajem besedo predsednici
               gospe Evi Irgl.</p>
               <p>Izvolite.</p>
            </sp>
            <sp xml:id="SDZ6-Redna-06-2012-09-25.sp4">
               <speaker>EVA IRGL (PS SDS):</speaker>
               <p>Najlepša hvala za besedo. Spoštovane poslanke, spoštovani poslanci!</p>
               <p>Odbor za pravosodje, javno upravo in lokalno samoupravo je kot matično delovno telo
               obravnaval Predlog zakona o spremembah in dopolnitvah Zakona o stvarnem premoženju
               države in samoupravnih lokalnih skupnosti, ki ga je Državnemu zboru v obravnavo po
               nujnem postopku predložila Vlada. Kolegij predsednika Državnega zbora je potem
               odločil oziroma sklenil, da se predlog zakona obravnava po nujnem postopku.
               Predstavnik predlagatelja, državni sekretar na Ministrstvu za pravosodje, javno
               upravo in lokalno samoupravo, gospod Helmut Hartman je v dopolnilni obrazložitvi
               členov izmed bistvenih rešitev, ki jih prinaša novela zakona, izpostavil
               naslednje.</p>
               <p>Razveljavitev Zakona o javnem nepremičninskem skladu Republike Slovenije, s čimer se
               sledi usmeritvi Vlade, ki je februarja letos s sklepom odločila, da se ustavijo
               aktivnosti v zvezi s konstituiranjem javnega sklada. Odprava načrtov najema
               nepremičnega premoženja države in samoupravnih lokalnih skupnosti, kar daje
               upravljavcem možnosti hitrejšega prilagajanja razmeram na trgu. Zagotovitev možnosti
               prodaje oziroma oddaje premoženja občin v najem pod ocenjeno vrednostjo za potrebe
               razvoja ali dejavnosti industrijsko-obrtnih con, pri čemer se lahko poleg cene za
               izbor najugodnejšega investitorja upoštevajo tudi drugi socialni in ekonomski
               kriteriji, ter poenostavitev postopkov neodplačnih prenosov nepremičnega premoženja
               med državo in samoupravnimi lokalnimi skupnostmi, v primeru že sklenjenih neodplačnih
               prenosov premoženja z države na samoupravne lokalne skupnosti pa zagotoviti, da se z
               dnem sprejetja novega zakona šteje, da je javni interes že izpolnjen.</p>
               <p>Predstavnica Zakonodajno-pravne službe mag. Metoda Hrovat Pirnat je poudarila, da je
               Zakonodajno-pravna služba predlog zakona preučila z vidika njegove skladnosti z
               ustavo Republike Slovenije, s pravnim sistemom in z zakonodajnotehničnega vidika.
               Pojasnila je, da so bile v mnenju podane pripombe k desetim členom predloga zakona,
               katere v pretežni meri odpravljajo vloženi amandmaji koalicijskih poslanskih skupin.
               Poudarila je, da v zvezi s pripombo k 9. členu ni vloženega amandmaja, je pa
               predlagatelj v postopku usklajevanja glede tega podal nekatera pojasnila, kljub temu
               pa možnosti določenih težav pri izvajanju zakona v zvezi s to določbo ni mogoče v
               celoti izključiti. Predlog zakona je seveda obravnavala tudi Komisija Državnega sveta
               za državno ureditev, ki predlog zakona podpira.</p>
               <p>V daljši razpravi so opozicijski poslanci izrazili nasprotovanje obravnavi predloga
               zakona po nujnem postopku. Menili so, da razlogi za obravnavo predloga zakona po
               nujnem postopku, ki jih navaja predlagatelj, niso ustrezno argumentirani in za
               tovrstni postopek ni konkretnih razlogov. Glede vrste postopka obravnave predloga
               zakona je bilo s strani koalicijskih poslancev izraženo mnenje, da so imeli vsi, ki
               jih njihova vsebina zanima, dovolj časa, da ga proučijo in podajo svojo mnenje, saj
               je kljub nujnemu postopku sprejemanja predlog zakona v proceduri že dva meseca.
               Enotno so napovedali tudi podporo noveli zakona. Največ pomislekov in pripomb je bilo
               kasneje v sami razpravi izraženih na 10. in 14. člen zakona. Na koncu pa je odbor
               sprejel amandmaje poslanskih skupin SDS, Državljanske liste, SLS, DeSUS in Nove
               Slovenije, in sicer k 1., 3., 7., 10., 11., 13., 14., 18., in 19. členu. Odbor je v
               skladu s 128. členom Poslovnika Državnega zbora glasoval o vseh členih predloga
               zakona skupaj in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               sprejeti tudi vsi vključeni amandmaji. Hvala.</p>
            </sp>
            <sp xml:id="SDZ6-Redna-06-2012-09-25.sp5">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Gospod Ivan Pišek v imenu Poslanske skupine Slovenske demokratske stranke, izvolite.
            </p>
            </sp>
            <sp xml:id="SDZ6-Redna-06-2012-09-25.sp6">
               <speaker>IVAN PIŠEK (PS SDS):</speaker>
               <p>Hvala lepa, predsedujoči. Lep pozdrav vsem skupaj, posebej gostom na tribuni!</p>
               <p>Vlada je v zakonodajni postopek 9. 7. 2012 vložila Predlog zakona o spremembah in
               dopolnitvah Zakona o stvarnem premoženju države in samoupravnih lokalnih skupnosti.
               Novela zakona v nekaterih bistvenih spremembah razveljavlja Zakon o javnem
               nepremičninskem skladu ter veljavna 16. in 27. člen Zakona o stvarnem premoženju
               države, ki določata mehanizem prenosa nepremičnega premoženja, tako da Vlada s
               sklepom najmanj dvakrat letno prenese v last javnega sklada nepremično premoženje
               države, ki ga upravljavci ne potrebuje več za opravljanje svojih nalog, premoženje,
               kateremu sta se spremenila status ali namembnost, premoženje, v zvezi s katerim se je
               spremenila katerakoli druga okoliščina, ki je odločilno vplivala na to, da
               nepremičnina ni že ob ustanovitvi javnega sklada prešla v njegovo last. Novela zakona
               določa drugačen način določitve upravljavca premičnega premoženja, in sicer tako, da
               bo upravljavec premičnega premoženja po noveli tisti subjekt, ki premoženje dejansko
               uporablja ter ima evidentiranega skladno s predpisi, ki urejajo materialno in
               finančno poslovanje upravljavcev. Novela poenostavlja tudi vsebino načrtov ravnanj s
               stvarnim premoženjem države in občin ter določa, da Vlada z uredbo podrobneje uredi
               postopek njihovega sprejemanja. To pomeni, da bi Vlada z novelo uredbe o stvarnem
               premoženju države in samoupravne lokalne skupnosti določila, da upravljavci
               nepremičnega premoženja pripravijo predloge načrtov ravnanj, ki jih posredujejo
               ministrstvu, pristojnemu za upravo. Ministrstvo za pravosodje in javno upravo bo
               pripravilo enotni načrt ravnanj s stvarnim premoženjem ter ga bo posredovalo Vladi in
               ta v dokončno sprejetje Državnemu zboru.</p>
               <p>Sedaj veljavni predpisi ne omogočajo sprememb načrtov ravnanja s premičnim
               premoženjem med letom. Iz tega razloga novela zakona dopušča možnost sklepanja
               tovrstnih pravnih poslov tudi za premičnine, vendar v okviru odstotka, ki ga določita
               Vlada oziroma občinski svet posamezne lokalne skupnosti. Ob tem je treba poudariti,
               da novela Vladi oziroma svetu samoupravne lokalne skupnosti omejuje možnost določitve
               odstotka skupne vrednosti pravnih poslov, ki jih upravljavci lahko sklenejo mimo
               načrtov ravnanja z nepremičnim premoženjem države, tako da se meja določitve odstotka
               navzgor omeji na največ 20 % vrednosti veljavnih načrtov ravnanj. Novela zakona
               vsebuje tudi nekatere ukrepe, namenjene spodbujanju gospodarstva, tako da ureja
               možnost prodaje zemljišč samoupravnih lokalnih skupnosti v industrijskih obrtnih
               conah oziroma možnosti njihove oddaje v najem pod cenilno vrednostjo. Zainteresirana
               javnost je bila v glavnem upoštevana s svojimi predlogi.</p>
               <p>Mnenje Zakonodajno-pravne službe na vložene amandmaje je bilo v celoti upoštevano.
               Državni svet je del pozitivno mnenje in tudi Slovenska demokratska stranka podpira
               predloga zakona. Hvala.</p>
            </sp>
            <sp xml:id="SDZ6-Redna-06-2012-09-25.sp7">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospod Mirko Brulc v imenu Poslanske skupine Socialnih demokratov, izvolite.</p>
               <p>Prosim.</p>
            </sp>
            <sp xml:id="SDZ6-Redna-06-2012-09-25.sp8">
               <speaker>MIRKO BRULC (PS SD):</speaker>
               <p>Spoštovane kolegice in kolegi, gospod državni sekretar!</p>
               <p>Predlog opozicijskih poslancev, da ponovno odločimo o sklepu Kolegija, da se ta zakon
               obravnava po rednem postopku, ste koalicijski poslanci na 15. izredni seji gladko
               povozil. Vladni val z nujnimi postopki melje naprej in ustvarja izredne razmere.
               Vlada na podlagi programa ukrepov za spodbujanje gospodarstva pod oznako "nujno" želi
               spraviti skozi marsikaj.</p>
               <p>Po nujnem postopku ukinjamo javni nepremičninski sklad, ki niti še ni začel z delom,
               saj je Vlada na podlagi sklepa z dne 23. februarja 2012 odločila, da se ustavijo
               aktivnosti v zvezi s konstituiranjem javnega sklada. Ali bi ta sklad uspešno delal,
               ne vemo. Vemo pa, da smo bili poslanci v preteklih mandatih vedno kritični do tega
               zakona oziroma kritični, citiram "do Predloga odloka o letnem načrtu razpolaganja z
               nepremičnim premoženjem države v posamezni vrednosti nad 300 tisoč evrov za organe
               državne uprave in za pravosodne organe za posamezno proračunsko leto". Vsi poslanci
               smo namreč pozivali vlade, da to spremenijo. O neustreznosti nujnega postopka je
               opozorila v svojem obsežnem mnenju tudi Komisija za preprečevanje korupcije.</p>
               <p>Ker pa je zakon tu, mu v Poslanski skupini Socialnih demokratov verjetno ne bomo
               nasprotovali. Smo pa vložili dva amandmaja, za katera menimo, da bi ju bilo treba
               podpreti. Več o sami vsebini teh dveh vloženih amandmajev pa bomo poslanci
               razpravljali kasneje. Hvala.</p>
            </sp>
            <sp xml:id="SDZ6-Redna-06-2012-09-25.sp9">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospa Kristina Valenčič v imenu Poslanske skupine Državljanske liste, izvolite.</p>
            </sp>
            <sp xml:id="SDZ6-Redna-06-2012-09-25.sp10">
               <speaker>KRISTINA VALENČIČ (PS DL):</speaker>
               <p>Spoštovani predsedujoči, predstavniki ministrstva, kolegice in kolegi!</p>
               <p>Rezultati upravljanja nepremičnega premoženja države, žal, pritrjujejo pregovoru
               Veliko babic, kilavo dete. Z državnimi nepremičninami ne ravnamo dovolj skrbno,
               premalo v luči dobrega gospodarja. Veliko državnih nepremičnin ni v uporabi in so le
               strošek državi. Država je še vedno lastnica okrog 600 tisoč nepremičnin v skupni
               vrednosti 5,5 milijarde evrov. Žal posamezni upravljavci še vedno ne posvečajo dovolj
               pozornosti dokončni pravni in dejanski urejenosti nepremičnin ter njihovemu
               optimalnemu gospodarskemu izkoristku. Tako smo prepogosto priče nevzdrževanim stavbam
               v lasti države, pa že leta praznim stanovanjem, nerazumskim in negospodarnim
               umestitvam državnih organov v posameznem lokalnem okolju, prepogosto srečujemo
               industrijsko-obrtne cone, ki samevajo.</p>
               <p>Novela Zakona o stvarnem premoženju države in samoupravnih lokalnih skupnosti vseh
               teh težav res ne rešuje, prinaša pa nekatere rešitve, ki bodo upravljavcem in
               lokalnim skupnostim omogočale gospodarnejše in enostavnejše upravljanje z
               nepremičninami. Tako bodo, na primer, lokalne skupnosti imele možnost prodaje
               zemljišč oziroma njihove oddaje v industrijsko-obrtnih conah pod ocenjeno vrednostjo,
               kar je nujen instrument, če se želi lokalna skupnost odzivati na potrebe in razmere
               na trgu. Dobrodošla je tudi poenostavitev postopka neodplačnega prenosa nepremičnega
               premoženja med državo in lokalnimi skupnostmi ter obratno. Znano je, da so ti
               postopki do sedaj trajali predolgo in po nepotrebnem administrativno obremenjevali
               tako državo kot lokalno skupnost. Eden izmed razlogov novele je tudi razveljavitev
               Zakona o Javnem nepremičninskem skladu Republike Slovenije in prenos pristojnosti
               upravljanja z nepremičninami v okviru tega zakona.</p>
               <p>V Državljanski listi smo zagovorniki centraliziranega zagotavljanja poslovnih
               prostorov za potrebe državnih organov, saj na ta način omogočimo opravljanje vseh
               nalog posameznega državnega organa oziroma več organov na zaokroženih lokacijah, s
               čimer se doseže večja učinkovitost dela, boljša medsebojna komunikacija, zmanjšanje
               stroškov, enostavnejše poslovanje za uporabnike. In v tej smeri je treba ravnati tudi
               v prihodnje.</p>
               <p>Poslanke in poslanci Državljanske liste bomo novelo podprli.</p>
            </sp>
            <sp xml:id="SDZ6-Redna-06-2012-09-25.sp11">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospa Jasmina Opec v imenu Poslanske skupine Slovenske ljudske stranke.</p>
            </sp>
            <sp xml:id="SDZ6-Redna-06-2012-09-25.sp12">
               <speaker>JASMINA OPEC (PS SLS):</speaker>
               <p>Vsem skupaj lep dober dan!</p>
               <p>Predlagana novela Zakona o stvarnem premoženju države in samoupravnih lokalnih
               skupnosti je posledica več dejavnikov, s katerimi se država prilagaja trenutnim
               precej zaostrenim gospodarskim razmeram tudi na področju nepremičnin. Predlagani
               zakon namreč sledi meseca februarja sprejetemu sklepu Vlade, s katerimi so se
               ustavile vse aktivnosti v zvezi s konstituiranjem javnega nepremičninskega sklada,
               katerega namen je bila centralizacija državnega nepremičnega premoženja. Z novelo se
               tudi odpravljajo načrti najema nepremičnega premoženja države in občin ter zagotavlja
               možnost za sklepanje pravnih poslov, ravnanja s premičnim premoženjem izven veljavnih
               načrtov, s čimer se bodo upravljavci tovrstnega premoženja lažje prilagajali razmeram
               na trgu.</p>
               <p>V Poslanski skupini Slovenske ljudske stranke nimamo nobenih zdržkov glede podpore
               predlaganemu zakonu. Ocenjujemo, da predlagane rešitve gredo v pravo smer, saj se
               razpolaganje s stvarnim premoženjem tako države kot občin prilagaja trenutnim
               razmeram.</p>
               <p>Poleg tega se za izboljšanje gospodarske aktivnosti v industrijsko-obrtnih conah
               predvideva možnost prodaje ali oddaje premoženja občin pod ocenjeno vrednostjo, saj
               se bodo pri izbiri najugodnejšega investitorja poleg cene upoštevali tudi socialni,
               ekonomski, predvsem pa razvojni kriteriji. Ta ukrep je del programa ukrepov za
               spodbujanje gospodarstva, paket številka 2, ki odgovarja na stanje, ki ga beležijo
               občine, predvsem tiste, ki so bolj oddaljene od centra Slovenije. Na območjih teh
               občin namreč samevajo urejene industrijsko-obrtne cone, ki tudi zaradi gospodarskih
               razmer, v katerih smo se znašli, ne morejo zapolniti svojega prostora z investitorji,
               ki bi odprli nova delovna mesta in občinam ter njihovim prebivalcem omogočili
               nadaljnji razvoj. Novela zakona bi tako s to spremembo omogočila, da bi občine v
               skladu s svojimi razvojnimi programi učinkoviteje privabljale investitorje in s tem
               pospeševale gospodarsko aktivnost in posledično zmanjševale brezposelnost na svojem
               območju.</p>
               <p>Zaradi vseh navedenih razlogov bomo poslanci Slovenske ljudske stranke novelo zakona
               o stvarnem premoženju države in samoupravnih lokalnih skupnosti podprli. Hvala.</p>
            </sp>
            <sp xml:id="SDZ6-Redna-06-2012-09-25.sp13">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospa Marjana Kotnik Poropat v imenu Poslanske skupine Demokratične stranke
               upokojencev Slovenije, izvolite.</p>
            </sp>
            <sp xml:id="SDZ6-Redna-06-2012-09-25.sp14">
               <speaker>MARJANA KOTNIK POROPAT (PS DeSUS):</speaker>
               <p>Lep dober dan želim vsem prisotnim! Posebej pozdravljam državnega sekretarja in vse
               ostale.</p>
               <p>Pred nami je predlog zakona, s katerim Vlada ustavlja vse aktivnosti v zvezi z
               ustanovitvijo javnega nepremičninskega sklada, z nepremičnim premoženjem države pa
               bodo še naprej upravljali njegovi sedanji upravljavci. S predlagano novelo vlada
               uresničuje tudi del programa ukrepov za spodbujanje gospodarstva, ki ga je sprejela
               31. maja letošnjega leta. Novela namreč ureja možnosti prodaje zemljišč v lasti
               lokalnih skupnosti pod ocenjeno vrednostjo za namen spodbujanja in razvoja
               industrijsko-obrtnih con. Prav tako je za iste namene urejena tudi možnost oddaje
               zemljišč v lasti lokalnih skupnosti pod ocenjeno vrednostjo. Pri tem so natančno
               določeni pogoji take prodaje oziroma prenosa, postopek ter mehanizem kontrole
               uresničevanja osnovnega namena predlaganih institutov. Predlog novele omogoča tudi
               neoviran prenos nepremičnega premoženja med državo in lokalnimi skupnostmi v obliki
               neodplačnega prenosa lastninske pravice, pri čemer se domneva, da je tovrstno
               sklepanje pravnih poslov med tema dvema že po definiciji v javnem interesu.</p>
               <p>Že na seji matičnega delovnega telesa je bila izražena zaskrbljenost, da bi lahko tak
               način prenosa omogočal zlorabe. Na slednje opozarja tudi Komisija za preprečevanje
               korupcije. Določilo namreč pomeni potencialno možnost dodatnega financiranja
               nekaterih privilegiranih občin in nadaljnjo razprodajo bodisi pravnim bodisi fizičnim
               osebam. Zato v Poslanski skupini DeSUS pričakujemo, da bo današnja razprava
               odgovorila na te pomisleke.</p>
               <p>Na dodatno previdnost opozarjamo tudi v delu odpravljanja kontrolnih mehanizmov, ki
               so sicer predpisani za neodplačne prenose stvarnega premoženja države in lokalnih
               skupnosti na druge osebe javnega prava, saj predlagatelj slednje obrazlaga z namenom,
               da ti postopki potekajo čim hitreje in brez ovir.</p>
               <p>Glede nujnega postopka pa bi povedala, da smo v Poslanski skupini DeSUS sprejeli
               obrazložitev Vlade, ki utemeljuje ta nujni postopek z izvajanjem ukrepov spodbujanja
               razvoja gospodarstva, zato bomo v naši poslanski skupini zakon podprli. Hvala lepa.
            </p>
            </sp>
            <sp xml:id="SDZ6-Redna-06-2012-09-25.sp15">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospa Iva Dimic v imenu Poslanske skupine Nove Slovenije, izvolite.</p>
            </sp>
            <sp xml:id="SDZ6-Redna-06-2012-09-25.sp16">
               <speaker>IVA DIMIC (PS NSi):</speaker>
               <p>Hvala za besedo. Spoštovani predsedujoči, spoštovane poslanke in poslanci, spoštovani
               državni sekretar!</p>
               <p>V Poslanki skupini Nove Slovenije pozdravljamo novelo Zakona o stvarnem premoženju
               države in samoupravnih lokalnih skupnosti. Sedanja zakonska ureditev centralnega
               upravljanja s stvarnim premoženjem države prek javnega nepremičninskega sklada, ki
               pravzaprav še niti ni povsem zaživela, po našem prepričanju ni bil pravi koncept. Za
               učinkovito upravljanje s stvarnim premoženjem je treba poznati konkretno lokalno
               okolje, potrebe in možnosti takega okolja. Torej je razpršenost upravljanja z
               državnim premoženjem ustreznejši in ekonomičnejši princip. Številne nepremičnine,
               predvsem objekti, ki uživajo zaščito kulturnih spomenikov, zaradi pomanjkanja
               sredstev za njihovo vzdrževanje in obnavaljanje samevajo in so izpostavljeni
               propadanju. Za nekatere posamezne tovrstne objekte, ki so vendarle bili obnovljeni in
               usposobljeni za rabo, pa država kot upravljavec nima ustrezne vizije njihove rabe in
               upravljanja. Posebej v času gospodarske krize, ko je vsako novo delovno mesto
               pomembno, vidimo v brezplačnem prenosu upravljanja tega premoženja na lokalne
               skupnosti veliko priložnost za zagon nekaterih razvojnih programov, zlasti v turizmu.
               Ta ukrep pomeni velik korak k smotrnemu upravljanju državnega premoženja, seveda v
               primeru, če bo do pravnih poslov ob brezplačnih prenosih nepremičnega premoženja z
               države na lokalne skupnosti tudi dejansko prišlo. Drugi ukrep, ki ga prinaša ta
               novela in bo pomenil spodbudo gospodarskega razvoja, je možnost prodaje oziroma
               oddaje v najem nepremičnin samoupravnim lokalnim skupnostim v obrtnih conah, in sicer
               pod njihovo ocenjeno vrednostjo. Na ta način bodo lokalne skupnosti spodbudile
               oživljanje predvsem drobnega gospodarstva, ki je v teh kriznih časih glavno gibalo
               gospodarske spodbude. Nadalje novela zakona odpravlja obvezne načrte oddajanja
               nepremičnega premoženja v najem. Upravljavci tega premoženja se bodo na ta način
               lahko sproti in hitreje prilagajali spremembam na trgu najemov, zlasti pri poslovnih
               prostorih.</p>
               <p>Skupaj z drugimi zakoni bo po našem prepričanju tudi ta novela zakona pripomogla k
               dvigu gospodarske aktivnosti, zato bomo poslanci Poslanske skupine Nove Slovenije
               Predlog zakona o spremembah in dopolnitvah Zakona o stvarnem premoženju države in
               samoupravnih lokalnih skupnosti podprli.</p>
            </sp>
            <sp xml:id="SDZ6-Redna-06-2012-09-25.sp17">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospod Matjaž Zanoškar v imenu Poslanske skupine Pozitivna Slovenija, izvolite.</p>
            </sp>
            <sp xml:id="SDZ6-Redna-06-2012-09-25.sp18">
               <speaker>MATJAŽ ZANOŠKAR (PS PS):</speaker>
               <p>Dober dan, spoštovane kolegice, kolegi, gospod predsedujoči, državni sekretar!</p>
               <p>Dovolite, da predstavim stališče Pozitivne Slovenije glede zakona o stvarnem
               premoženju države in samoupravnih lokalnih skupnosti. V naši stranki se zavedamo, da
               je zelo pomemben razvoj lokalnih skupnosti. Tako lahko rečemo, da ima novela dober
               namen, saj želi vzpostaviti pogoje za hitrejši, enostavnejši gospodarski razvoj na
               lokalnih skupnostih. Občine lahko ravno pri prostorskem načrtovanju in upravljanju
               največ naredijo na zagotavljanju čim boljših pogojev za bivanje in delo občank in
               občanov. Z vidika razvoja gospodarstva predlagani ukrep omogoča, da se izvedejo
               pravni posli tudi za nepremično premoženje, ki ni vključeno v veljavnem načrtu
               razpolaganja z nepremičnim premoženjem, vendar ne več kot 20 % skupne vrednosti, kar
               je za nas tudi dobro in sprejemljivo. Ravno tako je dobra določba, ki predvideva
               odprodajo in oddajo nepremičnega premoženja pod ocenjeno vrednostjo za razvoj
               poslovnih dejavnosti, ki pa morajo biti v skladu z razvojnimi programi občine. Z
               vidika zaščite javnega interesa pa je 10. člen novele vsekakor nedorečen. Razlog,
               zakaj je tako, lahko iščemo v načinu sprejemanja novele. Gre namreč za nujni
               postopek, kjer je zopet bila strokovna javnost izločena iz obravnave. Pri tej točki
               pa se v Pozitivni Sloveniji ne moremo strinjati s predlagateljem. Če že imamo iste
               cilje, pa je pot do cilja vsekakor drugačna. Izključevanje strokovne javnosti pri
               pripravi tako pomembnega zakona z razlogom, da se mudi s sprejemanjem ukrepov, ki so
               pomembni za razvoj gospodarstva, daje zakonu zelo slabo popotnico. Zato menimo, da je
               vlada naredila napako, ko je predlagala, da se ta zakon sprejme po nujnem postopku in
               se na ta način onemogoči javna razprava. To po mnenju Komisije za preprečevanje
               korupcije z dne 21. 9. 2012 vodi v sprejemanje nedomišljenih zakonskih sprememb, ki
               predstavljajo ne samo korupcijska tveganja, ampak nevarnost za nastanek
               nepopravljivih posledic za državo. V Pozitivni Sloveniji smo že na matičnem delovnem
               telesu opozarjali predlagatelja, da je zakon z vidika zaščite javnega interesa
               problematičen in da rešitve 10. člena pomenijo visoko tveganje za pojavo korupcije.
               Zakaj? Veljavni zakon določa, da lahko država brezplačno prenese nepremično
               premoženje na občino, če je izkazan javni interes ter pod pogojem, da se prepove
               odtujitev in obremenitev prenesenih nepremičnin najmanj pet let. To pomeni, da je
               država z zakonom onemogočila nadaljnjo špekulativno preprodajo in oddajo zemljišč
               fizičnim ali pravnim osebam, ki jih je prenesla občinam. Še vedno pa so lahko občine
               prenesena zemljišča dale v najem različnim subjektom za različne dejavnosti in tudi
               za gospodarski razvoj. S predlogom novele se ukinja ugotavljanje javnega interesa kot
               tudi prepoved odtujitve in obremenitve neodplačno prenesene nepremičnine za najmanj
               pet let, kar pomeni, do lahko občina, ko bo brezplačno pridobila nepremičninsko
               premoženje države, le-to takoj prodala ali oddala pravnim ali fizičnim osebam, ne da
               bi gledala in sledila javnemu interesu.</p>
               <p>Nadalje, brez jasnih kriterijev, na podlagi katerih se lahko da v neodplačni prenos
               državno premoženje občini, se lahko krši načelo enakega obravnavanja strank. Uvede se
               nepredvidena možnost dodatnega financiranja nekaterih privilegiranih občin. Najslabše
               pa je, da bi zaradi pomanjkanja kriterijev in zavarovanja pred prenosom teh
               nepremičnin lahko prišlo do hitre, nadaljnje razprodaje in preprodaje teh
               nepremičnin, kar zagotovo ni v javnem interesu. Našo ugotovitev in ugotovitev
               Komisije za preprečevanje korupcije je konec koncev potrdil tudi sam državni sekretar
               na matičnem delovnem telesu, ko je dejal, da bi do takih primerov lahko prišlo.</p>
               <p>V Pozitivni Sloveniji smo zato pripravili amandmaja, ki še vedno omogočata brezplačni
               prenos zemljišč z države na občino, a pod pogojem, da se izkaže javni interes ter se
               ta prenesena zemljišča ne smejo odtujiti prej kot v petih letih. Kot ste že lahko
               sami ugotovili, gre za ohranjanje veljavnega člena in na ta način omogočamo
               koaliciji, da se s podporo temu amandmaju elegantno izognemo da je Državni zbor z
               večino glasov omogočil visoka koruptivna tveganja.</p>
               <p>V naši poslanski skupini smo torej mnenja, da zakon po hitrem postopku ima anomalije,
               ki jih je treba odpraviti, predlagamo dva amandmaja, katerih sprejetje pogojujemo s
               sprejetjem in potrditvijo te novele zakona. Hvala.</p>
            </sp>
            <sp xml:id="SDZ6-Redna-06-2012-09-25.sp19">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>S tem smo končali s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih. V razpravo dajem 10. člen in
               amandma Poslanske skupine Pozitivna Slovenija. Ali želi kdo razpravljati
               razpravljati? Želi. Prosim, da se prijavite. Prijava teče.</p>
               <p>Gospod Gašpar Gašpar Mišič, izvolite.</p>
            </sp>
            <sp xml:id="SDZ6-Redna-06-2012-09-25.sp20">
               <speaker>GAŠPAR GAŠPAR MIŠIČ (PS PS):</speaker>
               <p>Spoštovani podpredsednik. Spoštovani kolegice in kolegi!</p>
               <p>Moja osebna ugotovitev je, da bi se Državni zbor moral izogibati vseh določb, ki so
               zapisane v predlogih zakonov, ki so kakorkoli naravnani ali pa imajo pomislek
               koruptivnosti. Zato je tukaj utemeljen sum in pomislek, da utegne v praksi prihajati
               tudi do takšnih in drugačnih dejanj, tudi preprodaj, in mislim, da bi bilo dobro, da
               se naš amandma 10. člena podpre, saj tukaj želimo samo omogočiti normalen prenos za
               normalne potrebe lokalnih skupnosti, v katerih naj ne bi prihajalo do raznoraznega
               preprodajanja. Vemo, da priložnost dela marsikaj, in temu se je treba izogniti. Zakaj
               bi iz 10. člena črtali določbo, da se ne sme zemljišče oziroma nepremičnina, ki se
               prenese z države na lokalno skupnost, prodati oziroma preprodati v obdobju petih let?
               Mislim, da je ta klavzula zelo na mestu in je prav, da se jo pusti. Zato je tudi naš
               predlog, da se obstoječe stanje ohrani, kar zadeva 10. oziroma 24. člen obstoječega
               zakona, da preprečimo morebitna preskakovanja.</p>
               <p>Sicer tudi sam zagovarjam, da je država slab upravitelj svojega premoženja, lokalne
               skupnosti bi veliko bolje upravljale s premoženjem. Zato bi morda bilo v perspektivi
               dobro razmisliti tudi o tem, da se zemljišča, ki so zdaj na Skladu kmetijskih
               zemljišč, prenesejo na lokalne skupnosti, saj bi tako omogočili občinam, da normalno
               poslujejo na svojem teritoriju. Če komu, je to v interesu lokalne skupnosti, da se
               razvijajo pravilno, tako pa smo zaradi raznoraznih birokratskih ovir in postopkov
               onemogočili prenekateri občini, da znotraj svojega območja razvije tako obrtne
               dejavnosti, še posebej pa tam, kjer so bolj pospešeno usmerjeni k razvoju turizma. To
               je dejansko zdaj onemogočeno, kar je predvsem ta velika ovira. Sklad kmetijskih
               zemljišč bi moral upravljati z zemljišči, v praksi pa se dogaja, da je Sklad
               kmetijskih zemljišč tudi preprodajalec oziroma da oddaja kmetijska zemljišča v najem
               po raznoraznih zvezah in poznanstvih in se tako dejansko dogaja, kar se dogaja na
               terenu.</p>
               <p>Jaz imam iz prakse veliko primerov, bil sem podžupan v občini Piran in vem, kaj se je
               dogajalo na nepremičninskem področju. Vedno je možnost, da pride do kakršnihkoli
               koruptivnih dejanj. Zato pozivam kolegice in kolege, da se zavedate svoje
               odgovornosti. In ni prav, da Državni zbor sprejema in potrjuje in omogoča kakršnakoli
               koruptivna dejanja. In tukaj obstaja sum. Ne nazadnje imamo tudi obsežno gradivo
               Komisije za preprečevanje korupcije. Zato vas pozivam, da ne ignorirate tega
               dobronamernega opozorila, ker zakon kot tak je na mestu in predlog novele zakona v
               drugem delu, razen v 14. členu, kjer smo tudi nekaj predlagali, da se spremeni, ker
               zdaj govorimo o 10. členu, ne bi zdaj o 14. razpravljal, ampak bodo že kolegice in
               kolegi povedali svoje mnenje.</p>
               <p>Zakon bomo podprli, če boste podprli predlagane amandmaje Poslanske skupine SD in
               Pozitivne Slovenije. Mislim, da smo potem na dobri poti, v nasprotnem bo pač
               glasovanje moralo biti nekoliko drugače. Hvala lepa.</p>
            </sp>
            <sp xml:id="SDZ6-Redna-06-2012-09-25.sp21">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospa mag. Damjana Petavar Dobovšek.</p>
            </sp>
            <sp xml:id="SDZ6-Redna-06-2012-09-25.sp22">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>Hvala lepa za besedo, predsedujoči. Lepo pozdravljam državnega sekretarja in
               predstavnike ministrstva. Spoštovani poslanci in poslanke!</p>
               <p>Osebno vedno izhajam iz stališča, da pripravljavec novele ali kateregakoli drugega
               zakona izhaja iz poštenih namenom, predvsem pa s ciljem za skupno dobro. Tudi ta
               novela, ki je pred nami, ima ključni namen, da se konkretne nepremičnine, ki
               propadajo in jih tudi sami vidimo, vsi smo nekje vpeti tudi v lokalno skupnost,
               prenesejo v upravljanje in v uporabo osebam javnega prava, to je lokalnim skupnostim
               in morebiti tudi potem naprej v javno-zasebno partnerstvo skozi pogodbe o najemu ali
               kakorkoli. In tu vidim napredek in tu vidim spodbudo za gospodarstvo na lokalnem
               področju, predvsem pa ta novela ureja možnost prodaje zemljišč v industrijsko-obrtnih
               conah pod ocenjeno vrednostjo. Novela ureja možnost prodaje zemljišč, kot sem
               omenila, ne samo nepremičnin kot takšnih, tudi zemljišč v lasti samoupravnih lokalnih
               skupnosti pod ocenjeno vrednostjo za namen spodbujanja industrijsko-obrtnih con, ob
               pogojih in postopkih, ki jih novela določa za sklenitev tovrstnih pravnih poslov, kar
               se mi zdi izredno pomembno. Torej pogoji in postopki so točno določeni, sploh v
               situaciji, v kateri smo, ko vidimo, da propadajo lokalna podjetja in obrtništvo, s
               predlagano novelo pa je dana možnost ravno malim, mikro, srednjim podjetjem in
               samostojnim podjetnikom na lokalnem področju, da se spodbuja, pospeši gospodarstvo.
               Prav tako je za iste namene v noveli urejena tudi možnost oddaje zemljišč v lasti
               samoupravnih lokalnih skupnosti v najem pod ocenjeno vrednostjo in so pri tem tudi
               natančno določeni pogoji takšne prodaje in menjave, kar je ključno. Postopek in
               mehanizem je tudi natančno opredeljen, kontrola uresničevanja osnovnega namena
               predlaganih institutov je tudi natančno določena in opredeljena, to pomeni, da je
               mehanizem kontrole določen. S to novelo sledimo tudi ciljem zagotoviti trajno pravno
               podlago upravljavcem nepremičnega premoženja države za pripravo načrtov ravnanja z
               nepremičnim premoženjem in s tem gospodarno ravnanje z nepremičnim premoženjem, kar
               se mi zdi tudi zelo pomembno. Zdi se mi tudi zelo pomembno, da novela zakona
               odpravlja pripravo načrtov najema nepremičnega premoženja in upravljavci stvarnega
               premoženja bodo lahko pripravljali le načrt pridobivanja in načrt razpolaganja z
               nepremičnim premoženjem, ne pa tudi načrta najema nepremičnega premoženja. Pred nami
               je jesenski čas, ko mestne občine in občine pripravljajo proračune za naslednji dve
               leti in morajo tudi kot prilogo k tem proračunom pripraviti načrt razpolaganja z
               nepremičnim premoženjem. Zato se mi zdi, da je ta postopek nujno treba izpeljati
               prej, da se lahko občine orientirajo. Eden izmed ciljev ne nazadnje je tudi
               poenostavitev postopkov brezplačnih prenosov nepremičnega premoženja med državo in
               lokalno skupnostjo. Kar zadeva mnenje Komisije za preprečevanje korupcije glede na
               10. člen novele zakona, da bo predlagana določba ustvarila korupcijska tveganja,
               povezana z brezplačnimi prenosi in možnimi nadaljnjimi odplačnimi odsvojitvami
               nepremičnin, pa menim, da so sicer pomisleki na mestu, vendar pa menim tudi da neko
               pavšalno ocenjevanje dela občinskih in mestnih svetov in primerjava s konkretno
               občino, ki je bila predmet špekulativne prodaje in korupcije, v tem trenutku ni
               primerna. Mnogi izmed nas smo tudi občinski svetniki in točno vemo, kako se postopki
               na sejah občinskih svetov izpeljujejo. Naj pojasnim, da je vsak prenos natančno
               določen, še enkrat, postopek in mehanizem kontrole, določeni so pogoji takšne prodaje
               in menjave, nenamenska raba je stvar postopka komisije in predmet organov javnega
               pregona, ne nazadnje so občine pod nadzorom Računskega sodišča in proračunske
               inšpekcije na Ministrstvu za finance. Mehanizmi kontrole so po mojem mnenju
               zagotovljeni. Sama osebno menim, da je predlagana novela v redu, da je pripravljena v
               pravem okviru, pravi čas in da je s svojo vsebino ob primernem času na pravem mestu,
               zato jo tudi sama podpiram. Hvala lepa.</p>
            </sp>
            <sp xml:id="SDZ6-Redna-06-2012-09-25.sp23">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Matjaž Zanoškar.</p>
            </sp>
            <sp xml:id="SDZ6-Redna-06-2012-09-25.sp24">
               <speaker>MATJAŽ ZANOŠKAR (PS PS):</speaker>
               <p>Hvala za besedo.</p>
               <p>Na podlagi prakse lokalne skupnosti kot bivši župan lahko rečem, da je novela dobra
               stvar, da je dobro zastavljena, da se v tem smislu državno premoženje razdeli tistim,
               ki ga potrebujejo, ki ga bodo znali oplajati in ga uporabiti za reševanje vitalnih
               vprašanj na nivoju lokalne skupnosti. Državno, lokalno premoženje je naše nacionalno
               premoženje in naše nacionalno bogastvo, zato je z njim vsekakor treba zelo rahločutno
               ravnati.</p>
               <p>V Poslanski skupini Pozitivne Slovenije smo podali svoje mnenje o noveli in
               pravzaprav ni bilo pretiranega nasprotovanja, razen pri 10. in 14. členu, h katerima
               vlagamo amandmaja, s sprejetjem katerih pogojujemo glasovanje za novelo. Zelo
               pomemben se nam zdi amandma k 10. členu, saj je bistvene narave. Poglejte, z 10.
               členom črtamo oziroma anuliramo vse tisto, kar je v veljavnem zakonu določal 24.
               člen. In to je celoten mehanizem, ki ima neko kontrolo, kontrolo nad tem, kaj se bo s
               tem premoženjem, prenesenim na lokalne skupnosti, dogajalo. Popolnoma se strinjamo
               tudi z mnenjem protikorupcijske komisije, ki ugotavlja, da tu ne gre za ugotavljanje
               javnega interesa, pač pa za njegovo anuliranje, pri čemer še naprej obstajajo
               koruptivna tveganja. Kot bivši župan lahko povem, da kjer je priložnost, se lahko kaj
               takega tudi zgodi. Ne pravim tega za svojo občino ali za večino občin, saj mislim, da
               so poštene, vendar pa je tako, da če ti nekaj zelo poceni dobiš, in tudi določilo, da
               se v 5 letih to lahko odtuji, verjetno obstajajo priložnosti, še posebej, ko so
               lokalne skupnosti v velikih finančnih težavah, da se bo to odprodalo. In ko se bo
               odprodalo, retrogradnega oziroma povratnega procesa nikakor ni več možno vzpostaviti.
               Ko je enkrat odprodano in dano za nek denar, potem je težko to dobiti nazaj. Je pa
               res, da bodo lokalne skupnosti to že znale uporabiti za svoj razvoj ter zagotavljanje
               dobrih pogojev za življenje in gospodarsko rast. Vendar pa bi 10. člen moral ohraniti
               vsa ta določila, ves ta mehanizem, da bi vsaj tu obstajala kontrola, da ne bi
               prihajalo do koruptivnih dejanj, tudi na tak način, kot sem rekel, ker bo proračun
               izkazoval minus v prihodkih, pa se lahko zelo hitro dobi od države neko premoženje,
               to se lahko v nekaj mesecih odproda in se napolni proračun. Mislim, da to ni prav in
               da je amandma, ki ga vlaga Poslanska skupina Pozitivne Slovenije, popolnoma na mestu.
               Ne nazadnje je to tudi v soglasju oziroma interesu protikorupcijske komisije, ki
               ravno tako ugotavlja, da je izključitev teh mehanizmov lahko zelo problematična, saj
               bi še naprej lahko prihajalo do koruptivnosti. Hvala.</p>
            </sp>
            <sp xml:id="SDZ6-Redna-06-2012-09-25.sp25">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Mag. Barbara Žgajner Tavš, imate postopkovni predlog?</p>
               <p>Izvolite. Se opravičujem, ker vas nisem pravočasno opazil.</p>
            </sp>
            <sp xml:id="SDZ6-Redna-06-2012-09-25.sp26">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa, predsedujoči.</p>
               <p>Dovolite proceduralno vprašanje, morda najprej vam: ali je bila protikorupcijska
               komisija povabljena na današnjo sejo? Na matičnem delovnem telesu namreč
               protikorupcijske komisije ni bilo.</p>
               <p>Nadalje pa se moje postopkovno vprašanje nanaša na Vlado oziroma ministra, ki ga
               danes, žal, ni, pa upam, da bom od državnega sekretarja dobila konkreten odgovor.
               Komisija za preprečevanje korupcije je podala obširno mnenje. V dveh točkah vidi
               spornost vladnega početja. In sicer, prvič, Komisija za preprečevanje korupcije
               navaja, da je sprejemati takšen zakon po nujnem postopku v nasprotju s slovensko
               zakonodajo. Ne vem, ali želite, gospod državni sekretar, da preberem podrobno, kaj je
               zapisala protikorupcijska komisija? Želite. "Navedenega razloga, da se preprečijo
               težko popravljive posledice za delovanje države, predlagane spremembe zakona po oceni
               komisije ne potrjujejo." To je vaša obrazložitev, zakaj zakon sprejemati po nujnem
               postopku...</p>
            </sp>
            <sp xml:id="SDZ6-Redna-06-2012-09-25.sp27">
               <speaker>PODPREDSEDNIK JAKOB PRESEČNIK:</speaker>
               <p>Kakšen je vaš proceduralni predlog? Ker to, kar vi govorite, bi lahko govorili, če bi
               se pravočasno prijavili in tudi še imate možnost. Proceduralni predlog, prosim.</p>
            </sp>
            <sp xml:id="SDZ6-Redna-06-2012-09-25.sp28">
               <speaker>MAG. BARBARA ŽGAJNER TAVŠ (PS PS):</speaker>
               <p>Dovolite predsedujoči, gospod državni sekretar je prosil, da preberem. Moj
               proceduralni predlog je, da dobim stališče ministra na mnenje Komisije za
               preprečevanje korupcije.</p>
            </sp>
            <sp xml:id="SDZ6-Redna-06-2012-09-25.sp29">
               <speaker>PODPREDSEDNIK JAKOB PRESEČNIK:</speaker>
               <p>To boste dobili, ko se boste javili k besedi in boste dobili možnost razprave.</p>
            </sp>
            <sp xml:id="SDZ6-Redna-06-2012-09-25.sp30">
               <speaker>MAG. BARBARA ŽGAJNER TAVŠ (PS PS):</speaker>
               <p>Če dovolite, moj proceduralni predlog v tem trenutku je, da ministrstvo poda zelo
               jasno stališče o mnenju protikorupcijske komisije, ki bo tudi naša podlaga za
               nadaljevanje razprav. V nadaljevanju se bom prijavila k razpravi k amandmaju k 10.
               členu, ki smo ga predlagali v Pozitivni Slovenji.</p>
               <p>Jaz predlagam proceduralno, če hočete, če gospod državni sekretar ne pozna mnenja
               Komisije za preprečevanje korupcije, da se mu skopira in predloži na mizo in si vzame
               pet, deset minut, da ga bo prebral. Mnenje Komisije za preprečevanje korupcije jasno
               nakazuje, da je takšen zakon sprejemati po nujnem postopku v nasprotju z zakonodajo,
               ki velja v Sloveniji. Drugič, da bi se morala v zakon vgraditi določena varovala, ki
               bi preprečila možnost sistemske korupcije in ne nazadnje tudi možnost izrekanja
               sankcij.</p>
               <p>Prosim proceduralno, da gospod državni sekretar poda mnenje, ali misli upoštevati
               mnenje protikorupcijske komisije ali ne in zakaj ne.</p>
            </sp>
            <sp xml:id="SDZ6-Redna-06-2012-09-25.sp31">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Saj ste lepo zlorabili poslovnik. Drugič se prijavite k besedi. Gremo naprej. Državni
               sekretar se lahko javi k besedi kadarkoli v okviru razpoložljivega časa. Na vrsti je
               gospa Brunskole.</p>
            </sp>
            <sp xml:id="SDZ6-Redna-06-2012-09-25.sp32">
               <speaker>RENATA BRUNSKOLE (PS PS):</speaker>
               <p>Hvala lepa. Lepo pozdravljeni!</p>
               <p>Bi se kar navezala na kolegico mag. Barbara Žgajner Tavš, ki je resnično podala
               vprašanje, ki tudi mene zanima. Komisija za preprečevanje korupcije je namreč podala
               mnenje, da meni, da bi bilo primerno in nujno, da se predlog zakona zadrži in da se
               da v javno razpravo in da se pripravijo vsebinske utemeljitve posameznih rešitev,
               predvsem pa, da se jasno opredeli, kdo so odgovorni, obseg te odgovornosti in
               postopki njenega uveljavljana z možnostjo izrekanja sankcij. Tukaj zagotovo ne gre z
               naše strani, s strani poslank in poslancev Pozitivne Slovenije za kakršnokoli
               kontriranje, temveč gre za resno opozorilo, vezano na kršenje zakonodaje oziroma na
               veliko nedorečenosti v tem osnutku pripravljenega predloga spremembe zakona.</p>
               <p>Dejstvo je, naj podkrepim tudi mnenje protikorupcijske komisije, danes so ravno
               občine največji investitorji in 10. člen zakona, h kateremu smo vložili amandma, je z
               vidika lokalnih skupnosti zagotovo dober in sprejemljiv, ker omogoča lažji prenos
               državnega premoženja na občine, saj je ena izmed glavnih pristojnosti občin izvajanje
               prostorske politike oziroma prostorsko načrtovanje ter pridobivanje sredstev iz
               naslova komunalnega prispevka. Dejstvo pa je, da brezplačen prenos premoženja države
               na občine je možen že sedaj po veljavnem zakonu. Vendar to, kar je izjemno pomembno,
               in tukaj nas tudi protikorupcijska komisija opozarja, da že imamo sedaj dve
               varovalki, kadar gre za javni interes, ki je lahko tudi gospodarski, in pa druga
               varovalka, v drugem in tretjem odstavku 10. člena, 5 let prepovedi odtujitve in
               obremenitve ter vpis v zemljiško knjigo. To, čemur sedaj nasprotujemo in opozarjamo,
               in to kar opozarja tudi protikorupcijska komisija, je ravno to, na kar je kolegica
               mag. Barbara Žgajner Tavš opozarjala. Obe ti dve varovalki se črtata in to je za nas
               sporno kot tudi za protikorupcijsko komisijo. Že na sami seji odbora sem tudi
               poudarila, predlog spremembe in dopolnitve Zakona o stvarnem premoženju države in
               samoupravnih lokalnih skupnosti tudi po mnenju Zakonodajno-pravne službe Državnega
               zbora nima pravne jasnosti in določnosti. To je tudi poudarjeno. In kot primer naj
               povem, za tista zemljišča, ki so sedaj že v najemu s strani občin, se javni interes
               ne ugotavlja, je navedeno. To pomeni, da ko občina prejme neodplačno neko zemljišče
               in objekt, pomeni, da kakorkoli dobi neodplačno, bo imela vedno dobiček od tega, tudi
               če proda to pod vrednostjo. Če proda en kvadrat za pol evra, ima občina zagotovo
               zaslužek. Ker pa ne bo več varovalk, bo tukaj lahko prihajalo tudi do določenih
               špekulativnih namenov. Na seji odbora tudi nisem prejela odgovora s strani
               predstavnika ministrstva, gospoda državnega sekretarja, ko sem ga vprašala, ali lahko
               navede nekaj večjih zemljišč, objektov v lasti države, za katere je bilo s strani
               ministrstva detektirano oziroma prepoznano ali s strani lokalnih skupnosti zaprošeno,
               da bi se te zadeve prenesle na občine. Odgovor je bil: mednarodni mejni prehod
               Gederovci oziroma bivši mejni prehod Gederovci. To gre na državnem nivoju za izjemno
               majhno zadevo. Sam sem potem izvedela, da gre tudi za takšen primer v Črnomlju, za
               cono Tris Rudnika Kanižarica v zapiranju, kar je zagotovo še bistveno večji projekt.
               Sama sem nekje tudi prebrala, in sem tudi vprašala, Vlada je 22. marca imela
               sprejetje državnega prostorskega načrta za cono Feniks v Posavju. Verjetno gre tudi
               za enega od večjih projektov z veliko zemljišči, kot je nekdo že rekel, z objekti, ki
               sedaj stojijo.</p>
               <p>Navezala bi se tukaj na protikorupcijsko komisijo in na njihov odgovor. Glede na novo
               dikcijo 10. člena, v povezavi tudi z navedbami državnega sekretarja, bo lahko prišlo
               ne le do kršenja načela enakega obravnavanja strank, ampak bi se s tem uvedla
               zakonsko nepredvidena možnost dodatnega financiranja nekaterih privilegiranih občin.
               Najslabše je, da bi zaradi pomanjkanja kontrolnih mehanizmov in zavarovanj pred
               prenosom teh nepremičnin lahko prišlo do hitrejše nadaljnje razprodaje teh
               nepremičnin, kar zagotovo ni v javnem interesu. Ne nasprotujemo, da občina dobi
               brezplačno, s tem odproda pod ceno nekemu podjetju, in to podjetje res zgradi objekt
               in zaposli 20, 50, 100 ljudi. Ampak naša bojazen je v tem, ko ste te varovalke
               črtali, in na to opozarjata protikorupcijska komisija in tudi Zakonodajno-pravna
               služba Državnega zbora, da bo nekdo dobil za majhen denar in prodal za bistveno večji
               denar. In bo tu šlo dejansko za špekulativne namene. Tukaj bi bilo zelo dobro, da bi
               mogoče tudi ministrstvo prisluhnilo mnenju Komisije za preprečevanje korupcije in šlo
               korak nazaj. Pri zakonu o graditvi objektov smo ugotovili, ko sem tudi sama
               povprašala na Odboru za infrastrukturo, ali gre za primere, da se bodo ob avtocesti
               lahko kar tako gradili objekti. Sedaj ko se peljem iz Ljubljane proti Novemu mestu na
               območju Mirne peči je že tako. Dopuščamo določene zadeve kar tako nekoliko po
               domače.</p>
               <p>Če gre za špekulativne namene v primeru te spremembe zakona, to ni dobro.</p>
            </sp>
            <sp xml:id="SDZ6-Redna-06-2012-09-25.sp33">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Sprašujem, če želi še kdo razpravljati. Proceduralno, ampak prosim, da poveste
               najprej proceduralni predlog.</p>
            </sp>
            <sp xml:id="SDZ6-Redna-06-2012-09-25.sp34">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa, gospod podpredsednik.</p>
               <p>Pa dajva poskusiti še enkrat. Jaz imam pred seboj tudi Poslovnik Državnega zbora in
               predlagam, da se skladno s 73. členom ta točka v tem trenutku prekine, dokler ne
               dobimo mnenja resornega ministrstva. Jaz upam, da se tudi vi zavedate, da je
               procedura nekaj, kar je absolutno treba spoštovati. In da je procedura, vsaj morala
               bi biti taka, da se spoštuje tudi mnenje neodvisne institucije, kakršna je Komisija
               za preprečevanje korupcije. Komisija za preprečevanje korupcije je dala zelo jasna
               priporočila, da 10. člen v predlagani rešitvi ni dober, ker dopušča možnost
               korupcije, vgradnjo sistemske korupcije v sam zakon. In drugič. Predlaga, da se zakon
               celo vzame iz obravnave, ker postopek sprejemanja zakona ni v skladu s slovenskim
               pravnim redom, ker ni omogočil širše javne razprave s široko zainteresirano
               javnostjo.</p>
               <p>Prosim predsedujoči, da upoštevate moj proceduralni predlog, dokler ne dobimo
               uradnega stališča ministrstva, ali bo upoštevalo mnenje Komisije za preprečevanje
               korupcije, ki bi moralo biti sveto. Ne nazadnje ministrstvo oziroma Vlada je tisti
               organ, ki mora spoštovati predpise v državi. Da spoštujete, se pravi, upoštevate moj
               proceduralni predlog, želim, da od Vlade oziroma resornega ministrstva dobimo
               odgovor, ali bo upoštevalo mnenje Komisije za preprečevanje korupcije ali ne in zakaj
               tega mnenja ne bodo upoštevali.</p>
            </sp>
            <sp xml:id="SDZ6-Redna-06-2012-09-25.sp35">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Mnenje Vlade oziroma ministrstva bo podal državni sekretar gospod Helmut Hartman,
               takoj ko se bo javil k besedi.</p>
               <p>Sedaj pa sprašujem, ali želi še kdo razpravljati? Odpiram listo za razpravo in
               prosim, da se prijavite.</p>
               <p>Gospod Jože Velikonja, izvolite.</p>
            </sp>
            <sp xml:id="SDZ6-Redna-06-2012-09-25.sp36">
               <speaker>JOŽE VELIKONJA (PS PS):</speaker>
               <p>Hvala za besedo. Spoštovani predsednik, državni sekretar, poslanke, poslanci!</p>
               <p>Pri branju predloga tega zakona se mi postavlja vprašanje, kako se bo pri izvajanju
               tega zakona v imenu javnega interesa ščitil javni interes predvsem zemljišč
               različnega tipa, kot so stavbna, kmetijska oziroma gozdovi. Vemo, da je država
               zaupala v preteklosti v upravljanje kmetijska zemljišča Skladu kmetijskih zemljišč in
               gozdov. Ta je v preteklosti na konkretnih primerih dokazal, da je zelo slab gospodar.
               Pri tem mislim poleg slabega upravljanja tudi na nenačrtovanje čiščenja evidence
               zemljišč in gozdov z dejanskim stanjem v naravi. Ogromno zemljišč tudi ni prostih
               bremen, zato je tudi zaščita sedanjih uporabnikov vprašljiva. V preteklosti se je
               dogajalo tudi to, da je država zahtevala brezplačen prenos zemljišč nekaterim
               državnim podjetjem na državo, ne glede na stanje oziroma kategorijo le-teh v naravi
               in jih je s tem dobesedno razlastila. S predlaganim zakonom bo možen brezplačen
               prenos istih zemljišč na lokalne skupnosti, oškodovanje premoženja imenovanih družb,
               se bo tako kljub njihovim zahtevkom za vrnitev zemljišč še dodatno zapletlo. Zato
               menim, da bi bilo za zaščito javnega interesa nujno najprej ugotoviti dejansko rabo
               in stanje v naravi in šele potem prenašati nepremično premoženje na nove lastnike.
               Hvala.</p>
            </sp>
            <sp xml:id="SDZ6-Redna-06-2012-09-25.sp37">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa. Mag.</p>
               <p>Barbara Žgajner Tavš, izvolite.</p>
            </sp>
            <sp xml:id="SDZ6-Redna-06-2012-09-25.sp38">
               <speaker>MAG. BRARBARA ŽGAJNER TAVŠ (PS PS):</speaker>
               <p>Hvala lepa, še enkrat.</p>
               <p>Sedaj se res zdi, kot da poslanci trobimo v prazno. Na drugi strani sedi predstavnik
               ministrstva, ki nemo molči. Prej ste, predsedujoči, očitali da sem kršila poslovnik.
               Tudi vi ste imeli možnost ob drugem proceduralnem predlogu po poslovniku, da bi
               najmanj, kar bi lahko storili, moj proceduralni predlog dali na glasovanje.</p>
               <p>Jaz pravim, da je tematika preveč pomembna. Danes se soočamo z dejstvom, da Vlada
               Republike Slovenije sprejema zakon, dobro, sprejemamo ga poslanke in poslanci, ampak
               vemo, kako poteka demokratično sprejemanje v parlamentu. Tako kot reče Vlada, tako se
               odloči vladna koalicija. Skratka, sprejemamo zakon za katerega je Komisija za
               preprečevanje korupcije, tisti organ, ki je neodvisen in ki se trudi tudi v
               mednarodni javnosti narediti boljši vtis o naši državi, ki verjamem, da veste, ima
               predznak, da je korupcija velik problem. Komisija za preprečevanje korupcije je dala,
               bom še enkrat povedala, zelo jasno stališče: zakona ne bi smeli sprejemati po nujnem
               postopku, zaobšli smo javno razpravo, in v to javno razpravo bi morali biti vključeni
               strokovna in civilna javnost, ker gre za takšno področno zakonodajo.</p>
               <p>In drugič, spoštovani poslanke in poslanci, in predvsem spoštovani vladni
               predstavniki, glede na pomembnost in nujnost, citiram naprej stališče
               protikorupcijske komisije, ki pravi, naj se v zakon vključijo prekrškovne in civilne
               sankcije tako za odgovorne osebe kot za nedovoljene posle Komisija predlaga, da se
               zakon zavrne in postopek ponovi z vključitvijo določb o prekrškovnih in civilnih
               sankcijah v zakon ali pa se zakon ponovno odpre, da se vključi predlagana ureditev.
               Komisija za preprečevanje korupcije tudi opozarja, da četudi ste pripravili amandma
               na predlog Zakonodajno-pravne službe, ki je opozorila na to spornost 10. člena, vaš
               amandma ne sledi mnenju Zakonodajno-pravne službe in je predlagana rešitev še vedno
               sporna. Jaz upam in želim, v določenem delu poskušamo to spornost odpraviti v
               Poslanski skupini Pozitivne Slovenije s predlaganim amandmajem, da se boste vsaj do
               našega amandmaja opredelili pozitivno. Sicer, rekla bom, ja, zakon absolutno je
               dobrodošel za lokalne skupnosti. Ampak zakon v zadostni meri ne vključuje varovala,
               ki bi preprečila, da bi do poceni zemljišč oziroma nepremičnin prišle osebe z imeni
               in priimki, ker to ne bi bila več javna korist, ampak bi bilo oškodovanje državnega
               oziroma lokalnega premoženja. In teh varoval v obstoječem predlogu zakona ni. To so
               bili že na matičnem odboru naši glavni in ključni očitki. Do danes odgovorov s strani
               ministrstva nismo prejeli. Jaz vas resnično prosim, ker gre za izjemno pomembno
               tematiko. Kolegica Brunskole je prej dala še nekaj primerov ostalih zakonov, ki so se
               sprejeli na podoben način in ki nosijo za seboj imena in priimke. Tega si ne bi smeli
               privoščiti. Prvi, ki mora ščititi svojo kredibilnost in braniti zakonitost v tej
               državi, je Vlada. Kako lahko Vlada potem od državljank in državljanov pričakuje, da
               bodo spoštovali zakone, ki se sprejemajo v državi?</p>
               <p>Prosim še enkrat, da dobimo konkretne odgovore.</p>
            </sp>
            <sp xml:id="SDZ6-Redna-06-2012-09-25.sp39">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo želi gospod Hartman, državni sekretar.</p>
               <p>Prosim.</p>
            </sp>
            <sp xml:id="SDZ6-Redna-06-2012-09-25.sp40">
               <speaker>HELMUT HARTMAN:</speaker>
               <p>Hvala lepa, gospod podpredsednik.</p>
               <p>Sicer sem se hotel javiti na koncu razprave, ampak če tako želite, lahko v tej fazi
               pokomentiram. Najprej glede same vsebine priporočila, ki ga je protikorupcijska
               komisija poslala, datum priporočila, če se ne motim, je 21. 9., to pomeni nekaj dni
               nazaj. Res je, v samem postopku nam očitajo, da je bil zakon sprejet po hitrem
               postopku, čeprav verjamem, da so imeli namen reči, da po nujnem postopku. Sam zakon
               je res bil sprejet v okviru nujnega postopka, ampak je treba povedati najprej to, da
               je sama vsebina zakona v obravnavi že od maja. To pomeni, če bi gledali časovnico,
               kako dolgo je bil zakon na razpolago za kakršnokoli sodelovanje ostalih akterjev,
               menimo, da je tukaj bilo vseeno dovolj časa. Poleg tega naj povem, da je bil zakon v
               celoti usklajen s Skupnostjo občin, ki so v fazi sprejemanja tovrstne zakonodaje
               vedno prisotne. In Skupnost občin na vsebino zakona ni imela nobenih pripomb.</p>
               <p>Kar se tiče 10. člena, bi pa v okviru, kjer protikorupcijska komisija nekako dopušča
               možnost, da se zlorablja javni interes in s tem tudi daje podlaga za potencialna
               koruptivna dejanja, naj prvič povem, da se je zakonodajalec pri tem nekako
               osredotočil na to, da tudi na občinah oziroma v lokalnih skupnostih ljudje delujejo s
               pozitivnim nameni. Pa naj povem še to, kar sem povedal tudi na odboru in o čemer v
               obrazložitvi pišete v vašem amandmaju, četudi bi prišlo do tega, čeprav mislim, da
               občine bi se zelo redko za to možnost odločile, četudi bi prišlo potem do prodaje
               tega nepremičnega premoženja naprej, in to prej kot v obdobju petih let, gre ta
               kupnina v proračun občin, kar pomeni, da se tudi kupnina, ki se pridobi s tega
               nepremičnega premoženja, prenese v javno sfero. In tukaj mislim, da ni nobenega
               dvoma, gre za prenos sicer kupnine na občinsko raven, ne pa v zasebno raven. Če bi pa
               pri tem prišlo do prelivanja iz javnega v zasebno raven, potem imamo v državi
               inštitucije, ki pri tej stvari morajo odreagirati. Naj povem še to, da v okviru samih
               vzvodov, ki jih imajo na eni strani organi pregona in pa tudi občine, ki so na eni
               strani pri sprejemanju proračuna oziroma pri finančnih transakcijah pod drobnogledom
               Računskega sodišča in proračunskega inšpektorata pri Ministrstvu za finance. Tako
               tukaj ni nobenega dvoma, da se sredstva, tudi če bi šlo po vašem prepričanju do
               zlonamerne prodaje v kratkem obdobju, tukaj ne gre za to, da bi potem se samo prelilo
               to javno premoženje v roke zasebnikov. Samo toliko. Hvala.</p>
            </sp>
            <sp xml:id="SDZ6-Redna-06-2012-09-25.sp41">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Srečko Meh.</p>
            </sp>
            <sp xml:id="SDZ6-Redna-06-2012-09-25.sp42">
               <speaker>SREČKO MEH (PS SD):</speaker>
               <p>Spoštovane poslanke in poslanci, gospod državni sekretar, gospe in gospodje!</p>
               <p>Po moje smo danes v enem izjemno zanimivem trenutku, pa tudi obdobju oziroma usodnem
               zato, ali bo državni zbor zbor servis aktualne vlade, katerekoli. Izjemno pomembno
               vprašanje je. 10. člen je to odprl in okoli 10. člena razpravljamo prav o tem.
               Nobenega dvoma ni, da je na nek način prodaja premoženja in spodbujanje investicij in
               gospodarstva primerna poteza in da, kot je nekdo danes rekel, da je smer prava. Ampak
               oprostite, smer velja tudi ta, da kadar mislimo smer, mislimo natančno določen azimut
               oziroma smer, da bomo prišli do tega cilja. Seveda pa obstoja zame tudi nasprotna
               smer in pa smer, ki zasega skoraj 180 stopinj. Vsaka pot tu lahko pripelje do cilja,
               lahko še kakšna druga, vmes pa so lahko ovire. In te ovire bi radi preprečili.</p>
               <p>Zato bi rad vprašal dvoje. Nujni postopek je izključil redne postopke in vse, kar
               moramo ta čas narediti in ta nujni postopek je skozi 10. člen nakazan, da ta nujni
               postopek ne zagotavlja vsega, kar bi morali v postopku narediti, da bi odgovorili na
               vprašanja, ki jih postavlja tudi Računsko sodišče. Tudi jaz predlagam, spoštovani
               podpredsednik, da odgovorimo na vprašanje, kaj pomeni za nas mnenje Komisije za
               preprečevanje korupcije, kaj bo vodstvo parlamenta naredilo, oprostite, kaj bo
               parlament naredil, za nas je to izjemno pomembno. Prepogosto se dogaja, da mi
               sprejemamo stališča, zakone, sklepe, četudi ima Zakonodajno-pravna služba
               nasprotujoče mnenje oziroma ni dala pravega mnenja. Prepogosto se to dogaja! In moje
               zadnje vprašanje, gospod podpredsednik, je pravzaprav tako. Slovenska vlada je tam
               nekako po 20. februarju sprejela sklep in ustavila postopke za izpeljavo agencije za
               upravljanje nepremičnega premoženja. Kdo je dal slovenski vladi to pravico? Ta zakon
               smo sprejeli mi. Državni zbor je ta zakon sprejel, gospe in gospodje. In če mi
               hočemo, ta zakon lahko spremeni samo Državni zbor. Morda jutri, morda čez en teden.
               In treba je nekaj na tem področju narediti. Ampak, gospe in gospodje, ne tako, da je
               nekdo, ki se imenuje slovenska vlada, s sklepom slovenske vlade ustavil sklep
               najvišjega državnega organa v tej državi. To je nedopustno. Tega mi, gospe in
               gospodje, ne smemo dopustiti, v nobenem primeru. Sicer državnega zbora ne
               potrebujemo. Potem je dovolj vlada, ki bo lahko vladala, še nekaj zakonov sprejmemo,
               pa bomo mi tukaj resnično samo zaradi tega, da se sestajamo tukaj in tam in da rečemo
               kakšno stvar.</p>
               <p>Zato, gospod predsednik, jaz mislim, da je na kar nekaj vprašanj treba odgovoriti.
               Predvsem pa odgovornost slovenske vlade. Kdo je dal slovenski vladi pravico, da je
               sprejela sklep, da se ne izvaja zakon, ki ga je sprejelo zakonodajno telo? Jaz na to
               ne morem pristati in odločno protestiram ter zahtevam odgovor. Hvala lepa.</p>
            </sp>
            <sp xml:id="SDZ6-Redna-06-2012-09-25.sp43">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospa Sonja Ramšak.</p>
               <p>Prosim.</p>
            </sp>
            <sp xml:id="SDZ6-Redna-06-2012-09-25.sp44">
               <speaker>SONJA RAMŠAK (PS SDS):</speaker>
               <p>Predsedujoči, hvala za besedo. Lep pozdrav državnemu sekretarju, poslankam in
               poslancem!</p>
               <p>Že na Odboru za javno upravo, lokalno samoupravo in pravosodje sem opozorila na to,
               da me izredno moti, kadar poslanke in poslanci razmišljamo na negativen način in ko
               iščemo v predlaganih rešitvah predvsem tisto negativno konotacijo in pa možnosti
               izrabe, da nekdo razmišlja tako, da si bo na svoj račun pridobil kakšno premoženje.
               Sama moram reči, da tega amandmaja k 10. členu, ki ga je predlagala Pozitivna
               Slovenija, ne morem podpreti. Dajem pa seveda podporo predlagani rešitvi v spremembah
               in dopolnitvah Zakona o stvarnem premoženju države in lokalnih skupnostih, ker tudi
               te spremembe sledijo načelom osnovnega zakona, to je načelo gospodarnosti, načelo
               ravnanja s stvarnim premoženjem, načelo odplačnosti, načelo enakega obravnavanja,
               načelo preglednosti in načelo javnosti, pri tem pa se seveda širijo ta načela, ker
               dajejo novo vsebino in omogočajo lažje prenašanje premoženja znotraj sektorja, se
               pravi med državo in lokalnimi skupnostmi. Kot sem v uvodu že dejala, da vedno
               zasledujem cilj, da nekdo razmišlja na pozitiven način in da pri tem ne sledi nekim
               kaznivim dejanjem, bi se navezala tudi na to danes sporno mnenje protikorupcijske
               komisije. Jaz moram reči, da zelo spoštujem protikorupcijsko komisijo, ker mislim, da
               njena ustanovitev in pa njeno poslanstvo je tisto pravo, ko bo v državi uredilo tudi
               marsikatere odnose. Seveda se pa po drugi strani, ko tako pravite, kako je treba
               spoštovati zakone, tudi sprašujem, na kakšni osnovi je nastalo to mnenje. Vi vsi
               veste, da je protikorupcijska komisija zavezana po zakonu o integriteti, da poroča
               Državnemu zboru enkrat letno, vendar mi poročila v Državnem zboru do danes s strani
               protikorupcijske komisije še nismo prejeli. Po zakonu pa bi moralo to poročilo priti
               v Državni zbor do konca junija. Veste, da je tudi Mandatno-volilna komisija že hotela
               obravnavati to poročilo, pa žal to ni bilo mogoče. Sprejeti so bili tudi določeni
               sklepi in zato tudi ne morem slediti mnenju protikorupcijske komisije. Tudi v tistem
               delu, ko govori, da na podlagi prijav, ki jih je obravnavala tako komisija kot
               revizija Računskega sodišča in da dokazujejo to tudi načrti integritete občin in da
               javni uslužbenci, ki neposredno opravljajo naloge oziroma izvajajo pristojnosti na
               področju ravnanja s stvarnim premoženjem v občinah, sami pri svojem delu
               identificirajo precej dejavnikov korupcijskih tveganj. Jaz verjamem, da je morda kje
               tudi to, ampak ko sledim temu, kaj navajajo v nadaljevanju, da recimo je letni načrt
               pridobivanja in razpolaganja s stvarnim premoženjem občine v nasprotju z interesi
               občine, ne vem, kje lahko občine oziroma posamezni javni uslužbenci izpostavijo to,
               kajti sama sem tudi mestna svetnica v mestnem svetu Mestne občine Celje in točno vem,
               da sem kot mestna svetnica seznanjena z vsemi dokumenti in z vsemi postopki ravnanja
               s stvarnim premoženjem občine in da tudi mestni svet z vso odgovornostjo zasleduje
               javni interes.</p>
               <p>V nadaljevanju v teh alinejah lahko tudi zasledimo, da občina nima navodil, da se
               zaposleni seznanjajo s spremembami premoženja, pa da občina nima navodil, kako
               ravnati in narediti svoje premoženje in da občina nima načrta, kako urediti svojo
               nepremičnino. Mislim, da temu ni tako in da se večina občin res trudi v javnem
               interesu in da s tem zakonom dajemo občinam možnost, da bodo lahko tudi v skladu s
               strategijami gospodarskega razvoja in odpiranja novih delovnih mest zagotovile
               določene nepremičnine, ki jih bodo ali odprodale ali pa dale v najem, da se bo začel
               v posameznih občinah tudi gospodarski razvoj. Občine velikokrat v pogovorih tudi z
               menoj kot poslanko in prej kot mestno svetnico izpostavljajo predvsem to, da občine
               kot take nimajo vzvodov, da bi lahko na tem področju, se pravi na področju razvoja
               gospodarstva naredile kaj v pozitivni smeri in ponudile s tem tudi odpiranje novih
               delovnih mest. S tem, kar bomo v nadaljevanju obravnavali, se pravi tudi dopolnitev,
               amandma, ki ga je vložila koalicija, pa se še posebej zavzemam, da ta zakon potrdimo.
               Vsi vemo, da je zelo pomembno, da se pospeši razvoj dejavnosti domače in umetne obrti
               ter tudi kulturne dejavnosti in v tem vidim priložnost tudi za odpiranje mestnih
               jeder, mestnih središč v tistih velikih občinah, kjer vemo, da so praktično mestna
               jedra izumrla, tako kot na primer v velikih mestnih občinah.</p>
               <p>Jaz moram reči, da bom ta zakonz veseljem podprla. Hvala.</p>
            </sp>
            <sp xml:id="SDZ6-Redna-06-2012-09-25.sp45">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Ugotavljam, da še želite razpravljati, zato odpiram prijavo.</p>
               <p>Gospod Jani Möderndorfer, izvolite.</p>
            </sp>
            <sp xml:id="SDZ6-Redna-06-2012-09-25.sp46">
               <speaker>JANI MÖDERNDORFER (PS PS):</speaker>
               <p>Najprej dober dan vsem skupaj!</p>
               <p>Seveda naj na samem začetku rečem, zato da bo delovalo optimistično in predvsem
               pozitivno, da smo v Pozitivni Sloveniji veseli, da se je Vlada odločila nekaj
               sprememb narediti na tem področju. V Pozitivni Sloveniji smo pripravljeni te
               spremembe tudi sprejeti. Ampak, saj veste, pri vsaki zadevi je vedno "ampak", če imaš
               kaj za povedati. Sedaj bom šel zelo sistematično po vrsti, ker vidim, da preprosto
               enih stvari predstavniki Vlade ne razumejo ali pa nočejo razumeti.</p>
               <p>Tisto, kar smo vsi dobili od Komisije za preprečevanje korupcije, je ena stvar, ki
               nas je vse skupaj zelo zmotila. Pa vam bom prebral, ker se temu zvesto izogibate.
               "Komisiji ni bila dana možnost sodelovanja v medresorskem usklajevanju oziroma
               možnost, da bi predloge zakonskih določil skladno s petnajsto alinejo in 12. členom
               pred njihovo obravnavo na Vladi proučila v smeri njihove usklajenosti s predpisi, ki
               urejajo področje preprečevanja korupcije in preprečevanja ter odpravljanja nasprotnih
               interesov" in tako naprej. Jaz vem, da vi to zelo dobro veste. In tudi nekako sem
               pričakoval, da ko ste se odločili, da kot predstavnik Vlade v tem primeru tudi
               spregovorite in se opredelite do vprašanja, do katerega je moja kolegica s
               proceduralnim sklepom želela imeti odgovor, ste odgovorili, da Vlada nima mnenja.
               Seveda niste tega rekli, ampak posredno tega niste odgovorili. Mi še vedno nimamo
               odgovora, ali ima Vlada mnenje na to, kar je komisija predlagala oziroma opozorila,
               pod številko 1.</p>
               <p>Sedaj pa, če gremo na amandma, ker bom na koncu še enkrat predlagal proceduralni
               sklep, naj obrazložim naslednje. Poglejte, seveda je namen tega zakona spodbujanje,
               da bodo lokalne skupnosti v svojih sredinah lahko tvorno upravljale z nepremičninami
               v prostoru z enim samim ciljem, to pa je razvoj lokalne skupnosti. Vi ste se
               odločili, da greste spreminjat zakon o stvarnem premoženju, niste se pa lotili
               izvornega greha, ki je bil narejen v preteklosti. Če bi se tega problema rešili
               oziroma se ga dotaknili in poskušali rešiti tisto, kar so dejansko Skupnost občin
               Slovenije in Združenje občin Slovenije in Združenje mestnih občin Slovenije, vse tri
               so to že na glas povedale, to pa je, da za božjo voljo dajte že ukiniti Sklad
               kmetijskih zemljišč in gozdov in prenesite to premoženje nazaj na lokalno skupnost.
               Tam imate arzenal zemljišč, ki jih ta sklad v resnici prodaja, ne pa skrbi za njih.
               In takrat bi vse lokalne skupnosti dobile kar nekaj zemljišč, tisto, kar pravzaprav
               hočete sedaj skozi druga vrata pripeljati, da bi dejansko prenašali po svoji lastni
               meritorni odločitvi, kaj je in kaj ni v javnem interesu. Da je res tako, govori sam
               zakon, zato je predlog 10. člena, da se nazaj povrne tisto, ko je treba utemeljiti in
               dodati varovalko, da ugotovimo, ali je to v javnem interesu ali ne. To, da nekdo
               deluje kot javna organizacija, se pravi v smislu javnosti, je samo po sebi jasno, in
               nobenemu ne rabimo razlagati, da sta to država in lokalna skupnost. Vendar v praksi
               se je izkazalo, da temu ni tako. Ta država ima pač od vsakokratne vlade svoje vatle,
               kaj je javno in kaj je dobro in kaj ne. Pa bom dal konkreten primer. Mi smo se lotili
               problema, ki ga v tem zakonu jaz danes ne vidim, to je stavbna pravica. Država bi z
               lahkoto prenesla zemljo, o stavbni pravici pa ni dorekla ničesar. Stavbno pravico bo
               še naprej zaračunavala in delala odmere. Dam primer. Lokalna skupnost se odloči
               narediti most, ugotovi, ker vse, kar je ob vodi, je tudi državno, to vemo vsi, in je
               avtomatično sogovornik država. In ker ta most ne more pripeljati z enega hriba na
               drug hrib čez neko oviro, se mora nekje vmes, ker je prevelik most, dotakniti tudi
               steber, ki bo podpiral ta most. In ta steber hote ali nehote se zadane ob državno
               zemljo. In takrat lokalna skupnost državo vpraša: "Ali lahko prenesete to zemljo?"
               "Ne, ne bomo prenesli, ker to zemljo bomo rabili, ker to je vodno okolje, ni govora,
               in bomo raje naredili stavbno pravico." Stavbna pravica po zakonu pa zelo jasno
               govori, da je treba narediti odmero in ta odmera pomeni neke vrste odškodnino. In ta
               vlada, ne ta konkretna, govorim vlada, vsakokratna, naredi še to neumnost, da zraven
               naredi, da je oddala stavbno pravico za 45 let, vendar po 45 letih je treba vrniti v
               prvotno stanje. Veste, kaj to pomeni, ne? Treba je podreti most po 45 letih. To
               pomeni to. In tega se ni lotila ta vlada, ko bi pravzaprav morala rešiti take zadeve.
               In me tudi zanima, če rečemo, da ta amandma 10. člena ne bo sprejet in bo ta prenos
               narejen. Ali bo te stavbne pravice zdaj uredila tako, da bo rekla, v redu, prekinjamo
               stavbno pravico, prenašamo zemljo na lokalno skupnost, ker je več ali manj jasno, da
               je tam most itn.? Ali veste, koliko je tega? Ogromno. Seveda je tudi drug problem, ki
               se mu reče, da lokalna skupnost dostikrat obratno naredi, podari zaradi javnega
               interesa nekaj državi, tudi zemljo. V Mestni občini Ljubljana je bilo tega kar nekaj.
               In država, ki je to hotela imeti, in ko smo to izkazali in to prenesli, to naredili,
               je država v nekem trenutku ugotovila, da še ni zrel čas, še niso ustvarjeni pogoji,
               da bi to zemljo rabila. In veste, kaj naredila? To isto zemljo, ki jo je lokalna
               skupnost dala državi, je dala v najem nazaj lokalni skupnosti, in to zaračunava. To
               se sedaj dogaja. To je realnost. Zato je treba dati varovalke v ta zakon, kaj je
               javni interes. V tem primeru bi bilo smotrno in logično, da bi država ugotovila, ker
               še pet let ne bomo te zemlje rabili, jo damo nazaj brezplačno v uporabo lokalni
               skupnosti, da na tem prostoru uživa to, kar je potrebno, ko jo bomo potrebovali, jo
               bomo pa dobili nazaj. Jaz se bojim samo tega, in to bi morala vlada vedeti, na kar je
               opozorila Komisija za preprečevanje korupcije, da je treba določene stvari preprečiti
               in je treba dati notri samo varovalke. Zakon ni slab, daleč od tega! Ampak je pa
               treba dati varovalke, da ne bo imel vsakokratni minister na ministrstvu, ki bo
               upravljal z določeno nepremičnino, svoje vatle. Dam primer, jaz sem zelo vesel in
               srčno zadovoljen, če bodo feniksi rastli po celi Sloveniji, Nova Gorica, Krško,
               Celje, Maribor, kaj vem, kje še vse. Jaz to vse podpiram. Bojim pa se, da bodo
               feniksi zrastli samo v določenih krajih. Tukaj imam zelo resen problem, kje so ti
               vatli, kaj je v javnem interesu in kaj ni. To, da je varovalka že sama po sebi, da
               tudi če proda to zemljišče prej ko v petih letih, da se bo denar znašel v proračunu
               in je to tudi prihodek lokalne skupnosti, pomeni, da ne vidim razloga, zakaj tega ni
               prodala že država. V resnici imamo en resen problem, da država v resnici ne zna
               delati s tem. Jaz pravim tako, županovo delo in delo mestnih in občinskih svetov je
               pritlehno in podtlehno. Pa ne v negativnem smislu. Ampak vse, kar se drži zemlje in
               vse, kar je pod zemljo, in to je njihovo osnovno, matično delo v lokalni skupnosti, z
               vsemi atributi Zakona o lokalni skupnosti, kar še sledi, s čim se ukvarja lokalna
               skupnost. In za božjo voljo, v vseh pametnih državah so že zdavnaj ugotovili, da se
               država ne ukvarja z lokalnimi zgodbami. Zato imam dvoje pred sabo. Dajte čim prej, to
               res apeliram na vas, ker se boste s to materijo verjetno ukvarjali, ukinite Sklad
               kmetijskih zemljišč, to je primarna naloga te vlade, upam, ker s tem boste res
               zagnali gospodarstvo in sprostili ogromno zemljišč, ki jih bodo v okviru svojih
               sprejetih prostorskih aktov in po vseh ustaljenih postopkih lahko začeli upravljati,
               ne pa, da ta sklad prodaja kmetijska zemljišča. To počne danes ta sklad. In druga
               stvar, ki se mi zdi pomembna, je, da damo to varovalko. Ta varovalka bo pa zelo jasna
               in se bo moč do nje opredeljevati, če bomo naredili en korak. To pa je, da začnemo
               spoštovati inštitucije, ki smo jih ustanovili z zakonom, in to je Komisija za
               preprečevanje korupcije, kar pomeni z drugimi besedami, zdaj pa se obračam na vas,
               predsedujoči, da v okviru poslovnika spoštujete, glede na to, da smo ugotovili dvoje,
               prvič, ugotovili smo, da Vlada nima mnenja do oblikovanega priporočila oziroma
               mnenja, ki ga je dala komisija, to smo danes vsi slišali, in da v skladu z 73.
               členom, tretji odstavek, če Državni zbor odloči, da je treba pridobiti mnenje
               delovnih teles, Zakonodajno-pravne službe ali Vlade, ,predsedujoči prekine obravnavo
               točko dnevnega reda. In ker smo to danes vse ugotovili, daste ta proceduralni predlog
               na glasovanje. Vsaj to. Hvala lepa.</p>
            </sp>
            <sp xml:id="SDZ6-Redna-06-2012-09-25.sp47">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Tega predloga ne morem dati na glasovanje. Je pa z nami predstavnik Vlade in mu dajem
               tudi besedo.</p>
               <p>Gospod Hartman, državni sekretar, prosim.</p>
            </sp>
            <sp xml:id="SDZ6-Redna-06-2012-09-25.sp48">
               <speaker>HELMUT HARTMAN:</speaker>
               <p>Hvala lepa.</p>
               <p>Pa dajmo sproti, da ne bo potem za konec preveč, upam, da ne bo zmanjkalo časa. Bi
               sem kar navezal glede sodelovanja protikorupcijske komisije in naj povem, da Zakon o
               integriteti in preprečevanju korupcije točno navaja, kdaj v 12. členu ima
               protikorupcijska komisija možnost sodelovati pri pripravi zakonov. To pomeni takrat
               že od samega začetka. Kot vemo, je bil zakon vložen v postopek že maja, če se ne
               motim, mnenje komisije smo dobili 19. 9., kar pa še ne opravičuje tega, da določena
               dejstva, ki jih je komisija tukaj napisala, so bila upoštevana oziroma so vredna
               razmisleka tudi v bodoče.</p>
               <p>Glede vaše pripombe naj povem, da tudi sama protikorupcijska komisija v tistem delu
               B, kjer govori o postopku, meni, da se je zelo pozno vključila v sam postopek, zaradi
               tega tukaj ne gre kriviti Vlade, da ni dovolj sodelovala s protikorupcijsko komisijo
               pri pripravi tega samega zakona. Kot sem že v prejšnji intervenciji povedal, je Vlada
               v tem postopku sodelovala s Skupnostjo občin že od samega začetka, kjer pa nekih
               pripomb na sam zakon ni bilo. Dejstvo pa je, da so pomisleki, ki jih protikorupcijska
               komisija dala v okviru tega 10. člena, ki sem jih že v prejšnji intervenciji tudi
               obrazložil. To je bil tudi odgovor na mnenje, ki ga je podala zakonodajna služba.
               Tukaj mislim, da v okviru javnega interesa, v katerem morajo delovati tako država kot
               tudi občine ne gre za sporen prenos. Dejstvo pa je, da v vsakem sistemu obstajajo
               anomalije. Problem je, da se sama zakonodaja preveč osredotoča na te institucije
               oziroma same kontrole podvaja v več zakonih. Tudi v samem mnenju protikorupcijske
               komisije je navedeno, da naj se v sam zakon napišejo določeni kontrolni mehanizmi.
               Takšni kontrolni mehanizmi v našem pravnem sistemu že obstaja. Na prvi ravni, kar se
               tiče občine in proračuna, imamo tukaj Računsko sodišče, imamo komisijo oziroma
               inšpektorat na Ministrstvu za finance. Kadar pa gre za koruptivna dejanja, imamo pa
               na eni strani Komisijo za preprečevanje korupcije in druge organe pregona, od
               policije, tožilstva in tako naprej. Če bomo pa zdaj v vsak zakon pisali postopke,
               kako naj vsi ti instituti deluje v okviru konkretnega primera, pa bomo s tem
               ustvarili samo zmedo.Toliko z moje strani. Hvala.</p>
            </sp>
            <sp xml:id="SDZ6-Redna-06-2012-09-25.sp49">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Proceduralno gospod Jani Möderndorfer, izvolite.</p>
            </sp>
            <sp xml:id="SDZ6-Redna-06-2012-09-25.sp50">
               <speaker>JANI MÖDERNDORFER (PS PS):</speaker>
               <p>Hvala, predsedujoči.</p>
               <p>Glejte, mi se lahko od tu do večnosti pogovarjamo, kaj ste hoteli povedati in kaj ne,
               ampak dejstvo je, da mnenja Vlada ni sprejela na mnenje Komisije za preprečevanje
               korupcije. Tisto, kar je zame pomembno, je, da moramo najprej spoštovati dogovore in
               tisto, kar imamo znotraj tega državnega zbora. Vi enostavno želite povedati, da ste
               veliko časa namenili pripravi te zakonodaje in ko se vam je zdelo dobro, pa sprejmimo
               po nujnem postopku v parih dneh. In to je to. To ne gre. Glejte, enostavno tak
               postopek ne more zdržati.</p>
               <p>Zato predsedujoči, v Državnem zboru smo mi že sprejeli 7 zakonov, na katere je ta
               ista komisija opozorila, da so tvegani zakoni in da se jih ne sprejema, ne govorim,
               da so slabi, ampak da se jih ne sprejema po nujnem postopku. To je bistveno, na kar v
               bistvu komisija opozarja.</p>
               <p>Zato, ker sem rekel proceduralno, predsedujoči zahtevam v imenu poslanske skupine
               pavzo 20 minut in istočasno tudi posvetovanje s predsednikom Državnega zbora. S tem
               bomo dosegli, da se bomo dogovorili, kako sploh naprej. Ker v nasprotnem primeru, jaz
               vam povem, s takšnim načinom dela, ko pravzaprav hočete uveljaviti nove atribute
               poslovniških določil, to pač enostavno ne gre. Zato bo moral Državni zbor kakšno
               drugi stvar prej narediti – ali spremeniti poslovnik ali pa uvesti nove parlamentarne
               prakse, ki jih sicer skozi stranska vrata kar naprej vlečete. Hvala lepa.</p>
            </sp>
            <sp xml:id="SDZ6-Redna-06-2012-09-25.sp51">
               <speaker>PODPREDSEDNIK JAKOB PRESEČNIK:</speaker>
               <p>Praviloma se jemlje odmor v času glasovanja oziroma pred glasovanjem, tako da to
               možnost še vedno imate.</p>
               <p>Jaz predlagam, da gremo z razpravo naprej in se potem odločimo glede tega.</p>
               <p>Proceduralno.</p>
            </sp>
            <sp xml:id="SDZ6-Redna-06-2012-09-25.sp52">
               <speaker>JANI MÖDERNDORFER (PS PS):</speaker>
               <p>Ja, proceduralno. Glejte, predsedujoči, zdaj poskušate vse manevre izkoristiti, ampak
               enostavno stvari smo pripeljali do vrat, do konca, se reče. Predstavnik Vlade je
               jasno povedal oziroma nima odgovora, ali naj danes pove, ali ima mnenje Vlade o tej
               komisiji ali ne. Proceduralno smo dvakrat vložili, kar seveda vi kot predsedujoči
               izpodbijate. Po poslovniku nam ne daste pravice, da o tem vsaj glasujemo. Saj ni
               nujno, da bo to izglasovano, ampak dajte se držati te državnozborske biblije. In
               dajmo se držati tistega, kar je predlagano. In če boste izglasovali, da ne želite
               mnenja Vlade, potem sem vse razumel. In v nasprotnem primeru, če še tega ne, sem
               prosil v imenu poslanske skupine 20-minutno pavzo za posvetovanje s predsednikom
               Državnega zbora, da vidimo, kako bomo naprej delali. Jaz ne bom čakal, lepo vas
               prosim, predsedujoči, do jutri, ko bo stvar že pase. Zdaj je treba ukrepati.</p>
            </sp>
            <sp xml:id="SDZ6-Redna-06-2012-09-25.sp53">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Imam pravico, da se odločim na ta način, da sicer upoštevam delno vašo željo in dajem
               na glasovanje vaš predlog, da se pridobi mnenje Vlade pred nadaljnjo razpravo. O tem
               predlogu odločamo. Naprej so drugi proceduralni predlogi.</p>
               <p>Predlagam, kot sem rekel, da glasujemo o tem, ali počakamo na mnenje Vlade. Takšen je
               bil predlog gospoda Janija Möderndorferja.</p>
               <p>Ta predlog dajem na glasovanje. Državni zbor ni sklepčen.</p>
               <p>Glasovanje ponavljamo. Glasovanje poteka. Državni zbor ni sklepčen, zato sejo
               nadaljujemo ob 10.50.</p>
            </sp>
            <sp xml:id="SDZ6-Redna-06-2012-09-25.sp54">
               <speaker>PODPREDSEDNIK JAKOB PRESEČNIK:</speaker>
               <p>Nadaljujemo sejo, in sicer s tretjim glasovanjem o proceduralnem predlogu, da
               prekinemo točko, dokler ne dobimo mnenja Vlade o predlogu, ki ga je dal kolega Jani
               Möderndorfer.</p>
               <p>Proceduralni predlog dajem na glasovanje.</p>
               <p>Glasujemo. Navzočih je bilo 69 poslank in poslancev, za je glasovalo 28, proti
               39.</p>
               <p><stage>(Za je glasovalo 28.)</stage> <stage>(Proti 39.)</stage></p>
               <p>Ugotavljam, da proceduralni predlog ni sprejet.</p>
               <p>Mag. Stanko Stepišnik, izvolite.</p>
            </sp>
            <sp xml:id="SDZ6-Redna-06-2012-09-25.sp55">
               <speaker>MAG. STANKO STEPIŠNIK (PS PS):</speaker>
               <p>Hvala lepa za besedo.</p>
               <p>Zopet sprejemamo invalidni zakon, kot je bilo že rečeno. Korupcijska komisija je
               opozorila, da v zakon niso vključene prekrškovne in civilne sankcije. Drugič, kar me
               zelo moti, je pa to, da v zakon niso vključene varovalke. Poglejte, država ima dvojni
               obraz. Ko delamo projekte, dobimo od države vedno pogodbo, da se v podjetju ali
               občini ne sme odtujiti določeno premoženje oziroma nepremičnina pet let. Tu gre za
               enako pogodbo, država–občina, pa je to črtano. Mislim, da to povzroča izredno veliko
               sumov, netransparentnosti in zlorab. V zakonu tudi piše, da bodo izbirali, kaj se
               lahko prenese na občino, od primera do primera. Ja, za božjo voljo, saj ja mora biti
               po nekih kriterijih! Kriterij mora biti najprej potrjen. Tako se normalno v svetu
               dela. Tu pa je kot na divjem zahodu. Prevladati bi morali tisti kriteriji, ki
               omogočajo potem občini, da izrablja ali koristi to nepremičnino v javnem interesu
               boljše kot država. Jaz pri takem početju, vam odkrito povem, ne morem več sodelovati.
               Jaz nimam obraza, tisto, kar smo včasih v podjetju podpisovali do države, tu gre pa
               dejansko za tistega, ki bi moral varovati zakonitost, transparentnost, brezsumnost,
               upoštevati, tako kot je bilo rečeno, protikorupcijsko komisijo vsaj v tem, da bi se
               opravila javna razprava, ne hitri postopek, in da bi se določene stvari, ki so
               pomanjkljive, dodale. To je tako, kot da je že naprej narejeno za nekoga, da bo
               preneseno na občino in potem privatno prodamo in da se bo nekdo s tem okoristil. Na
               drugi strani imamo toliko in toliko za povedati, koliko je bilo slabega narejenega
               prej, sedaj pa sprejemamo zakonodajo, ki to omogoča. In dejansko ljudje, kar
               govorijo, da si zakonita oblast pripravlja zakone naprej, da lahko potem izrablja,
               kar drugače ne bi mogla, izgleda, da to drži. Kaj bi pa bilo narobe, če bi notri dali
               varovalko, da se pet let ne sme prodati naprej v občini? Pa naj občina vrne nazaj na
               državo, če ne more v petih letih kaj narediti. Kaj je to tako slabega? Jaz ne vidim,
               kaj je v tem slabega. Ne vem, si predstavljam, da gre za neko navodilo nekoga, ko
               mora neka vojska to izpeljati do konca. To je trma, to je, ne vem. Hvala lepa.</p>
            </sp>
            <sp xml:id="SDZ6-Redna-06-2012-09-25.sp56">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Ali želi še kdo razpravljati o amandmaju k 10. členu? Odpiram listo in prosim za
               prijavo.</p>
               <p>Gospa Patricija Šulin, izvolite.</p>
            </sp>
            <sp xml:id="SDZ6-Redna-06-2012-09-25.sp57">
               <speaker>PATRICIJA ŠULIN (PS SDS):</speaker>
               <p>Predsedujoči, hvala za besedo. Pozdrav tudi vsem prisotnim!</p>
               <p>Tisti, ki se v tem državnem zboru sprašujete, če državni zbor potrebujemo, ga
               potrebujemo, kot tudi potrebujemo razpravo, vendar konkretno, korektno razpravo.
               Tisti, ki se tudi sprašujete po zlorabah, morebitnih, tega zakona, vas sprašujem, ali
               prejšnji zakon, ki to ureja in ki je določal, da se šele po petih letih lahko
               premoženje proda, ni ponujal možnosti zlorab. Vemo, da vsak zakon, čeprav ima tudi ta
               del, ki sankcionira zlorabe, to omogoča. Jaz pa menim, da stari zakon, ki je šele po
               petih letih omogočal odprodajo in ki je imel kopico zakonskih določb, je zaviral
               gospodarstvo in je tudi zaviral razvoj turizma.</p>
               <p>Če samo omenim grad Rihemberk oziroma grad na Braniku v novogoriški občini, ki je v
               lasti države, žalostno propada in ga nikakor ne moremo z nekim pametnim odlokom in z
               namero prenesti na občino, čeprav je namera občine taka. In upam, da se ga bo po
               uvedbi tega zakona preneslo. Tisti, ki se bojite hitrih prodaj in možnosti zlorab.
               Ja, tudi tukaj so mone zlorabe. Pravzaprav svetniki Mestne občine Ljubljana to dobro
               vedo. Zemljišča so se tam čez noč spremenila v zazidalna in nekdo je res čez noč
               zaslužil 14 milijonov evrov. Zlorab je veliko v naši državi, se strinjam. Če pa
               pogledamo ta zakon, potem pri prodaji teh nepremičnin vemo, da se bo tudi na sejah
               mestnega sveta, to se pravi na občinskih sejah se bo morala potrditi ta prodaja, ker
               bo to moralo biti vključeno v proračun občine ali v rebalans proračuna občine in se
               tudi na sejah mestnega sveta sprejema pridobivanje stvarnega premoženja kot tudi
               odtujitev stvarnega premoženja. To vsi vemo. Pa tudi vemo, da pred tem je potrebno
               opraviti cenitev sodno zapriseženega cenilca. To se pravi, cena nepremičnine je
               znana. Kar pomeni, da če kdorkoli od svetnikov in tudi dotični župan občine sumi v
               nepristransko cenitev nepremičnin, lahko poda pobudo za ponovno cenitev teh
               nepremičnin. Ta bojazen je na tej točki po mojem neupravičena. Imamo tudi že na sami
               občini kopico teh nadzornih organov, ki se lahko vključijo, ko obstaja utemeljen sum
               zlorabe pri prodaji, odtujitvi nepremičnin. To se pravi, kot sem že omenila, je to že
               sam občinski svet, nadzorni svet občine, Računsko sodišče in tudi revizijske službe,
               ki jih imamo v naši državi. In seveda tudi sama Komisija za preprečevanje korupcije.
               Tako ne razumem, zakaj vas pravzaprav toliko skrbi ta možnost zlorabe, ki je dana
               pravzaprav že s starim zakonom. Gre pa za staro zakonodajo, za zaviranje gospodarstva
               in naš namen je, da ga z novo novelo spodbudimo, da končno tudi zadihajo te naše
               nepremičnine, ki so nekatere tudi kulturne in imajo naše sporočilno slovensko
               kulturno dediščino, žal pa propadajo tudi zaradi togih določb stare zakonodaje na tem
               področju.</p>
               <p>Za javni interes pa, mislim, da je poskrbljeno prav v 10. členu, ko se dopolnjuje
               stari 24. člen, ki pravi, da se pri sklepanju tovrstnih poslov med subjektoma šteje,
               da je javni interes izpolnjen s samim prenosom nepremičnega premoženja. Jaz upam, da
               vsi razumemo, ko država in občina izrazita namero po pridobitvi tega premoženja, je
               javni interes izkazan. Tudi 8. člen te nove novele določa metodo pri prodaji
               nepremičnega premoženja pod ocenjeno vrednostjo. Tukaj imamo točno določena navodila
               in določbe, ki določijo natančne kriterije, ki bodo odločilni za izbor najugodnejšega
               ponudnika.</p>
               <p>Jaz predlagam, da ta zakon sprejmemo, da se tukaj ne gremo lažne, dvojne morale in da
               končno sprostimo tudi te nepremičnine, da stečejo tako, kot je treba. Hvala lepa.
            </p>
            </sp>
            <sp xml:id="SDZ6-Redna-06-2012-09-25.sp58">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Sprašujem, če je še želja po razpravi. Da. Zato odpiram prijavo za listo
               razpravljavcev. Prijava teče.</p>
               <p>Gospod Jani Möderndorfer, izvolite.</p>
            </sp>
            <sp xml:id="SDZ6-Redna-06-2012-09-25.sp59">
               <speaker>JANI MÖDERNDORFER (PS PS):</speaker>
               <p>Jaz obžalujem, da ste naredili tisto, kar je bilo najmanj treba. To je, da se je
               Državni zbor odpovedal mnenju Vlade o mnenju korupcijske komisije, kar je
               svojevrsteno, netipično in neznačilno. To je, veste, temu se reče, nočem vedeti, kaj
               misli Vlada o tem mnenju. Kar se pa dvojne morale tiče, je pa nekaj neverjetnega.
               Danes sem slišal, da v resnici varovalk ne potrebujemo. Za vas je javni interes že
               to, da se minister in župan nekaj zmenita. Ja, pa saj proti temu ste se ves čas
               borili! Na to opozarja protikorupcijska komisija, da preprosto ni več drugega
               meritornega odločevalca, pozabite na mestni in občinski svet, ne gre to tako, kot vi
               mislite. Absolutno se bo to vse tam znašlo in bodo tudi o tem odločali. Ampak daleč
               od tega, javni interes ni to, kar se minister in župan zmenita. Javni interes je
               tisto, kar mestni svet ali pa občinski svet določi, da je javni interes in kar nekako
               dokazujeta in opravičita. Razloge sem pa že podal v prejšnji razpravi, tako da ne
               govoriti o dvojni morali, ki jo sami spodbujate. Hvala.</p>
            </sp>
            <sp xml:id="SDZ6-Redna-06-2012-09-25.sp60">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Na vrsti je gospod Ivan Pišek.</p>
            </sp>
            <sp xml:id="SDZ6-Redna-06-2012-09-25.sp61">
               <speaker>IVAN PIŠEK (PS SDS):</speaker>
               <p>Hvala lepa.</p>
               <p>Poročilo protikorupcijske komisije je bilo izdano pred tremi dnevi. Jaz se sprašujem,
               kaj ste delali zadnje štiri mesece, ko je bil zakon prvič predstavljen oziroma v
               obravnavi. Če pogledamo malo bolj podrobno, opažam, da to poročilo ali pa priporočilo
               sledi v veliki meri razpravi nekaterih razpravljavcev opozicije na zadnji seji
               matičnega delovnega telesa. To me navaja nekako na razmišljanje, da je mogoče kdo
               sproduciral to poročilo oziroma ta priporočila, kakršna naj bodo. Kar se pa tiče 10.
               člena, kjer se bojite, da ne bi bilo dovolj varoval ali bi bile možnosti za kakšne
               zlorabe, bi pa rekel tako, premoženje v praksi, govorim sedaj za neke druge lokalne
               skupnosti, iz katerih izhajam, premoženje države je tam že deset let, pa država ne
               ve, kaj bi z njim. Takšno premoženje je mrtev kapital. In tudi če se bo kdaj zgodilo,
               da bo prešlo v last občine in bo občina takoj poiskala nekega primernega upravitelja
               ali pa primernega najemnika ali pa konec koncev tudi kupca, bo vsekakor to bolj
               racionalno in bolj produktivno za občinski ali državni proračun, kot pa je zdaj, ko
               je to samo strošek. Jaz ne vem, kje so zadržki, da začnemo s tem premoženjem enkrat
               že upravljati. Lahko se tudi zgodi, da so kakšni dogovori, ampak ne vem, v teh malih
               občinah pa so predvsem župani, svetniki in občinski sveti pošteni. Izhajamo iz tega.
               Če ima pa kdo kakšne slabe namene ali pa mogoče iz prakse že kaj takega pozna, to pa
               vam povem, da nikoli ne bomo morali preprečiti z zakonom. To so pa tako, kot je rekel
               državni sekretar, druge institucije, ki morajo reagirati. </p>
            </sp>
            <sp xml:id="SDZ6-Redna-06-2012-09-25.sp62">
               <speaker>PREDSEDNIK DR. GREGOR VIRANT:</speaker>
               <p>Gospod Srečko Meh, za njim gospod Gašpar Gašpar Mišič.</p>
            </sp>
            <sp xml:id="SDZ6-Redna-06-2012-09-25.sp63">
               <speaker>SREČKO MEH (PS SD):</speaker>
               <p>Še enkrat, gospod predsednik, ponavljam vprašanje. Vlada je s sklepom dvajset dni po
               imenovanju ustavila izvajanje zakona, ki ga je sprejel Državni zbor. Kdo ji daje to
               pravico? Zakaj je to naredila in kaj bomo glede tega naredili? Ni dvoma, da zakon gre
               v pravo smer. Verjamem, da ne 180 stopinj, ampak v ožji, ampak vmes se je zgodilo več
               stvari, ki niso dobre. Danes se spraševati, zakaj je protikorupcijska komisija tako
               naredila. Zato, ker je to bil nujni postopek in ker ni bil normalni postopek, kjer bi
               vsi, ki tukaj notri delajo, nekaj naredili. In mi smo, gospod predsednik, namesto da
               bi ustavili sprejemanje po nujnem postopku, nadaljevali, ne da bi dobili odgovor
               slovenske vlade na vprašanje, kaj je protikorupcijska komisija naredila. To je po
               mojem nekaj, kar si Državni zbor ne more in ne sme privoščiti. Ni dobro. Smer, v
               katero peljemo ta državni zbor ni dobra smer, niti za 180 stopinj ne, ampak je ta
               smer napačna smer. Seveda je zdaj vprašanje o poštenosti, ali so svetniki v majhnih
               občinah bolj pošteni od svetnikov v veliki občini. Protestiram. Vsi smo pošteni in
               verjamem, da vsi delamo z dobrim namenom. Mi pa bi morali v ta zakon vgraditi
               varovalke in merila, po katerih bomo merili, na kakšen način se lahko proda ali
               odtuji ali da v najem določen del premoženja. In če mislite, da bo sedaj kaj boljše,
               kot je bilo pri upravljanju posameznega nepremičnega premoženja, potem menim, da ne
               bo, ker ostanejo upravljavci nepremičnega premoženja isti, kot so bili do sedaj. Vsa
               ista ministrstva. Smotrni so bili predlogi, da ukinemo Sklad kmetijskih zemljišč.
               Trdim tudi jaz sam, da je škodljiv, da ukinemo vsa nadomestila, ki jih moramo
               plačevati in da ne govorimo o tem, da so v eni občini pošteni, v drugi pa ne. V vseh
               občinah delamo z dobrim namenom in v vseh občinah smo pošteni in verjamem, da prav
               tako tudi v Državnem zboru. Ampak, gospe in gospodje, osnovno vprašanje je, da je
               nekdo uzurpiral oblast, da nam je nekdo vzel tisto, kar je naša pravica, naša pravica
               je zakonodajna, je tista, ki odloča. V našem imenu je nekdo, jaz pravzaprav ne bi
               imel nič proti temu, da je slovenska vlada rekla: "Mi bomo spremenili, se pravi, ne
               bomo nadaljevali z agencijo in bomo pripravili nov zakon." To je legitimno. Ampak
               zapisali so, da so sprejeli 20 dni po tistem, ko je bila vlada imenovana, sklep, s
               katerim so ustavili zakon, ki smo ga mi sprejeli. To je pa nesprejemljivo, gospe in
               gospodje!</p>
            </sp>
            <sp xml:id="SDZ6-Redna-06-2012-09-25.sp64">
               <speaker>PREDSEDNIK DR. GREGOR VIRANT:</speaker>
               <p>Gospod Gašpar Gašapr Mišič, izvolite.</p>
            </sp>
            <sp xml:id="SDZ6-Redna-06-2012-09-25.sp65">
               <speaker>GAŠPAR GAŠPAR MIŠIČ (PS PS):</speaker>
               <p>Predsednik, kolegice in kolegi!</p>
               <p>Vedno znova se mi poraja odgovor, da nesposobni imajo sposobnost, da onesposobijo
               sposobne in tako smo vsi za nekaj sposobni. Tukaj smo 99 % vsi za to, da podpremo
               zakon, potrebne so samo minimalne korekcije. In kaj se nam dogaja? Da zaradi tega,
               ker se vlada noče opredeliti do mnenja protikorupcijske komisije, ker ne želite, da
               se v zakon vgradi klavzula oziroma varovalka, da ne more priti do koruptivnih dejanj.
               To je nerazumno. In če bi to podprli in če bi bilo to vsem tukaj jasno, potem bi
               danes to točko zaključili že pred eno uro. Tako se pa dobesedno pingpongamo zaradi
               tega, ker nekateri mislijo: "Ja, saj ne bo prišlo do koruptivnih dejanj." Kako da ne
               bo prišlo? 21 let se govori in povsod je zapisano, da v Sloveniji je korupcija na
               samem vrhu. Pa dajmo jo preprečiti! Zdaj se jaz sprašujem, ali je vlada izvršni
               organ, da izvršuje zakone državnega zbora ali obratno. Mi smo dobesedno, tukaj se je
               danes pokazalo, pod diktaturo vlade. Vlada ukaže, vlada ne da mnenja na
               protikorupcijsko mnenje. In kaj se dogaja? Vi gladko malo potrdite, da ni potrebno.
               Potem pa ukinimo protikorupcijsko komisijo, saj je ne rabimo, če njenega mnenja ne
               upoštevamo. Tukaj nas jasno opozorijo, da moramo biti previdni, vendar ne, mi rečemo,
               da tega ne rabimo. Kako bomo potem dosegli, da bodo državljanke in državljani in vsi
               drugi ljudje, ki bivajo v Sloveniji, spoštovali zakone? Ne, tako se ne dela gospodje!
               Jaz odločno protestiram proti vsakemu, ki se izraža nasprotno. Protikorupcijsko
               mnenje smo dobili, pa če bi ga dobili zdaj pred pol ure. Ali je pomembno, ali je to
               bilo pred 20 dnevi ali je pomembno to...? Dobili smo ga, preden se odločamo. Pa
               četudi ga ne bi dobili, bi se lahko sami zamislili nad svojim ravnanjem in
               glasovanjem.</p>
               <p>Zato bom glasoval proti, če se ne bo v 10. členu zapisalo, da se ne more odtujiti
               premoženje, ki je preneseno na lokalno skupnost v obdobju petih let. Hvala lepa.</p>
            </sp>
            <sp xml:id="SDZ6-Redna-06-2012-09-25.sp66">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Odprl bom še en krog razprave. Pred tem bom dal besedo državnemu sekretarju.</p>
               <p>Mag. Hartman, prosim.</p>
            </sp>
            <sp xml:id="SDZ6-Redna-06-2012-09-25.sp67">
               <speaker>HELMUT HARTMAN:</speaker>
               <p>Hvala lepa, predsedujoči.</p>
               <p>Še enkrat, iz mojih intervencij, ne vem, če ste dojeli, da je naše stališče in tudi
               stališče Vlade glede mnenja, ki ga je poslala protikorupcijska komisija, jasno.
               Protikorupcijska komisija nam očita v dveh točkah. Prva točka je očitek, ki se nanaša
               na skrajšani postopek. Tukaj je bilo skozi mojo intervencijo že dvakrat obrazloženo,
               da sicer je res, da protikorupcijska komisija govori o hitrem postopku, mi nekako smo
               doumeli, da gre tukaj za skrajšani postopek, vendar ta postopek sprejemanja zakona
               teče že od maja, to pomeni celoten postopek, čeprav je opredeljen kot skrajšani, je
               že več kot štiri mesece. Protikorupcijska komisija je imela ves čas možnost
               sodelovati, to ji tudi sam zakon omogoča, zakaj se je Vlada odločila za skrajšani
               postopek, pa je predvsem v tem, da so v samem predlogu zakona elementi, ki so v
               soglasju s paketom zagona slovenskega gospodarstva. In to je bil tudi jasen razlog,
               zakaj se je Vlada odločila, da gre tukaj za skrajšani postopek.</p>
               <p>Glede opredelitve javnega interesa in 10. člena, ki ga omenja protikorupcijska
               komisija, pa je tudi že jasno, da smo to obrazložili tudi že na odboru. Očitek je
               bil, da na odboru protikorupcijska komisija ni mogla sodelovati, lahko bi sodelovala,
               vendar njeno stališče smo dobili po zadnjem odboru, to se pravi po drugi obravnavi
               samega zakona. Glede javnega interesa pa je bilo tudi že obrazloženo, zakaj za nas
               opredelitev javnega interesa v okviru občin in države ni sporna, prav tako pa tudi
               institucije, ki zagotavljajo transparentnost in zakonitost postopka, v Sloveniji
               obstajajo in jih ni treba še enkrat navajati v sami vsebini tega predloga zakona.
               Hvala lepa.</p>
            </sp>
            <sp xml:id="SDZ6-Redna-06-2012-09-25.sp68">
               <speaker>PREDSEDNIK DR. GREGOR VIRANT:</speaker>
               <p>Hvala za to pojasnilo. Odpiram še eden krog razprave o amandmaju k 10. členu. Prosim,
               če se prijavite tisti, ki želite razpravljati.</p>
               <p>Mag. Alenka Bratušek, izvolite.</p>
            </sp>
            <sp xml:id="SDZ6-Redna-06-2012-09-25.sp69">
               <speaker>MAG. ALENKA BRATUŠEK (PS PS):</speaker>
               <p>Hvala za besedo.</p>
               <p>Gospod državni sekretar, jaz bom zelo vesela, če mi poveste, kateri so tisti
               elementi, ki bodo spodbudili gospodarsko aktivnost, ker to naj bi bil razlog za nujni
               postopek. Na veliko žalost tega odgovora na odboru, kjer sem sodelovala, nismo
               dobili, kljub temu da smo vprašali enako. Jaz upam, da se vam ne mudi tako zelo
               zaradi stvari, na katere nas opozarja protikorupcijska komisija in na katere je danes
               celotna koalicija pokazala, da ji je prav malo mar, kako, kje in kdaj se bo, ne
               borila protikorupciji, ampak očitno to z veliko vnemo tudi izvajala.</p>
               <p>Kot rečeno, prosim, da mi poveste, katere so tiste aktivnosti, ki bodo pospešile
               gospodarsko rast, da je za to postopek tako nujen, kot opisujete.</p>
            </sp>
            <sp xml:id="SDZ6-Redna-06-2012-09-25.sp70">
               <speaker>PREDSEDNIK DR. GREGOR VIRANT:</speaker>
               <p>Želite, gospod državni sekretar, odgovoriti?</p>
               <p>Prosim.</p>
            </sp>
            <sp xml:id="SDZ6-Redna-06-2012-09-25.sp71">
               <speaker>HELMUT HARTMAN:</speaker>
               <p>Hvala lepa.</p>
               <p>Lahko kar odgovorim. Dejstvo je, da je v paketu za gospodarski razvoj, ki ga je Vlada
               sprejela 31. maja, če se ne motim, tudi prenos nepremičnin, ki so v lasti države in
               jih država ne potrebuje v last oziroma upravljanje občin za zagotavljanje
               gospodarstva. To pomeni za ustanovitev razvojnih inkubatorjev oziroma za kršnokoli
               gospodarsko aktivnost na tem področju. To je ena izmed zavez, ki jo je Vlada sprejela
               v okviru drugega paketa spodbujanja gospodarstva. Hvala.</p>
            </sp>
            <sp xml:id="SDZ6-Redna-06-2012-09-25.sp72">
               <speaker>PREDSEDNIK DR. GREGOR VIRANT:</speaker>
               <p>Hvala lepa.</p>
               <p>Še je želja po razpravi.</p>
               <p>Mag. Barbara Žgajner Tavš, prosim.</p>
            </sp>
            <sp xml:id="SDZ6-Redna-06-2012-09-25.sp73">
               <speaker>MAG. BARBARA ŽGAJNER TAVŠ (PS PS):</speaker>
               <p>Samo kratek pomislek na to izvajanje.</p>
               <p>Prvič. Nepopravljive posledice za državo, verjamem ne bodo nastale, če feniks pač ne
               bo zmogel poleteti v tako kratkem času kot ste si zamislili vi. Drugič. Nujni
               postopek, ker očitate Komisiji za preprečevanje korupcije, in očitek je bil celo s
               strani koalicijskih poslancev, da naj bi opozicija, ker je na odboru opozarjala o
               možnosti sistemske vgradnje korupcije v zakon, podkupila protikorupcijsko komisijo.
               Dajte se zresniti vsi skupaj! Res katastrofa, proti kateri očitno protestiram. Toliko
               zaupanja vi, ki ste dobromisleči, v SDS pa bi lahko imeli do vaših poslanskih
               kolegov, da veste, da tega ne počnemo. Komisija za preprečevanje korupcije je
               neodvisna institucija, ki ji daje težo celo Evropska unija. Nanjo se radi sklicujete
               takrat, ko sprejemate nujne ukrepe, nepopravljive za Slovenijo. Jaz bom obrnila
               okrog. Kakorkoli, jaz pravim, dvojna morala na strani vladnih predstavnikov, upam in
               želim, da boste javni interes zagovarjali pri amandmaju k 14. členu, ki ga vlagamo.
               Tam pa sledimo javni interes lokalne skupnosti. Hvala.</p>
            </sp>
            <sp xml:id="SDZ6-Redna-06-2012-09-25.sp74">
               <speaker>PREDSEDNIK DR. GREGOR VIRANT:</speaker>
               <p>Hvala lepa.</p>
               <p>Še mag. Alenka Bratušek. Ne. Zaključujem razpravo.</p>
               <p>Gospod Stepišnik, prosim.</p>
            </sp>
            <sp xml:id="SDZ6-Redna-06-2012-09-25.sp75">
               <speaker>MAG. STANKO STEPIŠNIK (PS PS):</speaker>
               <p>Ne strinjam se s tem, kar je bilo izrečeno, da bo to pospešilo gospodarsko rast.
               Trije paketi so bili izdani za povečanje gospodarske rasti, če se spomnite. Zdaj je
               bil tretji. V tretjem je okrog 130 paketov. Kaj nam je pokazala jesenska napoved
               Umarja? Da ne bo samo negativna gospodarska rast in nižji družbeni bruto produkt in
               negativni predznaki pri zasebni, državni potrošnji, investicijah, zalogih, izvozu in
               uvozu, ampak da se to celo spremeni v trend. To se pravi, da več ukrepov kot
               sprejmemo, daljši je trend negativne rasti. Zdaj smo že v letu 2014, ko bo verjetno
               tudi zelo zelo negativna gospodarska rast. Če je strategija vodenja, da se spravi na
               kolena vse do leta 2014 in se potem počasi začne dvigovati navzgor 2015, da bo nekdo
               ostal na oblasti, se hudičevo moti. Ker se bo prej kaj zgodilo, ker tako strmo padamo
               navzdol. Ti ukrepi za večanje gospodarske rasti so salonski. Nič ne vplivajo takoj v
               obdobju 6 mesecev. Tisto, kar je Pozitivna Slovenija napovedala, da je treba
               narediti, državne infrastrukturne projekte, da je treba zgraditi, nova delovna mesta
               z ekoindustrijo, toplotno zaščito v Sloveniji, socialno podjetništvo in tako naprej.
               To so tiste stvari, ki jih je treba izvajati, ne pisati. Izgovor, da bomo očistili
               pokojninsko blagajno, izgovor da ni projektov, to so izgovori, ki ne morejo
               opravičevati stanja, ki je danes. Ne morem se strinjati s tem, kar pravite, da bo to
               pospešilo gospodarsko rast, če se bo neka nepremičnina prenesla z države na občinski
               nivo, pri tem pa trmasto vztrajate z dvoličnim obrazom, da se ne vnese varovalka, da
               se 5 let ne sme prodati na nivoju občine. Mi v podjetjih pa moramo to, prej, ko sem
               bil v podjetju, smo pa morali sprejeti vaše predloge in podpisati, da ne bomo
               odtujili, če smo dobili evropsko in državno subvencijo, 5 let tega s svojega
               teritorija oziroma podjetja. To je prava dvoličnost. In to je trmasto vztrajanje. Vsi
               govorite, da ne bo korupcije, eno, drugo, tretje. Pa zakaj potem ne bi zapisali 5
               let, recimo, da se ne sme v občini prodati? Pa smo vsi, 99 %, kot je bilo rečeno, za
               ta zakon in ga sprejmimo in naj gre naprej. Jaz ne razumem, ali imate res takšna
               navodila z vrha, da si nihče od vas ne upa tega sprejeti. Če vsi govorite, da ne bo
               korupcije in ne vem kaj še, pa da ne bi dali varovalke 5 let noter?! To mora biti
               neko duševno, nekaj vas mora moriti. Imate neko komando, ki jo po svoji vesti
               ne...</p>
            </sp>
            <sp xml:id="SDZ6-Redna-06-2012-09-25.sp76">
               <speaker>PREDSEDNIK DR. GREGOR VIRANT:</speaker>
               <p>Gospod Stepišnik, psihoanalizo pustimo za kakšne druge priložnosti. Dobro.</p>
               <p>S tem smo zaključili razpravo o amandmaju k 10. členu.</p>
               <p>Prehajamo na razpravo o amandmaju k 13. členu. Odpiram prijavo za razpravo.</p>
               <p>Gospa Damjana Petavar, izvolite.</p>
            </sp>
            <sp xml:id="SDZ6-Redna-06-2012-09-25.sp77">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>Hvala, predsedujoči, za besedo. Še enkrat lep pozdrav vsem skupaj.</p>
               <p>Amandma, ki ga je predložila Poslanska skupina Pozitivna Slovenija, ki se glasi, da
               se doda nova deveta alineja: "Če se premoženje odda v najemdruštvu za izvajanje
               dejavnosti, za katero je ustanovljeno, in za katere svet samoupravne lokalne
               skupnosti sklene, da je to v interesu samoupravne lokalne skupnosti" in tako dalje.
               Jaz tudi verjamem, kar v obrazložitvi piše, da vsako društvo ne more pridobiti
               statusa v javnem interesu, še posebej pa ne društva, ki delujejo v manjših in srednje
               velikih občinah, kjer imajo prijavljen tudi svoj sedež...</p>
            </sp>
            <sp xml:id="SDZ6-Redna-06-2012-09-25.sp78">
               <speaker>PREDSEDNIK DR. GREGOR VIRANT:</speaker>
               <p>Kolegica Petavar Dobovšek, vi razpravljate zdaj o amandmaju k 14. členu.</p>
            </sp>
            <sp xml:id="SDZ6-Redna-06-2012-09-25.sp79">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>Ja.</p>
            </sp>
            <sp xml:id="SDZ6-Redna-06-2012-09-25.sp80">
               <speaker>PREDSEDNIK DR. GREGOR VIRANT:</speaker>
               <p>Mi smo pa pri 13.</p>
            </sp>
            <sp xml:id="SDZ6-Redna-06-2012-09-25.sp81">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>K 14. ste rekli, oprostite.</p>
            </sp>
            <sp xml:id="SDZ6-Redna-06-2012-09-25.sp82">
               <speaker>PREDSEDNIK DR. GREGOR VIRANT:</speaker>
               <p>Ne, ne, k 13. sem rekel. Zanesljivo.</p>
            </sp>
            <sp xml:id="SDZ6-Redna-06-2012-09-25.sp83">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>Se opravičujem.</p>
            </sp>
            <sp xml:id="SDZ6-Redna-06-2012-09-25.sp84">
               <speaker>PREDSEDNIK DR. GREGOR VIRANT:</speaker>
               <p>Nič hudega.</p>
            </sp>
            <sp xml:id="SDZ6-Redna-06-2012-09-25.sp85">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>Se kasneje oglasim.</p>
            </sp>
            <sp xml:id="SDZ6-Redna-06-2012-09-25.sp86">
               <speaker>PREDSEDNIK DR. GREGOR VIRANT:</speaker>
               <p>Bom vprašal, ali želi kdo razpravljati o amandmaju k 13. členu? <stage>(Ne.)</stage> Potem lahko kar
               mirno nadaljujete. In smo že pri razpravi o amandmaju k 14. členu.</p>
            </sp>
            <sp xml:id="SDZ6-Redna-06-2012-09-25.sp87">
               <speaker>MAG. DAMJANA PETAVAR DOBOVŠEK (PS DeSUS):</speaker>
               <p>Hvala lepa še enkrat. Se opravičujem, ampak sem narobe slišala.</p>
               <p>Torej nadaljujem. To so društva, za katera je sicer ta amandma, ki je pripravljen,
               verjamem, v pozitivni smeri in z namero, da se vključijo v to novelo zakona, pa tudi
               v postopek za pridobitev nekih nepremičnin v najem, tudi društva, ki delujejo na
               lokalnem nivoju. Vendar pa so to društva, ki za svoje programe na podlagi javnega
               razpisa pridobivajo sredstva iz lokalnih proračunov, delujejo torej v manjšem obsegu
               in običajno tudi nimajo zaposlenega kadra. Delujejo v večini primerov stoodstotno na
               prostovoljni ravni in je vprašljivo, ali imajo ta društva dovolj lastnih sredstev za
               plačevanje najemnine, pa čeprav pod ocenjeno vrednostjo. Do tega amandmaja sem
               najbolj skeptična ravno zaradi sistemskih razlogov oziroma pravnih razlogov, drugače
               pa se mi zdi v redu. Društev kot takih ne moremo enačiti z osebami javnega prava.
               Status delovanja različnih društev v javnem interesu na različnih področjih lahko
               pridobijo društva oziroma druge pravne osebe zasebnega prava na podlagi Zakona o
               uresničevanju javnega interesa, na podlagi Zakona o društvih in na podlagi različnih
               področnih pravilnikov, ki specificirajo kriterije za podelitev statusa društva. Tam
               so določeni tudi splošni pogoji za podelitev tega statusa, prednosti in olajšave, pa
               tudi obveznosti vseh teh društev, ki jih imajo do različnih institucij. Menim, da
               amandma sicer ima dober namen, vendar, kot sem že omenila, tega ne moremo enačiti z
               osebami javnega prava. Zato tega amandmaja ne morem podpreti. Če gledamo samo vsebino
               amandmaja, bi celo svet samoupravne lokalne skupnosti sklenil z nekim sklepom, da se
               podeli status javnega interesa, če je to v interesu samoupravne lokalne skupnosti.
               Občinski svet ali mestni svet tega statusa ne moreta podeljevati. S tega razloga tega
               amandmaja ne morem podpreti.</p>
            </sp>
            <sp xml:id="SDZ6-Redna-06-2012-09-25.sp88">
               <speaker>PREDSEDNIK DR. GREGOR VIRANT:</speaker>
               <p>Hvala lepa.</p>
               <p>Proceduralno.</p>
               <p>Mag. Barbara Žgajner Tavš, prosim.</p>
            </sp>
            <sp xml:id="SDZ6-Redna-06-2012-09-25.sp89">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa, predsednik.</p>
               <p>Dovolite, da dam proceduralni predlog, ki je povezan tudi z razpravo kolegice pred
               menoj in razpravo, ki se je odvila na matičnem delovnem telesu.</p>
               <p>Menim, da ravno lokalna skupnost, občinski ali mestni svet lahko povesta, kaj je v
               javnem interesu lokalne skupnosti. Prej smo poslušali, ko ste nam hoteli vcepiti v
               naše dojemanje in zaznavanje, da pa je lokalna skupnost tista, občinski svet, župan,
               ki lahko odloča pri razprodaji nepremičnin, kaj je v javnem interesu neke lokalne
               skupnosti. V tem primeru nam očitate nasprotno oziroma govorite – sem si zapisala –,
               da lokalna skupnost oziroma samoupravna lokalna skupnost ne more odločati, kaj je
               njen javni interes. To je malce kontradiktorno, ampak nič ne de.</p>
               <p>Želela bi, in to je tudi moj proceduralni predlog, da Zakonodajno-pravna služba poda
               mnenje, ali je amandma, ki smo ga pripravili v Pozitivni Sloveniji, ustrezna
               sistemska rešitev. To smo povprašali in pozvali Zakonodajno-pravno službo že na
               matičnem delovnem telesu, vendar mnenja nismo dobili. Glede na to, da je bil amandma
               tudi na matičnem delovnem telesu vsebinsko sprejemljiv praktično za vse poslanke in
               poslance, člane odbora, o njem se sicer koalicija ni izrekla pozitivno, ampak je
               dopustila odprto možnost, da bodo o njem, ker smo obljubili, da ga bomo ponovno
               vložili na Državni zbor, odločali tudi na podlagi mnenja, ki ga bomo vsi skupaj
               prejeli s strani Zakonodajno-pravne službe. Predsednik, moj proceduralni predlog je,
               da Zakonodajno-pravna služba pred nadaljevanjem razprave o amandmaju, ki smo ga
               pripravili, pripravi mnenje in z mnenjem seznani poslanke in poslance Državnega
               zbora.</p>
               <p>In še to. Jaz verjamem, da vsi skupaj dobro vemo, da status društva v javnem interesu
               podeljuje resorni minister, se pravi na nacionalni ravni, in da so s tem dostikrat
               onemogočene ali prikrajšane manjše občine in tista društva oziroma neprofitne
               organizacije, ki delujejo v manjšem obsegu v manjših občinah, manjših krajih. S tem
               amandmajem se želimo približati oziroma dati priložnost tudi manjšim občinam, manjšim
               lokalnim skupnostim, manjšim neprofitnim organizacijam, da lahko na nek način
               koristijo ugodnosti, ki jim jih prinaša sam zakon. Amandma je absolutno pozitiven in
               dobronameren. Ima pa tudi varovalo. In to varovalo je občinski svet. </p>
            </sp>
            <sp xml:id="SDZ6-Redna-06-2012-09-25.sp90">
               <speaker>PREDSEDNIK DR. GREGOR VIRANT:</speaker>
               <p>Hvala lepa.</p>
               <p>Tega proceduralnega predloga ne morem sprejeti, ker je mnenje Zakonodajno-pravne
               službe v tem primeru nesmiselno, nepotrebno. Nihče ne pravi, da ne priznava pravne
               korektnosti tega amandmaja. Gre za vprašanje primernosti, ali se amandma sprejme ali
               se ne sprejme. Poslanci in poslanke bomo o tem odločali na podlagi razprave, ki je
               bila. In tudi skrajno neobičajno bi bilo, da bi se sedaj o vsakem vloženem amandmaju
               in njegovi pravni korektnosti opredeljevala Zakonodajno-pravna služba. To bi bila
               neka popolnoma nova praksa, zato se mi to zdi neprimerno. Tako bi zaključili razpravo
               o amandmaju k 14. členu. Še je razprava? Dobro. Potem odpiram prijavo za razpravo o
               amandmajih k 14. členu.</p>
               <p>Mag. Barbara Žgajner Tavš, izvolite.</p>
            </sp>
            <sp xml:id="SDZ6-Redna-06-2012-09-25.sp91">
               <speaker>MAG. BARBARA ŽGAJNER TAVŠ (PS PS):</speaker>
               <p>Zelo na kratko, ker časa praktično ni več. Predsednik, motite se. Kolegica pred menoj
               je izpostavila dvom, da je sicer vsebinsko amandma zanjo sprejemljiv in dober, da pa
               se sprašuje o njegovi sistemski pravilnosti. Se pravi, ali je amandma s sistemskega
               vidika pravilno umeščen. Tukaj bi pričakovala mnenje Zakonodajno-pravne službe.
               Takšna je bila tudi obljuba na matičnem delovnem telesu.</p>
            </sp>
            <sp xml:id="SDZ6-Redna-06-2012-09-25.sp92">
               <speaker>PREDSEDNIK DR. GREGOR VIRANT:</speaker>
               <p>Gospod Mirko Brulc, za njim gospod Matjaž Zanoškar.</p>
            </sp>
            <sp xml:id="SDZ6-Redna-06-2012-09-25.sp93">
               <speaker>MIRKO BRULC (PS SD):</speaker>
               <p>Hvala lepa za besedo.</p>
               <p>Jaz bom podprl ta amandma, ker mislim, da je res prav, da se samoupravna lokalna
               skupnost odloča tudi o teh zadevah. Obrazložitev je malo nekonsistentna in težko
               razumljiva. Sem dvakrat prebral, da sem vedel, za kaj pravzaprav gre.</p>
               <p>Poglejte, ves čas sprejemanja amandmajev, ne samo pri tej točki dnevnega reda, ampak
               tudi drugače, se v glavnem oglašajo poslanke in poslanci iz največje pozicijske
               stranke. Se pravi, tam je tista ena roka, ki vse koordinira in vse ukazuje, tako da
               tudi predlog Pozitivne Slovenije o urejanju zadeve na tem nivoju, da bi vedeli, ali
               smo v zakonskih okvirjih ali ne, ne pride do izraza. Mogoče je čisto slučajno, v
               izložbah so razstavljene marionetne lutke, kajti ostali člani koalicije ne
               razpravljajo, so tu samo, da bodo glasovali in potrjevali tisto, kar ena roka ukaže.
               Hvala lepa.</p>
            </sp>
            <sp xml:id="SDZ6-Redna-06-2012-09-25.sp94">
               <speaker>PREDSEDNIK DR. GREGOR VIRANT:</speaker>
               <p>Gospod Matjaž Zanoškar, potem gospa Renata Brunskole.</p>
            </sp>
            <sp xml:id="SDZ6-Redna-06-2012-09-25.sp95">
               <speaker>MATJAŽ ZANOŠKAR (PS PS):</speaker>
               <p>Hvala.</p>
               <p>Poglejte, s tem amandmajem, ki ga vlaga Poslanska skupina Pozitivna Slovenija, želimo
               enak odnos do vseh občin, do velikih in malih. Vi pa veste, da velike občine imajo
               več društev, ki imajo status javnega pomena. Male občine imajo veliko tistih društev,
               ki nimajo tega statusa, ampak so za razvoj lokalne skupnosti na vseh področjih,
               kulturnih, športnih in tako dalje, zelo zelo pomembne. S tem amandmajem bi dosegli
               to, da bi tudi ta društva, ki imajo silen pomen za male občine, lahko živela, dobila
               v najem ali upravljanje neke nepremičnine in s tem bogatila razvoj lokalne
               skupnosti.</p>
            </sp>
            <sp xml:id="SDZ6-Redna-06-2012-09-25.sp96">
               <speaker>PREDSEDNIK DR. GREGOR VIRANT:</speaker>
               <p>Hvala lepa.</p>
               <p>Pozitivni Sloveniji se je čas iztekel. Zaključujemo razpravo o amandmajih. Odločanje
               o amandmajih bomo opravili jutri v okviru glasovanj. S tem prekinjam to točko
               dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREKRŠKIH.</title>
               </p>
               <p>Predlog tega zakona je v obravnavo Državnemu zboru predložila skupina 10 poslank in
               poslancev, s prvopodpisanim gospodom Jankom Vebrom. Skupina desetih poslank in
               poslancev z istim prvopodpisanim je tudi zahtevala, da Državni zbor opravi splošno
               razpravo, ki jo bomo sedaj opravili. Najprej dajem besedo gospodu Vebru za dopolnilno
               obrazložitev predloga zakona.</p>
               <p>Izvolite, gospod Veber.</p>
            </sp>
            <sp xml:id="SDZ6-Redna-06-2012-09-25.sp97">
               <speaker>JANKO VEBER (PS SD):</speaker>
               <p>Hvala za besedo. Lep pozdrav vsem!</p>
               <p>V Poslanski skupini Socialnih demokratov smo se odločili za vložitev zakona o
               spremembah in dopolnitvah Zakona o prekrških, ker menimo, da lahko varne voznike
               nagradimo z odpisom morebitne kazni, ki je izrečena zaradi storjenega manjšega
               prometnega prekrška, ki ne vpliva na ostale udeležence v prometu in jih ne ogroža.
               Stroka je tudi tista, ki je določila, kateri so manjši prekrški, za katere je
               zadostna sankcija globa, zato lahko po našem mnenju globo spremenimo tudi v izrek
               opozorila, če kršitelj tri leta ali več pred dnem izreka globe ni storil nobenega
               prometnega prekrška. Torej je namen zakona sprememba globe v izrek opozorila, če
               kršitelj od dneva storitve prekrška tri leta ali več ni storil cestnoprometnega
               prekrška.</p>
               <p>Sprememba razmišljanja o varnostni v cestnem prometu je po našem mnenju tudi zelo
               pomembna, kajti varnost v cestnem prometu je sicer tema in področje, o kateri se
               veliko razpravlja, pa tudi zakonodaja na tem področju se relativno hitro spreminja.
               Po našem mnenju celo prehitro. Velika večina ljudi, ki se dnevno udeležuje cestnega
               prometa v takšni ali drugačni obliki, je tako ali drugače vedno pod nekim stresom,
               vedno pod nekim izzivom, kaj se lahko zgodi. In v interesu vseh nas bi moralo biti,
               da prispemo na cilj varno. Mnenja se seveda razlikujejo glede podrobnosti v zvezi z
               zagotavljanjem varnosti: ali je dovolj samo prisila ali je treba več pozornosti
               posvetiti spodbudam oziroma preventivi. Dilema je tudi, kako stroge naj bodo
               sankcije, pa tudi kakšne naj bi bile spodbude in ali je sploh primerno, da voznike
               spodbujamo k varni vožnji.</p>
               <p>Če pogledamo po svetu, ugotovimo, da so znani primeri posrednih spodbud voznikom, ki
               niso kršitelji cestnoprometnih predpisov. Eden od takih zanimivih primerov je po
               našem mnenju tudi na Švedskem, kjer so prešli celo na idejo o tako imenovani radarski
               loteriji. Za kaj gre? Po tej ideji je voznik, ki vozi v okviru dovoljenje hitrosti,
               in je ta dovoljenja hitrost merjena tudi z radarjem v določenem kraju, avtomatično
               vključen v žreb za finančno nagrado. In na Švedskem se ta nagrada financira iz
               sredstev, pridobljenih od plačil kazni za prometne prekrške. Nagrada v Stockholmu je
               znašala 20 tisoč kron za voznika, ki ga je zabeležil radar in je peljal z manjšo
               hitrostjo, kot je dovoljena, oziroma z največjo, kot je dovoljena na tisti določeni
               prometnici, ki se nadzira. Poznamo torej primere, kjer želijo spodbujati varne
               voznike k še varnejši vožnji z nagrajevanjem. Res je, da sistemske urejenosti v
               zakonih evropskih držav ni, je pa res, da obstajajo dodatne točke za dobre voznike
               ali kako drugače določena oblika njihove stimulacije za vožnjo brez prekrškov. V
               Sloveniji tega principa do zdaj sploh nismo poznali ali poskušali uveljavljati,
               vendar če pogledamo, kako tudi Slovar slovenskega jezika definira nagrado – nagrada
               je nekaj, kar se da nekomu kot dokaz, priznanja za plemenito dejanje. Torej, če
               izhajamo iz tega, predlagatelji trdimo, da ni bolj plemenitega dejanja, kot je
               varovanja življenja in zdravje. Zato smo mnenja, da varni vozniki zaslužijo nagrado.
               Upamo, da bo ta zakon v splošni razpravi dovolj velik izziv, da razmislimo o tem in
               se tudi odločimo o podpori temu načinu nagrajevanja varnih voznikov. Hvala.</p>
            </sp>
            <sp xml:id="SDZ6-Redna-06-2012-09-25.sp98">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Mnenje Vlade bo predstvil državni sekretar gospod Helmut Hartman.</p>
            </sp>
            <sp xml:id="SDZ6-Redna-06-2012-09-25.sp99">
               <speaker>HELMUT HARTMAN:</speaker>
               <p>Hvala, predsednik Državnega zbora. Spoštovane poslanke, spoštovani poslanci!</p>
               <p>Predlog zakona ureja spremembe izrečene globe v izrek opozorila pod določenimi
               pogoji, če je storilec storil prekršek zoper varnost cestnega prometa, pri katerem se
               pa ne izrečejo kazenske točke.</p>
               <p>Vlada Republike Slovenije ne podpira predloga zakona predvsem iz vsebinskih in pa
               sistemskih razlogov. Namreč po Zakonu o prekrških se po sedanjem sedmem odstavku 4.
               člena ob pogojih in na način, določen s tem zakonom, namesto uvedbe postopka o
               prekršku oziroma izdaje določene odločbe o prekršku storilcu, lahko izreče opozorilo.
               Navedeno pomeni, da pred izrekom opozorila ne sme biti izdana nikakršna odločba o
               prekršku, to pomeni nikakršen plačilni nalog ali odločba o prekršku. Če pooblaščena
               uradna oseba oceni, da je prekrškovni postopek treba uvesti, a ne izreči globe, pa
               pri tem uporabi tretji odstavek tega istega 4. člena Zakona o prekrških, da se lahko
               namesto globe izreče opomin in ne sankcija. Opozorilo namreč ni sankcija za prekrške,
               medtem ko se sam opomin šteje že kot sankcijo za prekršek. Zakon o prekršku pa v 53.
               členu tudi določa, kdaj sme pooblaščena oseba prekrškovnega organa namesto izreka
               sankcije kršitelja zgolj samo opozoriti, in sicer gre tukaj za dva pogoja: če je
               storjen prekršek neznatnega pomena in pa če pooblaščena uradna oseba oceni, da je
               glede na pomen dejanja opozorila zadosten ukrep. To pomeni, če to opozorilo po mnenju
               pooblaščene osebe že nekako zadostuje glede na težo prekrška. To so tudi glavni
               razlogi, ki navajajo nekonsistentnost predloga.</p>
               <p>Na podlagi tega je bila sprejeta odločitev Vlade, da samega predloga zakona ne
               podpre. Hvala lepa.</p>
            </sp>
            <sp xml:id="SDZ6-Redna-06-2012-09-25.sp100">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Na vrsti je predstavitev stališč poslanskih skupin. Najprej v imenu Poslanske skupine
               Socialnih demokratov, gospod Janko Veber.</p>
            </sp>
            <sp xml:id="SDZ6-Redna-06-2012-09-25.sp101">
               <speaker>JANKO VEBER (PS SD):</speaker>
               <p>Še enkrat hvala za besedo.</p>
               <p>Tokrat v imenu Poslanske skupine Socialnih demokratov. Naj tudi uvodoma pojasnim, da
               smo v naši poslanski skupini vložili pred tem zakonom v proceduro zakon o pravilih
               cestnega prometa, ki je omogočal nagrajevanje varnih voznikov na način, da je voznik
               lahko zbral pozitivne bonus točke, če več kot tri leta ni kršil cestnoprometnih
               predpisov, ki se kaznujejo z izrekom kazenskih točk. V proceduro smo ta zakon vložili
               preden je bil sprejet Zakon o pravilih cestnega prometa, ki ga je vložila Vlada, ki
               pa je izjemno zmanjšala kazni za cestnoprometne prekrške, še posebej je zmanjšala
               izrek kazenskih točk. Zato smo menili, da ni smiselno uvajati sistema nagrajevanja
               voznikov s pozitivnimi točkami, ki jih lahko potem odštevaš, če dobiš kazensko točko,
               kajti po tem novem zakonu o pravilih o cestnem prometu se kaznuje s kazenskimi
               točkami samo najhujše prekrške. Tudi v Poslanski skupini Socialni demokratov je
               interes, da ne nagrajujemo tisti, ki delajo najhujše prekrške, ampak tiste, ki
               dejansko ne ogrožajo drugih udeležencev v prometu. In zakon o prekrških, ki je v
               proceduri, dejansko želi spremeniti izrečeno globo v izrek opozorila za voznike, ki
               tri ali več let ne storijo prekrška. Dejstvo je, da takšne primere srečujemo tudi pri
               zavarovalnicah. Namreč, te imajo uveljavljen sistem znižanih premij za dobre voznike.
               Očitno se zavarovalnicam splača nagrajevati takšne voznike, saj se manjši priliv iz
               sredstev iz naslova premij uspešno nadomesti z nižjimi stroški zaradi izplačila škode
               zaradi nesreč. In če so sistem nagrajevanja uspešno uvedle zavarovalnice z namenom
               ustvarjanja dobička, ga naj tudi država z namenom, da zavaruje življenja in zdravje
               ljudi. To pa je tudi po našem mnenju največji dobiček in največji doprinos, ki ga
               lahko država nekomu nameni. Nagrajevanje voznikov, varnih voznikov na način, da se
               spremeni globa v izrek opozorila, je tudi sicer opredeljeno v zakonu o prekrških in
               ne glede na opozorila, ki jih je predstavnik Vlade podal v svojem izvajanju, vidimo
               možnost, da je v tem zakonu o prekrških možno izvesti tudi tako imenovano spremembo
               plačila globe z opozorilom. Namreč, dejstvo je, da vsak plačilni nalog, ki ga prejme
               tisti, ki je kršitelj, daje možnost pritožbe. In v tej pritožbi lahko napišeš oziroma
               opredeliš, da že tri leta nisi storil nobenega prekrška in je iz evidence, ki se vodi
               o prekrških, zelo enostavno ugotoviti, da je temu tako. S tem se tudi uresniči ta
               praksa nagrajevanja varnih voznikov. Tako da menimo, da obstajajo prav vsi razlogi in
               podlage tudi v zdaj veljavnih predpisih, da se nagrajevanje voznikov uveljavi. Smo pa
               tudi prepričani, da v tej splošni razpravi, ki jo danes opravlja Državni zbor, je
               priložnost in potreba, da se izmenjajo stališča in tudi pogledamo, kje je mogoče še
               kakšen predpis ali postopek, ki bi ga bilo treba analizirati in dopolniti, da bi
               nagrajevanja voznikov v Sloveniji dejansko tudi uzakonili.</p>
               <p>Kot Poslanska skupina Socialnih demokratov pričakujemo, da bo nagrajevanje varnih
               voznikov resnično eden od pomembnih izzivov tudi za vse ostale poslanske skupine in
               da bomo s podporo za nadaljevanje tega postopka pospremili ta zakon v drugo
               obravnavo, kjer, če bo treba, ga tudi ustrezno dopolnimo. Hvala.</p>
            </sp>
            <sp xml:id="SDZ6-Redna-06-2012-09-25.sp102">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Državljanske liste gospa Kristina Valenčič.</p>
            </sp>
            <sp xml:id="SDZ6-Redna-06-2012-09-25.sp103">
               <speaker>KRISTINA VALENČIČ (PS DL):</speaker>
               <p>Hvala za besedo. Spoštovani vsi prisotni!</p>
               <p>Kakovost življenja vseh nas je odvisna tudi od varnosti cestnega prometa.
               Zagotavljanje večje varnosti je mogoče s spodbujanjem udeležencev v prometu k
               odgovornejšemu obnašanju v prometu, doslednemu spoštovanju predpisov in oblikovanju
               zavesti o pomenu prometne varnosti pa tudi z zagotavljanjem varnejših vozil in cestne
               infrastrukture. Predlagatelj novele tako predlaga, da varne voznike nagradimo z
               odpisom morebitne kazni in izrekom opozorila za storjene manjše prometne prekrške, ki
               ne vplivajo na ostale udeležence v prometu in jih ne ogrožajo.</p>
               <p>V Državljanski listi ugotavljamo, da predlagani institut v našem pravnem redu ni
               novost, saj že veljavna zakonodaja omogoča izrek opozorila. Zaradi razvoja družbe v
               zadnjem stoletju in množice sprejetih pravnih predpisov, ki določajo različne oblike
               sankcij, in zaradi učinkovitosti večje gibljivosti in hitrosti postopka je potrebno,
               da o prekrških odločajo tudi upravni organi. Tako je policija leta 2005 kot
               prekrškovni organ dobila določene pristojnosti odločanja, ki so bile prej v domeni
               sodnika za prekrške. Policija je tako danes največji prekrškovni organ. Iz
               statističnih podatkov o delu policije izhaja, da je v letu 2011 policija ugotovila
               355 tisoč kršitev cestnoprometnih prepisov, kar je za 15 % manj kot v letu 2010. Od
               tega so izrekli dobrih 42 tisoč opozoril, kar je za 23 % manj kot v letu 2010.
               Statistični podatki kažejo, da so velikokrat vloženi predlogi za uvedbo postopka o
               prekršku zaradi majhnih in neznatnih prekrškov. Policisti, radarji in inšpektorji se
               premalo poslužujejo izreka opozoril in bi ta institut, ki ga veljavni zakon ponuja,
               lahko večkrat uporabili in s tem tudi razbremenili sodnike lažjih postopkov, da bi
               imeli več časa za zahtevnejše zadeve.</p>
               <p>V Državljanski listi ocenjujemo, da predlagana novela ni primerna za nadaljnjo
               obravnavo, saj ne vključuje rešitev, ki bi poenostavile poslovanje prekrškovnih
               organov, omogočile večjo ekonomičnost postopkov in posledično zmanjšale finančno
               obremenitev državnega proračuna, omogočile hitrejše zaključevanje postopkov in uvedle
               večjo operativnost prekrškovnih organov.</p>
            </sp>
            <sp xml:id="SDZ6-Redna-06-2012-09-25.sp104">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Slovenske ljudske stranke gospa Jasmina Opec.</p>
            </sp>
            <sp xml:id="SDZ6-Redna-06-2012-09-25.sp105">
               <speaker>JASMINA OPEC (PS SLS):</speaker>
               <p>Hvala za besedo. Spoštovani!</p>
               <p>V naravnem, nekem idealnem stanju bi morali imeti vsi ljudje enako visok razvit
               občutek pravičnosti in pogled na to, kaj je prav in kaj ni. Vendar ideala ni, je
               zgolj stanje, v katerem družbo kot tako tvorimo posamezniki z različnimi pogledi,
               različnimi interesi in da, tudi z različno stopnjo moralne zaveze do sebe in drugih.
               Na podlagi naše različnosti smo prisiljeni urediti najnujnejše odnose v družbi, če se
               želimo izogniti anarhiji in brezvladju oziroma če želimo obstati in preživeti. V ta
               namen je nastalo pravo, pravo kot sistem pravil, ki so družbeno sprejemljiva in glede
               katerih obstaja v družbi določeno soglasje. Pravo ni samo sebi namen, ampak vnaša v
               družbo nek pravni red, določa, kaj je dopustno in kaj je nedopustno. Riše meje mojega
               dovoljenega in tvojega prepovedanega. Slehernemu posamezniku dovoljuje uresničevanje
               njegovih pravic in zahteva izpolnjevanje njegovih dolžnosti. Človekovo in družbeno
               življenje sestavlja neskončno število posameznih ravnanj, vedenj, delovanj in dejanj.
               Z njimi zadovoljujemo potrebe in opravljamo dolžnosti. Potreb ne zadovoljujemo in
               dolžnosti ne opravljamo kadar se komu zdi to primerno, prijetno, lažje, temveč nas k
               temu vežejo določena pravila. Ta pravila nastajajo zaradi sožitja z drugimi ljudmi,
               ta pravila, ki so zapovedi in prepovedi,i so običajna, moralna, socialna, pravna,
               vendar vemo, da idealizma ni, zato tudi ne gre pričakovati, da bodo posamezniki vedno
               in povsod spoštovali pravice in dolžnosti, ki veljajo v sami družbi. Čeprav
               nezaželen, vendar dejansko živeči, je pojav ravnanj, ki jih določena družbena skupina
               ali družba v celoti šteje za neobičajno, škodljiva, nemoralna, asocialna in za družbo
               nevarna. Če želimo, da bo takih ravnanj v družbi čim manj, moramo vzpostaviti
               ustrezno reakcijo na njihovo pojavnost. Sporočiti moramo, da takih dejanj kot družba
               ne odobravamo in jih ne toleriramo. V ta namen smo razvili sistem kaznovalnega prava,
               ki skozi sankcije moralno obsoja kršitve pravil in poskuša doseči krepitev družbene
               morale ter vplivati na razvoj družbene odgovornosti in discipline ljudi na eni strani
               ter odvrnitev storilca od ponovne kršitve pravil na drugi strani. Določena pravila so
               torej obvezna. Predstavljajo našo dolžnost, našo moralno dolžnost in ne zgolj
               možnosti, da jih lahko spoštujemo.</p>
               <p>Predlagatelji novele Zakona o prekrških menijo, da je treba dobre voznike
               stimulirati, ker bi si ti prizadevali, da bi bili med najboljšimi. In ko bi bili
               nagrajeni, bi bili ponosni in bi si prizadevali, da bi ostali na pravi poti.
               Normativne ureditve prometne varnosti naj se po njihovem ne bi jemalo kot prisile, ki
               se jim je treba pač ukloniti samo v primeru, ko je voznik zasačen pri kršitvi. Namen
               predloga novele zakona je po mnenju predlagatelja, da ni poudarek zgolj na kaznovanju
               slabih, temveč da se nagradijo tudi dobra dejanja. Trdijo tudi, da ni bolj
               plemenitega dejanja, kot je varovanje življenja in zdravja, zato so mnenja, da varni
               vozniki zaslužijo nagrado. Težko se je strinjati z navedeno argumentacijo, da si
               voznik za previdno in počasno vožnjo v bližini šol, kjer se igrajo razposajeni
               otroci, zasluži nagrado. Taka vožnja ni njegova možnost oziroma njegovo plemenito
               dejanje, je njegova dolžnost – dolžnost varovati življenje in zdravje teh otrok. Moja
               dolžnost je, da varujem vaše življenje kot udeleženka prometa, tu nimam izbire. Ne
               morem izbirati med tem, ali bom ali ne bom, odvisno od nagrade, ki me čaka, s
               prekoračitvijo hitrosti zbila kolesarja ali se zaradi telefoniranja po mobilnem
               telefonu zaletela v avto, v katerem se bo družina odpravljala na dopust. Spoštovanje
               cestnoprometnih predpisov z namenom preprečitve takih dogodkov ni samo moja pravna,
               je predvsem moja moralna obveznost, za katero ne smem in ne morem pričakovati nobene
               nagrade.</p>
               <p>Predlog nagrajevanja kršiteljev prekrškov nadalje kar hitro odpre debate o tem, ali
               se nagrajevanje pridnih lahko širi tudi na druga področja kaznovalnega prava, recimo,
               na področje kaznivih dejanj. Bomo tudi tam čez čas začeli razmišljati, da bomo
               tatove, ki ukradejo predmete majhne vrednosti, čez določen čas nagradili, če bodo to
               svojo dejavnost opustili? Mar bomo takrat sploh še lahko govorili o učinkovitem
               sistemu kaznovalnega prava? Institut opozorila vsebuje že zdaj veljavni Zakon o
               prekrških, ki določa izrek opozorila ob prekrških neznatnega pomena, torej tistega,
               ki je bil storjen v okoliščinah, ki ga delajo posebno lahkega in pri katerem ni
               nastala oziroma ne bo nastala škodljiva posledica.</p>
               <p>S predlogom novele Zakona o prekrških, ki je v pripravi na ministrstvu, naj bi ta
               institut dobil še jasnejšo opredelitev, s čimer je pričakovati večje število
               izrečenih opozoril namesto represivnega ukrepa. Gre torej za dejanja, ki se kot
               posebno lahka tretirajo sama po sebi in ne na podlagi nekega predhodnega pridnega in
               vzornega obnašanja. Državljanke in državljani moramo spoštovati in uresničevati tudi
               dolžnosti, ki jih imamo, in se ne sklicevati samo na pravice, ki naj nam bi
               pripadale. Vsak od nas ima svoje dolžnosti v tej družbi, za uresničitev katerih ne
               smemo pričakovati nagrade. Predvsem pa ne, če se te dolžnosti nanašajo na življenje
               in zdravje ljudi okrog nas.</p>
               <p>Zaradi tega in zaradi že navedenih dejstev v Poslanski skupini Slovenske ljudske
               stranke smatramo, da predlog novele Zakona o prekrških ni primeren za nadaljnjo
               obravnavo. Hvala.</p>
            </sp>
            <sp xml:id="SDZ6-Redna-06-2012-09-25.sp106">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine DeSUS, gospod Ivan Hršak.</p>
            </sp>
            <sp xml:id="SDZ6-Redna-06-2012-09-25.sp107">
               <speaker>IVAN HRŠAK (PS DeSUS):</speaker>
               <p>Hvala za besedo, gospod predsednik. Lep pozdrav vsem!</p>
               <p>Poslanke in poslanci Poslanske skupine Demokratične stranke upokojencev Slovenije se
               popolnoma strinjamo s predlagateljem novele Zakona o prekrških, da je interes vseh
               nas, da na svoj cilj prispemo varno ter da imamo v zakonodaji Republike Slovenije
               vključene tudi spodbude za varno vožnjo v obliki brisanja kazenskih točk. Z namenom
               povečanja prometne varnosti predlagatelj tako predlaga stimuliranje voznikov v smislu
               nagrajevanja oziroma zgolj opozarjanja s strani policistov tistih, katerih prekrškov
               se ne kaznuje z izrekom kazenskih točk, ob pogoju, da je kršitelj zoper izročeno
               globo uporabil pravno sredstvo, torej da se je pritožil, in da v zadnjih treh letih
               ni storil nobenega prometnega prekrška.</p>
               <p>V Poslanski skupini DeSUS povsem razumemo prizadevanje predlagatelja in se z njim
               načeloma strinjamo, vendar pripominjamo, da naša zakonodaja predvideva posebno
               postopanje v primeru prekrškov neznatnega pomena. Tako ta institut ni novost in
               predlagateljev predlog je praktično že vključen v prekrškovna določila. Tudi sicer
               naša zakonodaja predvideva izrek sankcije opozorila v posebej določenih primerih.
               Tako je opozorilo, ki sodi med najmilejše policijske ukrepe, lahko izrečeno ustno ali
               pisno z uporabo tehničnih sredstev ali preko javnih medijev, mora biti jasno in
               kratko ter nedvoumno izraženo. V okvir policijskih pooblastil po sedaj veljavni
               zakonodaji sodi tako opozorilo, ko do kršitve oziroma ogrožanja še ni prišlo.
               Policisti ga lahko izrečejo v preventivnem smislu oziroma da bi preprečili neko
               kršitev ali ogrožanje oziroma škodljive posledice kot opozorilo, ko je do kršitve že
               prišlo. Policisti lahko na podlagi Zakona o prekrških ustno opozorijo tudi osebe, ki
               so storile prekršek, vendar le, če ugotovijo, da gre za prekršek neznatnega pomena,
               in če ocenijo, da bo opozorilo zadosten ukrep. Policist se lahko na primer odloči, da
               zgolj opozori voznika, ki med vožnjo pri sebi nima vozniškega dovoljenja, sicer pa ni
               kršil cestnoprometnih predpisov. Samo opozorilo tako ni sankcija, kot jo definira
               prekrškovna zakonodaja. Sankcije so globa, opomin, kazenske točke v cestnem prometu s
               prenehanjem veljavnosti vozniškega dovoljenja in prepovedjo uporabe vozniškega
               dovoljenja, prepoved vožnje motornega vozila, izgon tujca iz države, odvzem
               predmetov, izločitev iz postopkov javnega naročanja in drugi vzgojni ukrepi.
               Opozorilo predstavlja alternativo sankcijam za prekršek, ki se lahko izreče namesto
               vseh sankcij za prekršek. Za izrek opozorila tako tudi ni treba izvesti nobenega
               postopka, posebno ne postopka o prekršku, temveč gre za preventivni ukrep, s katerim
               se, lahko rečemo, prihrani izdaja odločbe o prekršku.</p>
               <p>V Poslanski skupini Demokratične stranke upokojencev Slovenije ocenjujemo, da je
               predlagana novelacija Zakona o prekrških z ozirom na zgoraj povedano brezpredmetna in
               da ne sledi namenu, zaradi katerega je predlagatelj pristopil k noveliranju. Zato
               bomo glasovali proti predlogu sklepa, da je zakon primeren za nadaljnjo obravnavo.
               Hvala.</p>
            </sp>
            <sp xml:id="SDZ6-Redna-06-2012-09-25.sp108">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Nove Slovenije gospa Iva Dimic.</p>
            </sp>
            <sp xml:id="SDZ6-Redna-06-2012-09-25.sp109">
               <speaker>IVA DIMIC (PS NSi):</speaker>
               <p>Hvala za besedo. Spoštovani vsi prisotni!</p>
               <p>Novela Zakona o prekrških, ki so ga v zakonodajni postopek vložili poslanci Poslanske
               skupine Socialnih demokratov s prvopodpisanim gospodom Vebrom, naj bi prinesla
               spodbude varnim voznikom. V obrazložitvi tega zakona že predlagatelj sami
               ugotavljajo, da tudi druge države po svetu, razen bonusov pri zavarovalnicah oziroma
               ponekod občasnih nagrad za dobre voznike v obliki bonov za gorivo, spodbud ne
               poznajo. V nekaterih državah Evropske unije pa predstavljajo spodbude varnim voznikom
               dodeljevanje dodatnih točk.</p>
               <p>Poslanci Poslanske skupine Nove Slovenije sicer idejo o spodbudah varnim udeležencem
               v cestnem prometu pozdravljamo. Vendar pa je rešitev, kakršno predlaga predlagatelj v
               tem predlogu zakona, pomanjkljiva in selektivna. Zgolj dejstvo, da je za posamezno
               kršitev pravil cestnega prometa predpisana kot edina sankcija izrek globe, ne pomeni,
               da gre za lažjo kršitev pravil cestnega prometa. Udeleženci v prometu niso le vozniki
               motornih vozil. Le tam so namreč predpisane kot kazenska sankcija poleg globe tudi
               kazenske točke. Ostalim udeležencem v prometu, kot na primer kolesarjem, pešcem,
               voznikom vpreg izrek sankcije kazenskih točk ni mogoč. Lahko pa močno ogrozijo
               varnost udeležencev v cestnem prometu ali celo povzročijo prometno nezgodo, pa je za
               njihovo kršitev pravil cestnega prometa predpisana le globa. Zgolj kriterij
               predpisane kazni globe je torej preširok, da bi bilo mogoče v ta okvir uvrstiti vse
               kršitelje lažjih cestnoprometnih predpisov. Kriterij vloženega pravnega sredstva
               zoper izdano odločbo o prekršku ne zagotavlja načela enakega obravnavanja. Namreč,
               vedeti moramo, da so številni kršitelji cestnoprometnih predpisov, ki so sicer varni
               vozniki, v izkoriščanju te pravice omejeni. Vloženo pravno sredstvo zahteva določeno
               znanje, že samo glede pravilne oblike pa tudi glede vsebine. In nekateri zgolj zaradi
               tega razloga te pravice ne izkoristijo. Predvsem pa velik delež kršiteljev izkoristi
               bonus plačila polovične globe, ki jo plačajo v 8 dneh.</p>
               <p>Po mnenju poslancev Poslanske skupine Nove Slovenije bi bilo treba k morebitnim
               zakonodajnim rešitvam za spodbude varnim voznikom pristopiti bolj sistematično,
               predvsem pa je treba te spodbude urediti na način, da bi bili enako obravnavani vsi
               udeleženci v cestnem prometu, ki v določenem času pred obravnavo niso bili kaznovani,
               bodisi v obliki nižjega zneska globe ali v izrek opozorilne sankcije. Vsekakor pa bi
               bilo treba tak ukrep omejiti res le na tiste kršitve cestnega prometa, ki ne pomenijo
               večjega ogrožanja varnosti cestnega prometa, česar pa predlagana zakonska rešitev ne
               ponuja.</p>
               <p>Poslanci Poslanske skupine Nove Slovenije iz teh razlogov Predloga zakona o
               spremembah in dopolnitvah Zakona o prekrških ne bomo podprli.</p>
            </sp>
            <sp xml:id="SDZ6-Redna-06-2012-09-25.sp110">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Pozitivna Slovenija gospa Alenka Bikar.</p>
            </sp>
            <sp xml:id="SDZ6-Redna-06-2012-09-25.sp111">
               <speaker>ALENKA BIKAR (PS PS):</speaker>
               <p>Hvala. Spoštovani!</p>
               <p>V predlogu zakona in njegovi obrazložitvi nas je zmotilo predvsem to, da predlagatelj
               k varni udeležbi v prometu nagovarja predvsem voznike, čeprav bi bilo pravilno, da se
               k spoštljivemu, vestnemu in odgovornemu obnašanju v prometu poziva vse udeležence,
               tudi pešce, kolesarje, motoriste in tako dalje. Vendar, ker je določba predloga
               zakona zelo jasna in govori o tem, da se izrečena globa za prometni prekršek lahko
               spremeni v izrek opozorila kršitelju, kateremu je bila izrečena globa za prometni
               prekršek, torej ne samo voznikom, ampak tudi ostalim udeležencem v prometu, v
               Poslanski skupini Pozitivna Slovenija predlog zakona podpiramo.</p>
               <p>Opozorili bi zgolj na problem, ki se je pojavil ob zadnji spremembi Zakona o pravilih
               cestnega prometa, ki ga je Državni zbor sprejel 18. 7. 2012, uporabljati pa se je
               začel 1. 9. 2012. Predlagatelj novele Zakona o prekrških v predlogu zakona navaja, da
               je stroka tista, ki je določila, kateri so prekrški, za katere je zadostna sankcija
               globa. Zato menijo, da se v izjemnih okoliščinah le-ta lahko spremeni v opozorilo. S
               to trditvijo se, žal, glede zadnje spremembe Zakona o pravilih cestnega prometa v
               Pozitivni Sloveniji ne moremo strinjati, saj so se kazni za posamezne prometne
               prekrške zmanjševale zelo počez, tako na oko, če se smem tako izraziti, na kar je
               navsezadnje opozorila tudi Zakonodajno-pravna služba v svojem mnenju k predlogu
               zakona o pravilih cestnega prometa.</p>
               <p>Novela A o pravilih cestnega prometa je posegla v nekatere določbe, pri katerih je
               prvotni zakon uveljavil strožji režim sankcij, in sicer je šel ta poseg v smeri
               blažjega sankcioniranja kršiteljev pravil cestnega prometa. Ne glede na to, da gre
               načeloma za prosto polje presoje predlagatelja zakona, iz gradiva predloga zakona ni
               bilo razvidno, na podlagi katerih meril se je predlagatelj odločil za izbor
               prekrškov, pri katerih je predlagatelj predlagal blažje sankcije od takrat veljavnih,
               niti ni bil pojasnjen kriterij za stopnjo znižanja predpisanih sankcij. Novela A tako
               ni uvedla sistemsko vzpostavljenega merila za to, kateri prekrški so težji od drugih
               in kakšna sankcija bi morala biti zanje predpisana. Tako so na primer z novelo A bile
               brisane kazenske točke v primeru prekrška, ko voznik prekorači dovoljeno hitrost v
               območju za pešce in v območju umirjenega prometa za več kot 10 kilometrov na uro. To
               je zelo hud prekršek, ki grobo ogroža varnost šibkejših udeležencev v prometu, kot so
               na primer otroci, saj vemo, da je območje umirjenega prometa praviloma vzpostavljeno
               v okolici šol in vrtcev. Takšnemu kršitelju po novem omogočamo celo nekaznovanje, saj
               kot že rečeno, tak prekršek ne vsebuje več kazenskih točk, ampak zgolj globo.</p>
               <p>Ker pa gre za osamljen primer, ki sicer bode v oči, bomo kljub temu v Pozitivni
               Sloveniji podprli sklep, da je zakon primeren za nadaljnjo obravnavo. Hvala.</p>
            </sp>
            <sp xml:id="SDZ6-Redna-06-2012-09-25.sp112">
               <speaker>PREDSEDNIK DR. GREGOR VIRANT:</speaker>
               <p>Še v imenu Poslanske skupine Slovenske demokratske stranke gospod Ivan Pišek.</p>
            </sp>
            <sp xml:id="SDZ6-Redna-06-2012-09-25.sp113">
               <speaker>IVAN PIŠEK (PS SDS):</speaker>
               <p>Hvala predsednik.</p>
               <p>Predlog dopolnitve Zakona o prekrških, vsebuje samo en člen, ki predvideva izrek
               opozorila tako, da se za določene prekrške izrečena globa spremeni v izrek opozorila,
               če kršitelj zoper prekršek vloži pravno sredstvo in hkrati prekrškovni organ v
               postopku pravnega sredstva ugotovi, da kršitelj tri ali več let pred izrekom globe ni
               storil nobenega prometnega prekrška. Predlagatelji v uvodu k zakonu navajajo, da je
               namen zakona preko sistema stimuliranja spodbuditi voznike k varni vožnji in s tem
               povečati varnost v cestnem prometu. Rešitev zakona je vzpostavitev nagrajevanja
               varnih voznikov ter s tem povečanje zavedanja pomena, spoštovanja cestnoprometnih
               predpisov. Po mnenju SDS bi to bila neustrezna sistemska rešitev, saj predlagatelji
               predlagajo, da se Zakonu o prekrških umesti določilo, ki bi veljalo samo za prometne
               prekrške, pravno sistemsko to ne spada v Zakon o prekrških, ampak v Zakon o pravilih
               cestnega prometa. Predlagana ureditev pomeni tudi diskriminacija med različnimi
               kršitelji, saj bi imeli prometni kršitelji možnost spremembe globe v izrek opozorila,
               storilci ostalih prekrškov pa ne. To bi pomenilo tudi zmanjšanje preventive, saj je
               splošen namen preventive v tem, da udeleženec v prometu nima namena storiti prekrška
               oziroma ima namen "ne stori ga", saj ve, da ga bo doletela sankcija. Predlagana
               rešitev bi omogočila, da nekdo ne bi storil prekrška tri leta, nato pa bi vedel, da
               lahko ob storitvi novega prekrška, ki se ne kaznuje s kazenskimi točkami, ob uporabi
               pravnega sredstva dobi le opozorilo. Tudi če se kršitelj ne kaznuje s kazenskimi
               točkami, to še ne pomeni, da kršitelj s prekrškom ni ogrožal varnosti ali življenja
               udeležencev v prometu, vključno s svojim, oziroma ni ogrožal premoženja drugih oseb.
               Še najbolj preprost prekršek, ki se ne kaznuje s kazenskimi točkami, lahko v
               določenih okoliščinah pomeni resno ogrožanje varnosti in življenja ostalih
               udeležencev v prometu, kar je na primer vožnja v območju za pešce po Zakonu o cestnem
               prometu.</p>
               <p>Če se že predlaga omilitve nekaterih kazni voznikom, ki dalj časa niso storili
               prekrška, naj se to dela vsaj pri tistih prekrških, ki ne pomenijo ogrožanja varnosti
               ali udeležencev v prometu. Predlagana opozorila se nanašajo na določene prekrške, in
               sicer naj jih nekaj navedem za primer, kršitve odredbe omejitve oziroma prepovedi
               prometa udeležencev v cestnem prometu, kršitev določil v zvezi z zimsko opremo,
               čiščenjem vozila, sneg in led in tako dalje, nekatere kršitve, omejitve na
               avtocestah, kršitve menjave voznega pasa, hoja po avtocesti, kršitev prepovedi vožnje
               po območju za pešce, kršitve nujne uporabe varnostnega pasu, kršitve nošenja
               varnostne čelade, kršitve prepovedi uporabe prenosnih telefonov med vožnjo, kršitev
               prepovedi vožnje po napačnem pasu, ko ne gre za motorna vozila, za nekatere kršitve
               hitrosti vožnje, kršitev predpisov o srečanju vozil, kršitve predpisov o
               približevanju, razvrščanju in vožnje v križiščih, kršitve predpisov o ustavljanju in
               pakiranju vozila, kršitve predpisa o prepovedi parkiranja na prostoru za invalide,
               kršitev predpisov o uporabi svetlobne opreme na vozilih in še več takih primerov. Že
               samo iz teh primerov je razvidno, da bi takšna sprememba zakona pomenila v mnogih
               primerih resno ogrožanje varnosti in življenja udeležencev v prometu.</p>
               <p>Poslanska skupina SDS je v prejšnjem mandatu vložila predlog za spremembo Zakona o
               pravilih cestnega prometa, kjer pa je predlagala izrek opozorila, če udeleženec v
               prometu ne ovira ali ogroža drugih udeležencev ali jim ne povzroča škode, stori točno
               določene lažje prekrške, ki so bili navedeni. Menimo tudi, da sicer nagrade naj
               podeljujejo zavarovalnice v obstoječi zakonodaji, so pa že podeljene nekatere
               nagrade, in sicer možnost plačila vseh kazni v polovičnem znesku v 8 dneh, možnost
               plačila kazni na obroke. Izhajajmo tudi iz stališča, da moramo vsi spoštovati zakone,
               in da ne moremo biti nagrajeni, če upoštevamo nekatere zakone oziroma če nas ne
               zalotijo pri kršenju določenih zakonov.</p>
               <p>Zato menimo, da predlog zakona v tej predlagani obliki ni primeren.</p>
            </sp>
            <sp xml:id="SDZ6-Redna-06-2012-09-25.sp114">
               <speaker>PREDSEDNIK DR. GREGOR VIRANT:</speaker>
               <p>Tako smo zaključili predstavitev stališč poslanskih skupin.</p>
               <p>In prehajamo na splošno razpravo poslank in poslancev. Najprej ima besedo gospod Samo
               Bevk, za njim pa mag. Jana Jenko.</p>
               <p>Prosim.</p>
            </sp>
            <sp xml:id="SDZ6-Redna-06-2012-09-25.sp115">
               <speaker>SAMO BEVK (PS SD):</speaker>
               <p>Hvala za besedo, gospod predsednik. Spoštovani zbor!</p>
               <p>Seveda bom predlog zakona, ki je vložila v proceduro Poslanska skupina Socialnih
               demokratov, podprl.</p>
               <p>Presenetljivo pa je, da tudi ob tako dobronamernem predlogu dela opozicije nimamo
               podpore vladne koalicije. Argumentacija, zakaj bodo zakon zavrnili, je s strani
               koalicije neverodostojna, saj naš predlog stimulacij velja za res majhne prekrške, ki
               se kaznujejo z največ 250 evri in če upoštevamo še polovičko, je to 125 evrov in
               manj. Zato bi pričakoval, da bo koalicija ta predlog podprla, tudi zaradi tega, ker
               so sami v vladnem predlogu stimulirali tudi takšne prekrške, kot so bili recimo v 42.
               členu vključevanje v promet, sprememba smeri in premiki z vozilom, kjer je bila
               prvotna kazen 300 evrov in 3 kazenske točke, po novem vladnem in veljavnem predlogu
               pa je to zgolj kazen 120 evrov. In nam očitati, da bomo povzročali nevarnosti v
               prometu s to novo ureditvijo, ni povezano s kakšnimi posebnimi argumenti. No,
               sistemsko urejene in v zakonodajah predvidene nagrade dobrim voznikom po Evropi
               obstajajo le v obliki dodeljevanja dodatnih točk, v Sloveniji pa ni predvidenih
               dodatnih točk za dobre voznike ali kakšna druga zakonsko določena oblika stimulacije
               za vožnjo brez prekrškov. Nagrada je nekaj, kar se da komu kod dokaz priznanja za
               plemenito dejanje. Izhajajoč iz tega predlagatelji trdimo, da ga ni bolj plemenitega
               dejanja, kot je varovanje življenja in zdravja, zato smo mnenja, da varni vozniki
               zaslužijo neke vrste nagrado in nagrada običajno pozitivno motivira ljudi in jih
               spodbuja k zavestnemu delovanju v obče dobro. Tudi zavarovalnice imajo uveljavljen
               sistem znižanih premij za dobre voznike, torej se jim očitno splača nagrajevati dobre
               voznike, saj se manjši priliv iz naslova premij uspešno nadomesti z nižjimi stroški
               za izplačilo škod zaradi nesreč. Menimo tudi, da bo ta možnost vplivala na udeležence
               v prometu. Tako zakonodaja ne bo več temeljila zgolj na represiji in sankcioniranju
               prekrškov, ampak bo dejansko varno vožnjo nagrajevala in na ta način spodbujala
               pozitivno ravnanje voznikov.</p>
               <p>Glede na to, da je tudi minister pristojen za to področje, minister Černač, je julija
               na matičnem delovnem telesu dejal, da bi lahko prisluhnili idejam Socialnih
               demokratov, če bodo razdelane v podrobnosti, sem pričakoval, da bodo predstavniki
               poslanskih skupin koalicije danes ta zakon podprli. Namreč naš predlog, kot rečeno,
               spremembe Zakona o prekrških spreminja globe v izrek opozorila, in sicer izrečeno
               globo za prometni prekršek, ki se po zakonu, ki ureja pravila cestnega prometa, ne
               kaznuje z izrekom kazenskih točk, se spremeni v izrek opozorila, in sicer v dveh
               primerih, če kršitelj, kateremu je bila izrečena globa za prometni prekršek, pri
               prekrškovnem organu zoper ta prekršek uporabi pravno sredstvo in če v postopku
               prekrškovni organ ugotovi, da kršitelj tri leta ali več pred dnem izreka globe ni
               storil nobenega prometna prekrška, se pravi, da bo res stimulirali prav tiste izjemno
               dobre voznike, ki tri leta ali več na naredijo nobenega prekrška.</p>
               <p>In jaz plediram na spoštovane kolegice in kolege, da ta predlog v prvi obravnavi tudi
               podprete. Hvala lepa.</p>
            </sp>
            <sp xml:id="SDZ6-Redna-06-2012-09-25.sp116">
               <speaker>PREDSEDNIK DR. GREGOR VIRANT:</speaker>
               <p>Naslednja je bila prijavljena k razpravi mag. Jana Jenko, ki je pa ni tukaj. Gospod
               Franc Pukšič. Ga tudi ni. Potem gospod Gašpar Gašpar Mišič. Ga tudi ni. Gospod Mirko
               Brulc, pa je.</p>
               <p>Izvolite.</p>
            </sp>
            <sp xml:id="SDZ6-Redna-06-2012-09-25.sp117">
               <speaker>MIRKO BRULC (PS SD):</speaker>
               <p>O končno, hvala lepa.</p>
               <p>Očitno je iskanje razlogov, zakaj ne bi podprli tega zakona v prvem branju, zelo
               zahtevna naloga. Slišim tukaj, da bi očitno moral dobiti nekdo nagrado, ker vozi
               počasi mimo šole. Saj ne gre za to. Če pa nikoli ne bo kaznovan za to, ker mimo šol
               vozi počasi, pa zasluži neko nagrado. Sprašujem se, ali lahko kaj naredimo za
               državljanke in državljane, ki spoštujejo zakone v tej državi. Taki primeri so v
               svetu, tudi tisti, ki so redni davkoplačevalci in tako dalje. In mislim, da pridne in
               vzorne državljanke in državljane je treba znati tudi nagraditi.</p>
               <p>Ta predlog zakona ne prinaša nobene materialne obremenitve državnega proračuna.
               Marsikaterega voznika, voznico, udeleženca v prometu – in strinjam se, da je treba
               dodati še marsikatere udeležence, ker je tukaj res preveč koncentrirano na voznike in
               voznice – je treba nagraditi. Sam nisem bil kaznovan verjetno že 10 let. Ko sem bil,
               sem pa bil zaradi prehitre vožnje v naselju. Ampak ne divjaške, ampak tiste normalne,
               15 km več kot sicer. In bi mogoče bil ponosen, če bi imel lahko na avtu nalepko
               varen, vzoren voznik ali kakorkoli že. In, če bi imel tisto nalepko, bi krepko
               premislil, kje bom naredil kakšno majhno neumnost s hitro vožnjo ali pa s kakšnim
               premišljenim prehitevanjem ali s čimerkoli. In to bi pripomoglo k boljšim odnosom na
               cesti. Danes, če se peljete po naših cestah, če poslušate radijska poročila, to je
               ena klavnica, to je pobijanje, to je nervoza, prehitevanja, izsiljevanja, na
               avtocesti si stalno v smrtni nevarnosti, ker smo izjemno izjemno nekultivirani
               vozniki in voznice. Če je to en majhen prispevek k večji varnosti, potem jaz takoj
               sprejmem, podprem ta zakon. Glejte, ne gre za težje kršitve, tam ni popusta. Če voziš
               alkoholiziran ali kako drugače drogiran in podobno, ne pride v poštev popust. Če
               voziš res tako, da ogrožaš stalno nekoga, ne pride popust v poštev. V nasprotnem
               primeru pa bi to pripomoglo k temu, da bi se ljudje, marsikdo bi se seveda drugače
               obnašal.</p>
               <p>Bilo je rečeno, če bomo zdaj tudi za vse tatove iskali nagrade. Zdaj mi pa povejte,
               če tat, pa kaj tat, če tajkun prizna oškodovanje državnega premoženja, kakorkoli, s
               tem se srečujemo, ali ima popust pri kazni – jo ima, pa je vrgel s stečajev celo
               državo, dobesedno. Pa tisti, ki so se igrali z orožjem, pa s Patriami. In, če bodo
               priznali kazen, bodo toliko manj kaznovani. Se pravi, dobivajo nagrado. En vzoren
               voznik, vzoren udeleženec v cestnem prometu, tistega se pa bojimo nagraditi.</p>
               <p>Gre za prvo branje in imamo veliko časa, da bi lahko res ta zakon pripravili
               kvalitetnejše. Mi smo danes dobili mnenje Vlade na mizo. Prav pri prejšnji točki je
               bilo veliko očitanja, ker protikorupcijska komisija je poslala svoje mnenje tri dni
               pred obravnavo zakona. Mi smo zdaj to dobili in še tukaj bi lahko zdaj pokomentiral
               ta 4. člen, ki pravzaprav nosi naslov Sankcije za prekrške in tako dalje. Tukaj pa je
               komentar Vlade, da nas opozarja, kaj je sankcija, kaj je prekršek, kaj je opozorilo
               in tako dalje. Premalo časa je, vzemimo si ga in dajmo ta zakon poriniti v nadaljnjo
               obravnavo, pripraviti dober predlog zakona in ga sprejeti v korist vsem tistim, ki so
               kultivirani uporabniki ali pa izvajalci ali kakorkoli rečem cestnoprometnih
               predpisov. Hvala.</p>
            </sp>
            <sp xml:id="SDZ6-Redna-06-2012-09-25.sp118">
               <speaker>PREDSEDNIK DR. GREGOR VIRANT:</speaker>
               <p>Gospod Jožef Kavtičnik. Za njim gospod Matjaž Zanoškar oziroma če ga ne bo, gospod
               Franc Jurša. Če tudi njega ne bo, gospod Jani Möderndorfer, potem mag. Damjana
               Petavar Dobovšek.</p>
               <p>Izvolite, gospod Kavtičnik.</p>
            </sp>
            <sp xml:id="SDZ6-Redna-06-2012-09-25.sp119">
               <speaker>JOŽEF KAVTIČNIK (PS PS):</speaker>
               <p>Hvala lepa, predsedujoči. Lep pozdrav!</p>
               <p>Podpiram predlagatelje pri njihovi nameri in verjamem, da mislijo dobro. Sam nisem
               privrženec stroge kaznovalne politike. Sem pa tudi kot učitelj, ravnatelj vedno
               vztrajal in se držal nekih dogovorov. Če se pa kdo ni držal, pa ga nisem vedno
               kaznoval in prepričan sem, da je to prav. Mi moramo v naši državi vedno bolj zaupati
               ljudem, predvsem pa jim moramo pomagati da začnejo prevzemati odgovornost. Kadar
               človeka opozoriš, da je naredil neko napako, mu daš možnost, da začne misliti, da
               začne premišljevati in sem prepričan, da se bo na tak način odzval, da drugič ne bo
               več storil napake oziroma bo začel o svojem dejanju razmišljati. Če pa nekoga
               kaznuješ, dobi občutek, da je svoje že opravil, kazen je odplačal in gremo naprej.
               Pri njem smo sprožili mržnjo in seveda tudi željo po maševanju, velikokrat se to
               dogaja. Stroga kaznovalna politika je pripeljala države, ki se tega držijo, v še
               hujše prekrške, v še hujše zločine, zato se bojim, glede na izvajanje posameznikov,
               ki so včeraj dali vprašanja ministrom, da je treba imeti še večja pooblastila,
               ministru dati vsa pooblastila itd., da gremo v policijsko državo. Spoštovani, sicer
               na levi strani pa ste bolj desno usmerjeni, krščanske vrednote so pri vas še kako
               pomembne in odpuščanje je tisto, ki bi ga vi morali poznati. Ne gre za odpuščanje
               tistih najhujših grehov ali kaznivih dejanj, ampak gre za opozorilo in odpuščanje
               trenutnih slabosti, ki smo jih posamezniki seveda deležni in jih tudi opravljamo.
               Poglejte, samo eden primer. Kolega me je poklical, samo dvignil sem mobilni telefon
               in rekel, ne morem, ker vozim, odložil. Policist me je ustavil, povedal sem, za kaj
               gre, in ga napotil, da mi lahko tudi da opozorilo. Je rekel, niti slučajno. Saj ne
               gre za to, sem plačal tistih 60 evrov, 120 je bilo. Imamo pa ljudi, ki na tako
               dejanje seveda odreagirajo drugače, pritisnejo na gas še močneje, še hitreje vozijo
               ali se odzovejo na neprimeren način.</p>
               <p>Jaz bom podprl ta predlagani zakon, ki ni idealen kot nobeden zakon, ki smo ga
               sprejeli ni idealen, in ga je treba dodelati in tako je tudi treba temu dati
               priložnost in možnost, da ga popravimo in naredimo takega, da bo boljši, kot je do
               zdaj. Zato nam gre – narediti boljšega, kot je dosedanji, s korakom v korak k
               boljšemu jutri. Hvala.</p>
            </sp>
            <sp xml:id="SDZ6-Redna-06-2012-09-25.sp120">
               <speaker>PREDSEDNIK DR. GREGOR VIRANT:</speaker>
               <p>K razpravi je prijavljen gospod Matjaž Zanoškar, ki ga ni v dvorani, prav tako ne
               kolega France Jurše, gospoda Janija Möderndorferja, zato ima besedo mag. Damjana
               Petavar Dobovšek. Za njo je prijavljen mag. Vogrin. Če ga ne bo, bo imela besedo mag.
               Majda Potrata. Prosim, izvolite.</p>
            </sp>
            <sp xml:id="SDZ6-Redna-06-2012-09-25.sp121">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>Hvala lepa za besedo, predsedujoči. Še enkrat, lep pozdrav vsem skupaj!</p>
               <p>Jaz sem prepričana, da je namera predlagatelja dobra. Ne vem pa, če samo en člen, ki
               ga predlagatelj predlaga, tako bistveno spreminja preventivno področje na tem
               področju pravil cestnega prometa.</p>
               <p>Namen predlagatelje v uvodu je, da preko sistema stimuliranja spodbudi voznike k
               varni vožnji, in s tem poveča varnost v cestnem prometu. Rešitev zakona je
               vzpostavitev nagrajevanja varnih voznikov ter s tem povečanja zavedanja pomena
               spoštovanja cestnoprometnih predpisov. Še enkrat poudarjam, predlog je dobronameren,
               vendar pa ne morem glasovati za ta predlog. To mojo odločitev argumentiram z
               naslednjim: 53. člen Zakona o prekrških točno določa, kdaj sme pooblaščena uradna
               oseba kršitelja opozoriti. Piše: "Pooblaščena uradna oseba prekrškovnega organa lahko
               namesto izreka sankcije, kršitelja opozori, če je storjen prekršek neznatnega pomena
               in če pooblaščena uradna oseba oceni, da je glede na pomen dejanja opozorilo zadosten
               ukrep." In v tretjem odstavku potem, da ne bom vsega brala: " Prekrškovni organ lahko
               vodi evidenco izrečenih opozoril, vendar pri tem ne sme obdelovati osebnih podatkov."
               Torej, rada bi opozorila na besedico "lahko". Prekrškovni organ, torej pooblaščena
               uradna oseba, v konkretnem primeru je to policist, in na podlagi 53. člena Zakona o
               prekrških, ko je navedena besedica "lahko", ima policist diskrecijsko pravico, da
               odloča po prostem preudarku. In s tem predlogom novele zakona, torej samo v enem
               členu, ko predlagatelj točno napiše, kako naj bi bil izrek opozorila, in sicer tako,
               da se za določene prekrške izrečena globa spremeni v izrek opozorila, posega v to
               diskrecijsko pravico pooblaščene uradne osebe, v konkretnem primeru policista, ki ima
               zakonsko diskrecijsko pravico. Naj samo spomnim. Upravni organ, v konkretnem primeru
               pooblaščena uradna oseba, torej policist, lahko odloči po prostem preudarku, to je
               izjema od načela zakonitosti, če so za takšno odločitev izpolnjeni določeni pogoji,
               ki morajo biti določeni v zakonu. To je določeno. Tako ima prekrškovni organ, torej
               policist, na podlagi Zakona o prekrških diskrecijsko pravico in se lahko odloči, da
               zadeve ne bo obravnaval in da ne bo izdal odločbe o prekršku ali oglobil
               prekršitelja, če iz zbranih dejstev in dokazov izhaja, da dejanje ni prekršek oziroma
               če je storjeni prekršek neznatnega pomena in če pooblaščena uradna oseba oceni, da je
               glede na pomen dejanja opozorilo zadostni ukrep. Torej, smo rekli, če gre za prekršek
               neznatnega pomena. Bistvo odločanja na podlagi diskrecijske pravice je, da lahko na
               podlagi zakonskega pooblastila, ki ga policist ima, ob istem ugotovljenem dejanskem
               stanju izda dve vsebinsko različni odločitvi, ki pa sta obe pravilni. V tem je
               bistvena razlika med posamičnimi upravnimi akti in pravno vezanimi posamičnimi
               pravnimi akti. To izrecno zakonsko pooblastilo, ki ga policist ima, torej javna
               korist in zakonski namen, zaradi katerega je upravni organ sploh pooblaščen za
               izdajanje aktov in za odločanje po prostem preudarku, bi bilo policistu odvzeto, če
               bi potrdili ta 54. predlagani člen.</p>
               <p>Zaradi tega razloga bom glasovala proti predlagani noveli. Hvala lepa.</p>
            </sp>
            <sp xml:id="SDZ6-Redna-06-2012-09-25.sp122">
               <speaker>PREDSEDNIK DR. GREGOR VIRANT:</speaker>
               <p>K razpravi je prijavljen mag. Ivan Vogrin, ki ga ni v dvorani. Zato ima besedo mag.
               Majda Potrata, za njo pa gospod Mihael Prevc.</p>
            </sp>
            <sp xml:id="SDZ6-Redna-06-2012-09-25.sp123">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod predsednik. Ko smo nazadnje sprejemali novelo Zakona o
               pravilih cestnega prometa, sem bila edina, ki sem glasovala proti tisti noveli. Pa ne
               zato, ker bi mi umanjkal socialni čut pri omiljevanju nekaterih kazni, ampak
               preprosto zato, ker verjamem, da je stroka takrat, ko je pripravljala prvotni zakon,
               se pravi ne te zadnje novele, imela v mislih občo koristi, javno dobro in povečanje
               varnosti v cestnem prometu, čeprav je bilo v javnosti slišati številna opozorila, da
               samo z represijo ne bomo izboljšali stanja, ki zagotovo ni zadovoljujoče. Kar pomeni,
               da se število tistih, ki so žrtve prometnih nesreč, ni toliko znižalo, da so učinki
               samo neposredno v enem letu po sprejemu zakona in potem se učinki počasi omilijo.
               Vidite, in ravno to, da smo ob vsakem zaostrovanju ugotavljali, da je učinek
               kratkotrajen, me je vodilo k temu, da nisem podprla novele zaradi tega, ker se mi je
               zdelo, da je zakon prekratek čas deloval, da bi lahko natančno premislili, kaj je
               bilo v njem dobrega in kje je v resnici po strokovnih merilih in presojah treba
               zadeve popravljati.</p>
               <p>Tudi opozorila o tem, da ni bilo mogoče zaslediti kakšne velike konsistentnosti,
               ampak pogosto tudi arbitrarnost pri spreminjanju posameznih določb, so me usmerile k
               temu, da sem stisnila tipko "proti". Ravno to, o čemer je govorila kolegica iz
               Pozitivne Slovenije v mnenju poslanske skupine, da prehitra vožnja za 10 kilometrov
               na avtocesti ne more biti enako kot prehitra vožnja za 10 kilometrov v strnjenem
               naselju, pa po možnosti še v okolici šole, so stvari, ki so me, kot rečeno, zelo zelo
               motile, do nekaterih zadev – in pokazale so se vrzeli, o tem je bilo tudi mogoče v
               javnosti kaj prebrati –, da so bile nekatere spremembe preuranjene in premalo
               domišljene. Tudi tista zagotovila, da niso bili izvzeti prekrški najhujše narave,
               niso čisto zdržale.</p>
               <p>Zdaj pa, zakaj podpiram to spremembo. Ta sprememba je pravzaprav sprememba enega
               samega člena in mogoče se tu tudi približujem tistim, ki menijo, da bi bilo mogoče s
               spodbujanjem doseči več kot s kaznovanjem. Jaz verjamem, da je prometna kultura v
               Sloveniji nižja kot kod drugod. Pa bom s čisto konkretnim primerom navedla. Poleti
               sem se srečala s svojo gimnazijsko sošolko, ki že 42 živi na Norveškem. In ko je
               prehitro vozila in je bila pri tem zalotena, je, ne da je takoj plačala globo, ampak
               hkrati tudi napisala opravičilo, da res ne ve, kako se ji je lahko to zgodilo, da je
               kljub prepovedi ali omejitvi vozila prehitro. Jaz ne poznam nikogar v Sloveniji, ki
               bi to storil. Hočem povedati, da tudi Slovenec, ali v tem primeru Slovenka, v novih
               okoliščinah, v drugačnem odnosu do spoštovanja cestnoprometnih predpisov lahko ravna
               drugače in se tega navadi. Tudi vem, da na Švedskem redko komu pride na pamet, da ne
               bi upošteval, recimo, tako rokov za zamenjavo zimskih gum ali pasu ali še česa
               drugega. Gre preprosto za neko stalnico v tem, da se zaveš, da moraš ravnati prav in
               dobro v skladu s pravili, ne samo takrat, kadar se bojiš, da te bodo ujeli, ampak
               vedno. In to se mi zdi, da je tudi morala ali nauk tega našega predloga, da si
               navajen, da se navajaš na neko spoštovanje predpisov. In da potem, če se ti zgodi, da
               te niso dobili tri leta pri nobeni kršitvi, lahko tudi uveljavljaš to, da se ti nek
               neznaten prekršek, bom rekla neznaten zato, ker ni kaznovan s sankcijo točk, spremeni
               v opozorilo. Tudi tisto, o čemer je bilo govora, da ni pravnih sredstev, da mogoče ni
               dobro urejeno – saj je možnost pritožbe, kajne, in mora biti izpolnjen pogoj, da nisi
               bil tri leta kaznovan ali zaloten pri nespoštovanju, da ne gre torej za kakšno hujšo
               kršitev, in se potem lahko, če ti ne verjamejo ali če tega ne moreš uveljaviti, tudi
               pritožiš in vpelješ ta instrument, o katerem je bilo prej govora, da nam je umanjkal.
               Mislim torej, da bi kazalo spodbujanje spoštovanja reda – pa ne mislim samo na tisti
               "Red je vedno pas pripet", če se spomnite, kar nas je opozarjalo z orjaških plakatov
               ob cesti –, spoštovanje tistih predpisov, ki so v prid vsem udeležencem v prometu, da
               je to lahko tudi predmet nekega priznanja, če se ravnaš dobro, takrat pač nisi
               ogloben. Zdaj, ali naj bi to naredila zavarovalnica ali ne, saj zavarovalnice imajo
               druge možnosti. Se spomnite, da je neka zavarovalnica oglaševala nižje premije za
               voznice, ker niso tolikokrat povzročiteljice prometnih nesreč, ali kaj takega, pa je
               potem to bilo tudi predmet preizkusa, ali gre za diskriminatorno ravnanje ali ne. Tu
               smo silno hitro občutljivi, namesto da bi se zgledovali po tistem, kaj nas lahko
               stimulira k temu, da se ravnamo skladno z obče veljavnimi predpisi. In jaz zakonodajo
               štejem za obče veljaven predpis. In vesela bi bila, da ne bi veljalo neko tako
               nenapisano pravilo, kot ga ljudje radi rečejo, kadar se tako zelo sproščeno
               pogovarjajo, da so zakoni zato, da se kršijo. Prepričana sem, da so zakoni zato, da
               nam pomagajo urejeno živeti v medsebojnih razmerjih.</p>
               <p>V tem vsesplošnem nespoštovanju ter neuresničevanju norm bi bilo nekaj, kar je
               spodbuda, vendarle dobrodošlo, zato bom zakon podprla. Hvala.</p>
            </sp>
            <sp xml:id="SDZ6-Redna-06-2012-09-25.sp124">
               <speaker>PREDSEDNIK DR. GREGOR VIRANT:</speaker>
               <p>Gospod Mihael Prevc, za njim gospod Peter Vilfan.</p>
            </sp>
            <sp xml:id="SDZ6-Redna-06-2012-09-25.sp125">
               <speaker>MIHAEL PREVC (PS SLS):</speaker>
               <p>Hvala lepa za besedo, gospod predsednik. Spoštovane kolegice in kolegi!</p>
               <p>Res je, da ta novela zakona ne prinaša nekih finančnih obremenitev. Res je tudi, sem
               prepričan, da je ta novela zakona pripravljena s povsem dobronamernim razlogom, pa
               vseeno ne vidim nekega smisla, da to novelo zakona tudi podprem.</p>
               <p>Predlagatelji navajate, da je treba dobre voznike stimulirati. Nadalje navajate, da
               ne sme biti poudarek zakona zgolj na kaznovanju slabih, temveč da se nagradijo tudi
               dobra dejanja. Potem tudi navajate, pač v zagovor te novele zakona, da ni bolj
               plemenitega dejanja, kot je varovanje življenja in zdravja. Seveda, sploh s tem
               slednjim se še kako strinjam. Seveda se pa tu vprašam, ali je treba nekoga nagraditi
               za to, da mimo šol, kjer se igrajo otroci, vozi previdno in počasi in da s tem varuje
               življenje in zdravje teh otrok. Mislim, da je to dolžnost. Dolžnost vseh nas je, da z
               varno vožnjo varujemo življenje in zdravje drugih udeležencev v prometu in ni treba,
               da to naredimo zgolj zaradi tega, ker pričakujemo, da bomo nagrajeni. Jaz se
               strinjam, da mora biti neka meja med tistimi manjšimi prekrški, ki v bistvu ne nosijo
               nekih škodljivih posledice. Saj ta obstoječi zakon o prekrških ima tako imenovani
               institut opozorila, ki določa izrek opozorila v primerih prekrška neznatnega pomena,
               torej tistega, ki je bil storjen v nekih okoliščinah, ki ga delajo posebno lahkega,
               in pri katerem ni nastala oziroma ne bo nastala neka škodljiva posledica.</p>
               <p>Zato bi rad še enkrat poudaril, da ne vidim nič slabega v takem predlogu. Vsekakor
               sem prepričan, da je bil namen predlagateljev dober, ampak v končni fazi pa zaradi
               vsega povedanega ne vidim nekega smisla, da bi tak zakon tudi podprl. Hvala.</p>
            </sp>
            <sp xml:id="SDZ6-Redna-06-2012-09-25.sp126">
               <speaker>PREDSEDNIK DR. GREGOR VIRANT:</speaker>
               <p>Gospod Peter Vilfan, za njim gospod Srečko Meh, še prej pa gospod Veber v imenu
               predlagatelja.</p>
            </sp>
            <sp xml:id="SDZ6-Redna-06-2012-09-25.sp127">
               <speaker>JANKO VEBER (PS SD):</speaker>
               <p>Hvala za besedo.</p>
               <p>Mislim, da je vendarle treba podati določene dodatne informacije oziroma
               obrazložitve, glede na stališča Vlade in tudi nekatere razprave. Dovolite mi, da se
               najprej sprehodim tudi skozi mnenja Vlade k temu zakonu. Namreč naše osnovno
               izhodišče, ko smo vlagali zakon, je pravzaprav bil obstoječi zakon o prekrških, ker
               ima 4. člen, kjer zelo jasno v naslovu govori: Sankcije za prekrške. Torej če
               govorimo o sankcijah za prekrške, potem je tudi v tem prvem odstavku zapisano, "iz
               tega zakona se izreče predpisana sankcija ali opozorilo". In iz tega smo tudi
               sklepali, da bi bilo mogoče primerneje izreči, ko sprožiš sodno varstvo oziroma
               postopek, opozorilo. Vendar glede na mnenje Vlade in opozorilo, da ko si enkrat
               sprožil postopek za pravno varstvo, je možno izreči opomin. Tako da, kot predlagatelj
               ne vidimo prav nobene težave, da pravzaprav besedico opozorilo zamenjamo v besedilu
               zakona z opominom in s tem popolnoma uskladimo stališče mnenje Vlade, ki opozarja na
               to dejstvo, predvsem tudi v sklopu 63. člena Zakona o prekrških, kjer govori o tem,
               da je v primeru sodnega varstva možno izreči opomin in ne opozorilo. Torej nimamo
               prav nobenih težav s tem, da besedico opozorilo zamenjamo z opomini in smo popolnoma
               usklajeni v skladu z opozorili mnenja Vlade.</p>
               <p>Tudi glede pomislekov Vlade, da naj bi ta zakon povzročal neenakost pred zakonom, ker
               naj bi pravica do spremembe globe v opozorilo imeli le tisti kršitelji, ki so vložili
               pravno sredstvo. Nikomur ne omejujemo, da vloži pravno sredstvo, tako da tukaj bi
               zelo težko govorili o tem, da povzročamo neenakosti. Dejansko se vsak sam odloči, ali
               bo uporabil pravno sredstvo ali ne, da se mu globa spremeni v opomin.</p>
               <p>In seveda je tudi treba opozoriti, da pa 7. odstavek 4. člena veljavnega zakona o
               prekrških, ki govori o sankcijah za prekrške, in v katerem dejansko je omogočeno, da
               se storilcu prekrška izreče opozorilo namesto uvedbe postopka o prekršku oziroma
               izdaje odločbe, je treba opozoriti, da pa se vendarle policist popolnoma sam, čisto
               po lastni presoji lahko odloči, ali se bo odločil za opozorilo ali bo uvedel postopek
               o prekršku. In to je ta pomanjkljivost pogosto tudi naše zakonodaje. Konkretno ta 4.
               člen je v tem sedmem odstavku, veljavnem, pomanjkljiv, ker dejansko omogoča povsem
               arbitrarno odločanje policista, ali se bo odločil za opozorilo ali pa bo uvedel
               postopek o prekršku.</p>
               <p>S sprejetjem našega zakona, ker spreminjamo ta 54. člen, ki govori o izreku opozorila
               oziroma v tem primeru, če nam bo dana možnost, opomina, seveda odpravimo to
               pomanjkljivost. Tako da ne zdrži tudi ta očitek, ki je bil nekako podan, češ da imamo
               že v sedanjem zakonu opozorilo opredeljeno in možno. Dejstvo pa je, da ni dorečen
               postopek, na kakšen način in kdaj se lahko policist dejansko odloči za opozorilo.
               Zato je to nejasnost smiselno odpraviti tudi iz Zakona o prekršku. Torej naša rešitev
               dejansko odpravlja tudi nejasnost v zdaj veljavnem zakonu.</p>
               <p>Vlada opozarja tudi, da ni jasno v prehodnih določbah, kdaj naj bi ta novi člen
               uporabili. Mislim, da je treba tukaj še vendarle enkrat opozoriti, da zakon, če bo
               sprejet, začne veljati 15. dan po objavi v Uradnem listu, uporabljati pa se začne s
               1. 1. 2013. Torej, kdorkoli je pred 1. 1. 2013 storil prekršek, seveda ne more
               uveljavljati spremembe globe v opomin, ker se dejansko tudi iz tega člena zelo jasno
               razbere, da velja od dneva storitve prekrška, kdaj lahko uporabiš to pravno sredstvo
               za spremembo globe v opomin.</p>
               <p>Tako da nejasnosti v tem zakonu, res z veliko lahkoto odpravimo in smo hvaležni Vladi
               za nekatera opozorila in napotke.</p>
               <p>Glede ostalih pomislekov, ki so jih nekateri izrazili v samih razpravah, pa bi
               vendarle rad dodal, da sklicevanje na to, da se nanaša sprememba globe v opomin, bom
               uporabljal že nov termin, ki je primernejši, seveda nikakor ni mišljen zato, da bi
               nagrajevali tiste, ki kršijo predpise pri šolah, daleč od tega. Mi smo tudi
               nasprotovali spremembi Zakona o pravilih cestnega prometa ravno v tej točki, kjer so
               se drastično znižale kazni, če prekoračiš hitrost v bližini šol. Pred tem naj vas
               spomnim, je bilo uzakonjeno, da si v primeru prekoračitve hitrosti v naselju dobil
               kazen 300 evrov, če prekoračiš hitrost do vključno 10 km/h, in hkrati dobiš 3
               kazenske točke. Po novi ureditvi dobiš, če pelješ tudi v bližini šol, globo vsega 40
               evrov, če prekoračiš hitrost do vključno 5 km/h in 80 evrov, če prekoračiš dovoljeno
               hitrost nad 5 do vključno 10 km/h. Torej bi se postavilo logično vprašanje, ker
               odgovora na to vprašanje, ki smo ga postavili tudi, ko je Vlada bila predlagatelj
               spremembe Zakona o pravilih v cestnem prometu, zakaj je prišlo do te spremembe, ni
               bilo podane. Torej lahko sklepamo, da so se odločili na podlagi nekih kriterijev, na
               podlagi presoj in nikakor niso, bi rekel, dali zakona v proceduro brez treznih
               presoj. Čeprav vemo in smo tudi opozorili danes v razpravi, da je zakon, ki je veljal
               pred tem, pravzaprav bil spremenjen po spremembi oblasti. Torej je bil razlog za
               spremembo Zakona o pravilih cestnega prometa zaveza največje politične stranke, ki je
               ta hip v koaliciji, da bo znižale kazni v cestnem prometu, popolnoma politična
               odločitev. Ni šlo za strokovno odločitev, šlo je za politično odločitev in to je še
               vedno tudi z naše strani največji očitek, da je do te spremembe brez resnih analiz
               prišlo. Zato smo tudi predlagali, da se ta zakon, ki smo ga vložili, obravnava po
               rednem postopku in tudi vložili zahtevo za splošno razpravo, ki jo danes tukaj
               opravljamo. In dejstvo je, torej prepričani smo kot predlagatelji, da lahko s
               sistemom nagrajevanja varnih voznikov spodbudimo k varnejši vožnji vse, ki so
               udeleženci v cestnem prometu. Sankcije in kazni so tisti zadnji ukrep, ki ga
               udejanjiš, če nekdo res dela pogosto te prekrške, če ne mine vsaj tri leta od tega,
               da si storil prekršek v cestnem prometu, tako da se res v tem primeru naredi razlika,
               kot je želela Vlada opozoriti oziroma predstavniki ministrstva ­– tiste, ki so varni
               vozniki, je treba nagraditi. Vendar, oprostite, to je pozitivna diskriminacija, če
               lahko temu tako rečem. Mislim, da dobri zgledi, bi bili dobri tudi za nas v
               Sloveniji, so vodilo, ki ga lahko spremljamo, in želimo biti vključeni v sistem
               nagrajevanja varnih voznikov. To je mogoče res eden takšnih prvih resnejših poskusov,
               da se to tudi udejanji v praksi. Mislim, da bi naslednji korak resnično lahko bil ta,
               da imaš lahko kot varen voznik, ko registriraš vozilo, ko ga kupiš tudi s strani
               države podarjen znak, neko simbolno priznanje, ki ga lahko tudi nalepiš na avtomobil
               in opozoriš, da sodiš v kategorijo varnih voznikov. In lahko ste prepričani, da vsak,
               ki bo imel takšno oznako, bo še previdnejši v prometu in bo poskusil tudi v javnosti
               neprestano vsakodnevno upravičiti zaupanje, ki mu ga je dodelila država. Torej,
               država nekomu lahko dodeli neke vrste simbolno oznako, da gre za varnega voznika. Ne
               bi imel nič proti temu, če bi razmišljali tudi o tem, da nekdo, ki stalno krši cestne
               predpise, da mu to že kar ravno tako damo na ustrezno mesto, da vsak policist, ki
               ustavi potem takšnega voznika, takoj ugotovi, za koga gre oziroma kakšen odnos ima ta
               voznik do varnosti v cestnem prometu.</p>
               <p>Kot predlagatelj ne vidimo prav nobenih težav, da sledimo mnenju Vlade in da besedo
               "opozorilo" spremenimo v besedo "opomin". S tem odpade cela vrsta očitkov in
               opozoril, češ, da Vlada ne more podpreti tega zakon zaradi tega, ker je opomin
               pravilnejši kot pa samo opozorilo. Prepričan pa sem tudi, da bo dejansko učinek na
               vse udeležence v prometu zelo pozitiven, če bomo tudi mi odločali pozitivno. Hvala.
            </p>
            </sp>
            <sp xml:id="SDZ6-Redna-06-2012-09-25.sp128">
               <speaker>PREDSEDNIK DR. GREGOR VIRANT:</speaker>
               <p>Gospod Peter Vilfan. Za njim gospod Srečko Meh. Gospod Vilfan se odpoveduje. Potem pa
               gospod Srečko Meh in za njim gospa Alenka Bikar.</p>
            </sp>
            <sp xml:id="SDZ6-Redna-06-2012-09-25.sp129">
               <speaker>SREČKO MEH (PS SD):</speaker>
               <p>V bistvu je lahko danes v teh izjemno kritičnih razmerah, v katerih je najbrž tudi
               Slovenija, slovenski prebivalci, ne bil rad, da govorimo o enem na videz nepomembnem
               zakonu. Ampak ali imamo, gospe in gospodje poslanke in poslanci, v zakonodajni
               proceduri kakšen pomemben zakon, ki gre po normalnem postopku? Da bi lahko o njem
               razpravljali, da bi lahko dali svoje mnenje, svoj doprinos? Torej, ali je dovolj
               časa, da lahko razpravljamo tudi o takem, na videz nepomembnem zakonu, ki gre po
               rednem postopku? Tukaj predlagam, gospe in gospodje, da ga speljemo po proceduri, ker
               imamo dovolj časa pa tudi priložnosti, da v naših medsebojnih odnosih rečemo kakšno
               besedo, ne mislim medsebojnih odnosih samo tukaj v Državnem zboru, govorim o naših
               medljudskih odnosih. Poglejte, kako reagiramo kot udeleženci v prometu. Mi pravimo,
               da tudi če vozimo mimo šole 5, 10 kilometrov, da to ni hudi prekršek, ker smo
               prehitro vozili, pa je gospa Majda Potrata povedala, kako je v nekaterih drugih
               državah, v katerih jaz nisem bil. Kako vozimo v Sloveniji in kako vozimo v Avstriji,
               Nemčiji ali v kakšni drugi državi. Gre za to, da z vsemi posegi, ki smo jih delali, z
               kaznimi, ki smo jih naredili, teh naših odnosov, te agresivnosti, ki se kaže na cesti
               v odnosu voznika, ki obvlada avto in hoče izsiliti prednost pred vsakim voznikom,
               pred vsakim pešcem, vsepovsod, skozi rdeč in kakršenkoli drugi semafor se kaže to, da
               je ta naša agresivnost, nepripravljenost, nečlovečnost vgrajena v vsako poro. Morda
               je to poizkus, da naši medčloveški odnosi postanejo bolj prijazni s pohvalami. Ampak
               do sedaj ste se, vi, ki ste se izjasnjevali s strani pozicije pa tudi s strani Vlade,
               opredeljevali za to, da ta zakon ni primeren za nadaljnjo obravnavo. Pa ne zahteva
               nobenih stroškov, zahteva smo obravnavo in popravke, ki jih je predlagal tudi gospod
               Veber, ki pravzaprav pomenijo, da lahko z eno besedo spremenimo vsebino nekega
               dejanja. Kažemo pa duha v našem medsebojnem obnašanju. Ali smo se pripravljeni
               pozdraviti, ali smo pripravljeni komu dati prednost, počakati, narediti karkoli –
               tega nismo.</p>
               <p>Zato predlagam, da damo pozitivno, torej zeleno luč nadaljnji obravnavi, da zakon
               morda popravimo, da se potrudi tudi Vlada. Gre za redni zakonodajni postopek v tem
               času, ki je, naj ponovim še enkrat, izredno turbulenten, kritičen, ki bi zahteval
               mnogo razprav poslank in poslancev, ampak tako, da bi se poslušali, vseh tistih, ki
               imajo v Sloveniji kaj povedati na kateremkoli področju, tudi na varnostnem. Jaz sem
               za pohvalo tam, kjer si ljudje pohvalo zaslužijo, in za kaznovanje absolutno vsega
               tistega, kar se ti lahko zgodi po nesreči, ampak se je zgodilo in ni bilo tako kot bi
               bilo prav, tudi v cestnem prometu in tudi drugače.</p>
               <p>Gospe in gospodje, pri nas najodgovornejši nosilci javnih funkcij ne spoštujejo
               zakonodajnih ne sodnih in vseh ostalih vej oblasti, ne hodijo na sodišča, ne
               spoštujejo tega, torej, mi bi morali biti tisti, ki bi spoštovali zakone, ki bi
               hodili čez prehode za pešce tudi tukaj prej parlamentom, in bi se obnašali tako, kot
               bi bilo lepo in prav. Zato bi bilo prav, da o tem razpravljamo in morda rečemo še
               kakšno dobro v poboljšanje tega zakona in vseh ostalih zakonov, ki bodo doprinašali
               veliko do morda teh naših prijaznejših medsebojnih odnosov. Hvala lepa.</p>
            </sp>
            <sp xml:id="SDZ6-Redna-06-2012-09-25.sp130">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Darko Jazbec. Vidim, da ga ni tukaj. Naslednja je na vrsti gospa
               Alenka Jeraj. Je tudi ni. Gospod Ivan Hršak. Ga ravno tako ni. Gospod Jože Tanko.
               Tudi ne. Gospa Marjana Kotnik Poropat. Tudi ne. Gospod Janko Veber ima besedo. Ne
               želite? A, ste že. Se opravičujem. Gospod Ivan Pišek.</p>
               <p>Izvolite.</p>
            </sp>
            <sp xml:id="SDZ6-Redna-06-2012-09-25.sp131">
               <speaker>IVAN PIŠEK (PS SDS):</speaker>
               <p>Hvala lepa.</p>
               <p>Vso priznanje državljanom, ki spoštujejo ali pa spoštujemo, tudi jaz sem med njimi,
               zakonodajo, vendar jaz mislim, da živimo v pravni državi in da to ni naša pravica,
               ampak je naša dolžnost. Sem prepričan, da ne moremo biti nagrajeni za to, da se
               ravnamo po nekih normah, ki so uveljavljene v demokratičnem svetu. Jaz bi rekel
               predlagateljem, če želijo spremembe na tem področju, da mogoče razmislijo o spremembi
               v smeri, da, ne vem, na pamet govorim, rečjo neuporaba luči čez dan, ni prekršek, ker
               pač, ne vem, mogoče ne vpliva na varnost v cestnem prometu ali kaj podobnega.
               Prepričan sem, da je gotovo večja vzgojna kazen, če bom dobil 250 evrov kazni, ker
               bom telefoniral med vožnjo, ker bom s tem ogrožal druge in bom pravzaprav vesel, če
               me bo policist opozoril na tak način, da me bo kaznoval, da bom čutil v žepu, da
               mogoče preventivno tega drugič ne bom več naredil, ker če se mi bo lepo zahvalil in
               rekel: Srečno vožnjo, drugič poskusite brez telefona, bom to vzel v zakup ali pa ne.
               Hujše je, če se upoštevajo neke stvari, kjer so vpleteni tudi drugi. To pomeni, da se
               ogroža tudi druge udeležence v prometu. Če bi to določili, da se specificira na nek
               način, bi mogoče lahko razmišljali o kakšni podpori oziroma v tej smeri.</p>
               <p>Dal bi mogoče še en primer. Zakon, kakršenkoli pač je zdaj oziroma če bi bil
               spremenjen, bo veljal za vse osebe. Prej sem že malo navedel v tej smeri,
               predstavljajte si mladega voznika, ki bi lahko po tem predlogu telefoniral, vozil,
               menjal pasove, brez varnostnega pasu, pa bi na koncu dobil samo opozorilo, ko bi ga
               dobili, mogoče po desetem takšnem prekršku, ker verjetno bo imel malo sreče, pa ga
               ravno prvič ne bodo. Jaz mislim, da so zakoni za to, da se upoštevajo. Prej je bilo
               rečeno, da zakoni veljajo za to, da nam pomagajo urejeno živeti v okolju. Vendar
               urejeno lahko živimo v okolju, samo ob upoštevanju zakonov.</p>
               <p>V zadnjih letih se je precej izboljšala prometna varnost v Sloveniji. Če se vprašamo
               zakaj, verjetno lahko ugotovimo, da je razlog za to tudi v tem, da se je pač
               spremenila pred nekaj leti kaznovalna politika in je mogoče to prišlo malo v zavest
               državljanov. Jaz pač zagovarjam neka stališča, to je moje osebno mnenje, da kazen
               mora biti vzgojna, ne samo opozorilna, ker to potem ni vzgojno.</p>
            </sp>
            <sp xml:id="SDZ6-Redna-06-2012-09-25.sp132">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Predstavnik Vlade gospod Helmut Hartman ima besedo. Potem pa še predlagatelj gospod
               Janko Veber.</p>
            </sp>
            <sp xml:id="SDZ6-Redna-06-2012-09-25.sp133">
               <speaker>HELMUT HARTMAN:</speaker>
               <p>Hvala lepa, podpredsednica.</p>
               <p>Mogoče bi v tem delu samo pokomentiral predloge, ki jih je predlagatelj navedel v
               smislu sprememb, in s tem nekako, da bi sam predlog šel v smeri, kot predlaga Vlada.
               Naj na splošno povem, da je predlog zakona nekako sui generis med sistemom zakona o
               prekrških, ki na eni strani ureja postopek opozorila in na drugi strani postopek
               opomina. Ne glede na to, kako se sama vsebina predloga imenuje, gre tukaj za
               sistemsko neskladje oziroma vsebinski problem, kjer je trenuten zakon nastavljen
               tako, da ima tako pogoje, v katerih se lahko na eni strani izrekajo opomini, kot tudi
               pogoje, v katerih se lahko izrekajo opozorila. Zdaj, predlagatelj je tukaj omenil, da
               nekih konkretnih predpogojev, ki jih ima policist za izrek opozorila, ni. Vendar naj
               opozorim, da je to, kdaj lahko policist v postopku izreče opozorilo, točno določeno v
               53. členu samega zakona, in sicer v dveh primerih, kot je že bilo rečeno, kadar je
               storjen prekršek neznatnega pomena, s tem, da je potem v 6.a členu tudi eksplicitno
               navedeno, kdaj to je. Za prekršek neznatnega pomena se šteje prekršek, ki je bil
               storjen v okoliščinah, ki ga delajo posebno lahkega in pri katerem ni nastala oziroma
               ne bo nastala škodljiva posledica. Kar pomeni, postopek je dokaj natančno določen, v
               katerih obsegih se uradna pooblaščena oseba lahko giblje, kadar izreka opozorilo. In
               še drug kriterij, ki je bil tudi že v postopku naveden, in sicer če pooblaščena
               uradna oseba oceni, da je glede na pomen dejanja opozorilo zadosten ukrep. Tu bi
               opozoril ravno na to, kar je bilo rečeno že ob sami predstavitvi mnenja Vlade, da je
               ta konsistenca samega zakona s spremembo ne samo imena, ogrožena v bistvu samega
               postopka. Kar pomeni, da v spremembi oziroma dodajanju določenih pogojev, v tem
               primeru, kadar ne gre za izrek kazni, ki je v zakonu opredeljena kot pridobitev
               kazenskih točk, da gre tu za opozorilo oziroma sedaj po novem predlogu predlagatelja
               za opomin. Zato vsekakor razumemo predlog, ki je v samem bistvu dober, da gre za neko
               nagrajevanje. Vendar pa sam predlog, ki je bil predstavljen tako v smislu opomina kot
               tudi v smislu opozorila, ne pade v kontekst trenutnega sistema zakona o prekrških.
               Hvala.</p>
            </sp>
            <sp xml:id="SDZ6-Redna-06-2012-09-25.sp134">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Besedo ima kot prvopodpisani v imenu predlagateljev gospod Janko Veber.</p>
            </sp>
            <sp xml:id="SDZ6-Redna-06-2012-09-25.sp135">
               <speaker>JANKO VEBER (PS SD):</speaker>
               <p>Hvala za besedo.</p>
               <p>No, mislim, da bi bilo vendarle dobro, da se pozorno poslušamo. Dejstvo je, da je
               izrek opozorila, če bi ostal v zakonu, potem pride do sistemske težave, kako izvajati
               zakon o prekrških. Zato poudarjam, da to sistemsko težavo z lahkoto odpravimo, da
               opozorilo nadomestilo z opominom in potem tečejo prav vsi postopki, ki so že
               predvideni v Zakonu o prekrških v skladu s sedaj veljavnim zakonom, in ne prihaja do
               nobenih težav pri izvajanju in razumevanju tega zakona.</p>
               <p>Posebej bi pa dejansko lahko še enkrat opozoril, da ne drži trditev predstavnika
               Vlade, da je postopek za izrek opozorila jasen. Odvisen je od ocene policista. Torej,
               enkrat imaš lahko dober dan, imaš slab dan, nekdo ti je všeč, nekdo ti ni všeč,
               nekoga lahko celo tudi namenoma, bom rekel, poskušaš spremljati in potem odreagiraš
               na način, da raje uvedeš postopek o prekršku in ne izrečeš opozorila. In to je
               težava. Torej, mislim, da če bi se oboji poslušali, bi lahko prišlo do
               kvalitetnejšega besedila, s tem, da se odpravi ta problem pri izrekanju opozorila.
               Hkrati pa seveda še enkrat poudarjam, če želimo doseči, da nam sodišče kot tako
               izreče opomin, je pač vendarle treba ta postopek izpeljati. V okviru postopka, ko
               ugotavljamo sodno varstvo, je odločitev, vsaj upam si reči, nesporna in sodišče bo
               zagotovo proučilo, ali so izpolnjeni pogoji, da se lahko izreče opomin ali ne.</p>
               <p>Tudi vsem tistim, ki ste imeli pomisleke o tem, ali pač nekdo krši zakon ali ne krši,
               in da pač vsi moramo sto odstotno na vseh področjih spoštovati zakonodajo, se
               strinjam. Če bi bilo temu tako, potem ne bi potrebovali tretje veje oblasti, sodišč,
               in bi bile zadeve zelo enostavne. Ampak v tem primeru govorimo samo o tem, da gre
               resnično za možnost, ki jo varen voznik lahko uporabi, ne vsak voznik, varen voznik,
               da skozi postopek sodnega varstva dokaže, da mu zakon omogoča, da ne plača globe za
               manjši prekršek, ampak da mu sodišče izreče opomin. Torej gre za povsem jasen in tu
               res usklajen postopek z našim pravnim redom in ne bo nobenih težav, če bo ta zakon
               sprejet. Generalno gledano pa še enkrat, se strinjam, dajmo vsi spoštovati
               stoodstotno zakone, pa sodišča res ne bodo potrebna. Je pa res, da so mnogi zakoni
               včasih napisani tako, da jih tudi sami tolmačimo ali pa razumemo, ne nazadnje, na
               različen način. In ravno zato Vlado tudi opozarjam, da bi bilo treba doreči ta
               postopek, da ni od proste presoje policista odvisno, ali bo začel postopek o prekršku
               ali pa bo izdal opozorilo. Tako da smo zelo blizu neki skupni rešitvi, če se želimo
               poslušati in res dogovoriti, da izboljšamo tudi Zakon o prekrških. In prepričan sem,
               da postopek, ki je bil začet s strani poslank in poslancev Socialnih demokratov,
               podpira to možnost v drugi obravnavi. Zato res še enkrat opozarjam, da je smiselno
               nadaljevati ta postopek, in kaže, da smo se vsaj s strani predlagateljev pripravljeni
               zelo konstruktivno in v vseh mejah, ki so zelo pomembne ravno na področju varnosti v
               cestnem prometu, prilagoditi in izboljšati to besedilo tako, da bo zakon jasen in ga
               bodo lahko razumeli tako udeleženci v cestnem prometu kot tudi tisti, ki nadzorujejo
               promet in imajo možnost tudi sankcionirati koga, ki te prekrške stori. Hvala.</p>
            </sp>
            <sp xml:id="SDZ6-Redna-06-2012-09-25.sp136">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati? Ker vidim, da ni več želje po
               razpravi, jo zaključujem.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali v sredo, 26. september 2012, v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O POLICIJI, REDNI POSTOPEK.</title>
               </p>
               <p>Predlog zakona je v obravnavo Državnemu zboru predložila skupina 23 poslank in
               poslancev s prvopodpisanim gospodom Petrom Vilfanom. Za dopolnilno obrazložitev
               predloga zakona dajem besedo predstavniku predlagateljev predloga zakona, gospodu
               Petru Vilfanu.</p>
            </sp>
            <sp xml:id="SDZ6-Redna-06-2012-09-25.sp137">
               <speaker>PETER VILFAN (PS PS):</speaker>
               <p>Spoštovana podpredsednica, kolegice in kolegi!</p>
               <p>Najprej naj izrazim zadovoljstvo, da lahko danes ponovno stojim tule pred vami in
               ponovno govorim o našem predlogu tega zakona o policijskih pooblastilih, ker to
               pomeni, da je naš predlog dobil podporo tako v prvi obravnavi kot tudi na matičnem
               odboru oziroma Odboru za notranje zadeve. In to je dejstvo, ki me dodatno utrjuje v
               prepričanju, da je ta naš predlog in tak zakon - sam sem to trdil že od začetka
               postopka - primeren, dober in tudi nujno potreben. O slednjem pa mislim, da smo tako
               ali tako vsi enotni.</p>
               <p>Predlog predvideva dve novi policijski pooblastili, in sicer prepoved udeležbe na
               športnih prireditvah in prekinitev potovanja na športno prireditev. Obema ob
               morebitnem izreku sledijo seveda še vse ostale posledice, ki so natančno opisane v
               našem predlogu in o katerih danes ne bi na dolgo in široko razglabljal glede na
               omejen čas in na dejstvo, da je bilo na to temo praktično vse povedano že v prvi
               obravnavi in tudi na Odboru za notranje zadeve.</p>
               <p>Naš predlog je dobil tudi podporo Policijskega sindikata. V tem, da je predlog dober
               in da koncept le ni tako napačen, pa nas utrjuje tudi mnenje Vlade, ki pravi, da naš
               predlog ne prinaša novih rešitev oziroma nič takega, kar ne bi vseboval že Predlog
               zakona o nalogah in pooblastilih policije, ki pa je trenutno še v medresorskem
               usklajevanju. Tukaj pa je bistvena razlika. Ta pooblastila, ki jim Vlada vsebinsko ne
               nasprotuje, bi v primeru sprejetja našega predloga začela veljati že v začetku
               naslednjega meseca. Tukaj je prednost našega predloga zakona velika, še posebej, če
               spomnim na naše sicer zelo korektne pogovore s predstavniki Ministrstva za notranje
               zadeve in obljube v času vložitve njihovega predloga v parlamentarno proceduro.
               Najprej je bila to majska seja letošnjega leta, nato so na junijski seji napovedali,
               da bo to na septembrski. Ne eno ne drugo se ni zgodilo in ob vsem spoštovanju in tudi
               razumevanju do obilice dela, ki si ga je naložilo to ministrstvo, preprosto ne
               verjamem, da se bo to zgodilo v doglednem času. Čas pa je tisto, kar nas še kako
               priganja. Nekatera mednarodna športna tekmovanja so se že začela, druga so pred
               vrati. Dokončno pa je zdaj res jasno, da bo Slovenija naslednje leto organizirala
               tudi evropsko prvenstvo v košarki po dogovoru med Vlado, košarkarsko zvezo,
               organizatorji in pa mednarodno košarkarsko federacijo FIBO, in to je prav gotovo
               tekmovanje, ki sodi v kategorijo tistih tekmovanj visokega tveganja, jasno, ko
               govorimo o navijaški tematiki. In ravno zato je tako pomembno, da tak zakon,
               mimogrede, večina evropskih držav ga že ima, in to veliko strožjega kot bi ga imeli
               mi, sprejmemo čim prej in pošljemo v svet signal oziroma sporočilo, da v Sloveniji na
               tem področju ne bo šale. Potem se mogoče ne bi zgodilo to, kar se je pred zadnjo
               tekmo Eurolige v nogometu v Mariboru, ko so tokrat sicer gostujoči navijači v
               središču mesta izzvali incident, ki ni ogrožal samo njih, ampak vse, ki so se
               nahajali v bližini. Posredovati je morala policija, posebna enota policije, policaji
               na konjih, celo helikopter je bil vključen v akcijo. Na srečo, razen nekaj prask,
               tudi tokrat ni bilo huje poškodovanih. Kdo ve, morda pa bi v primeru, da bi v
               Sloveniji že imeli Zakon o navijačih, zanj vedeli tudi gostujoči razgrajači in bi
               potem ravnali drugače. Morda jim niti na misel ne bi padlo, da bi počeli kaj tako
               neprimernega v Mariboru.</p>
               <p>Ob našem predlogu so se pojavili tudi pomisleki z vidika varovanja človekovih pravic
               in svoboščin. Tukaj se moramo vprašati, čigave pravice in svoboščine so bolj
               pomembne. Tiste izgrednikov, ki jih je prav zaradi njihovega družbeno
               nesprejemljivega vedenja treba omejiti, ali tiste večine športnih ljubiteljev, ki na
               športne prireditve zahajajo, prihajajo z dobrimi nameni, da v družbi prijateljev,
               družine in ostalih uživajo v lepih, dobrih predstavah slovenskih športnikov in
               ekip.</p>
               <p>Ves čas postopka poslušamo tudi pripombe o velikih dodatnih stroških, ki bi jih
               sprejetje našega predloga zakona povzročilo. Gre za dodatno usposabljanje policistov,
               pripravo ustrezne dokumentacije in obrazcev, računalniških aplikacij in podobno.
               Mislim, da tudi to ni tako velik problem, saj bo ministrstvo omenjeno izobraževanje
               tako ali tako moralo izpeljati, in če del le-tega opravi prej, to pač mislim, da ne
               bo povečalo stroškov. Lahko pa se v umestnem času zgodi kakšen hujši izbruh nasilnih
               navijačev ali celo več njih, mi pa primernega zakona še ne bomo imeli.</p>
               <p>Obstaja tudi nekaj pomislekov glede implementacije obeh pooblastil v policijsko delo.
               Prepričan sem, da so naša policija, ministrstvo, pravosodje, sodišča, več kot
               sposobni to storiti v najkrajšem času. To govorim tudi zato, kar smo predlog novega
               pooblastila primerjali s pooblastilom, ki ga ima policija že od leta 2003, ko je bila
               sprejeta novela B, in sicer prepoved približevanja določeni osebi, kraju ali območju,
               in enak koncept ohranili tudi pri pooblastilih policije glede prepovedi udeležbe na
               športnih prireditvah in prekinitvi potovanja na športno prireditev.</p>
               <p>Lahko bi naštel še kar nekaj argumentov v prid tega našega predloga, ampak jih bom
               nekaj ohranil tudi na jutrišnjo obrazložitev glasu. Zahvaljujem se na koncu vsem, ki
               ste podpirali in tudi podprli naš predlog na prvi obravnavi in tudi na Odboru za
               notranje zadeve, ter vas pozivam, da enako storite tudi jutri in da z dokončno
               potrditvijo tega zakona naredimo nekaj dobrega ne samo za tiste prave navijače in
               ljubitelje športa, ampak za celoten slovenski šport.</p>
            </sp>
            <sp xml:id="SDZ6-Redna-06-2012-09-25.sp138">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Predlog zakona je obravnaval Odbor za notranje zadeve kot matično delovno telo. Za
               predstavitev poročila odbora dajem besedo podpredsedniku gospodu Tomažu Liscu.</p>
            </sp>
            <sp xml:id="SDZ6-Redna-06-2012-09-25.sp139">
               <speaker>TOMAŽ LISEC (PS SDS):</speaker>
               <p>Hvala, predsedujoča. Spoštovani, spoštovane! Odbor za notranje zadeve je na svoji 4.
               seji kot matično delovno telo obravnaval novelo Zakona o policiji, ki ga je Državnemu
               zboru v obravnavo predložila skupina poslancev s prvopodpisanim gospodom Petrom
               Vilfanom. Državni zbor je na zahtevo skupine poslancev že na svoji 5. redni seji o
               predlogu zakona opravil splošno razpravo in takrat sprejel sklep, da je predlog
               zakona primeren za nadaljnjo obravnavo.</p>
               <p>Dopolnilno obrazložitev predloga zakona je podal prvopodpisani predlagatelj, poslanec
               Peter Vilfan. Predlog zakona, kot že omenjeno, uvaja dve novi policijski pooblastili
               za zagotavljanje varnosti in reda na športnih prireditvah, to sta prepoved udeležbe
               na športnih prireditvah in prekinitev potovanja na športno prireditev. Predlagatelj
               je poudaril, da je predlagani zakon v prvi vrsti potreben zaradi slovenske
               organizacije evropskega prvenstva v košarki naslednje leto, ki bo ena največjih
               mednarodnih tekmovanj z visoko stopnjo varnostnega tveganja. Na potrebo po čim
               prejšnji ureditvi pa kažejo tudi nekateri incidenti, ki bi jih ob ustrezni ureditvi
               bilo mogoče preprečiti.</p>
               <p>V zvezi s pripombami Zakonodajno-pravne službe, da je predlagana ureditev sporna z
               vidika prekomernega posega v nekatere človekove pravice, je predlagatelj menil, da je
               pri tem treba odtehtati, katere človekove pravice terjajo večje varstvo, ali
               navijačev ali vseh udeležencev.</p>
               <p>Predlagatelj tudi ne sprejema argumenta Vlade o nesistemskosti in nepotrebnosti
               ureditve iz razloga, ker le-ta pripravlja novo sistemsko zakonodajo. Glede na to, da
               je sezona športnih tekmovanj v teku, pa je po mnenju predlagatelja pomembno, da
               področje navijaštva uredimo čim prej.</p>
               <p>Predstavnik Vlade, državni sekretar na Ministrstvu za notranje zadeve mag. Robert
               Marolt, je povedal, da Vlada načeloma podpira prizadevanje predlagatelja za zakonsko
               ureditev teh dveh novih policijskih pooblastil, dejal pa je, da je na Ministrstvu za
               notranje zadeve v pripravi nov sistemski predlog zakona o nalogah in pooblastilih
               policije, ki skupaj s Predlogom zakona o organizaciji in delu v policiji tvori
               vsebinsko povezano celoto. Oba bosta že naslednji teden na seji Vlade Republike
               Slovenije. Zato je po mnenju Vlade nesistemsko, da bi zdaj dopolnjevali le dva člena
               veljavnega zakona o policiji. Takšno parcialno spreminjanje bi po mnenju Vlade
               podražilo tudi dodatne nepotrebne stroške za proračun, povezave s pripravami na
               izvajanje zakona. Vlada poleg nesistemskega pristopa ugotavlja tudi nekatere
               nejasnosti in nedorečenosti predlaganih določb.</p>
               <p>Predstavnica Zakonodajno-pravne službe je predstavila bistvene poudarke iz njihovega
               pisnega mnenja. Opozorila je na nekatere nejasnosti in nedorečenosti predlaganih
               rešitev, med drugim na nejasno razmerje med postopkom za določitev ukrepov in
               postopkom zaradi kaznivega dejanja ali prekrška na drugi strani, na pomanjkljiv
               postopek za odrejanje ukrepov, na nejasno opredeljen pogoj zalotenosti glede načina
               zaznave, na nejasne rešitve v zvezi s postopkom pred preiskovalnim sodnikom ter na
               pomanjkljiv posebni postopek javljanja na policijski postaji. Ker nekatere rešitve
               vezane na ureditev obeh novih pooblastilih policije predstavljajo znaten poseg v
               človekove pravice, Zakonodajno-pravna služba prav tako predlaga dodaten razmislek v
               teh delih predlagane ureditve.</p>
               <p>Predsednik komisije Državnega sveta za državno ureditev je predstavil pisno mnenje
               komisije, ki predloga zakona ne podpira.</p>
               <p>Svoje mnenje o predlogu zakona pa so predstavili tudi predsednik Sindikata policistov
               Slovenije in predsednik Policijskega sindikata Slovenije, ki sta izrazila podporo
               predlogu zakona.</p>
               <p>V razpravi o posameznih členih predloga zakona so poslanci, ki so izrazili podporo
               predlogu zakona, to utemeljevali z nujnostjo čimprejšnje ureditve pooblastil policije
               za zagotavljanje varnosti na športnih prireditvah. Argumentom Vlade, da je smiselneje
               in racionalneje počakati na vladni zakon, niso potrdili, saj glede na to, da Vlada
               predloga zakona še ni vložila v zakonodajni postopek, še ni mogoče napovedati, kdaj
               to bo. Poleg tega so tudi pritrdili, ker je sezona športnih prireditev že v teku,
               zakonodajalec pa bo s sprejetim zakonom poslal pomembno sporočilo vsem udeležencem
               športnih tekmovanj, vezano na njihov varnostni vidik, zato je smiselno predlog zakon
               podpreti tudi, če bo veljal le nekaj mesecev oziroma tednov in bo njegova ureditev
               kasneje nadomeščena z novo.</p>
               <p>Poslanci Poslanke skupine SDS in DeSUS so izrazili strinjanje z vsebino predloga
               zakona, vendar so napovedali njegovo podporo.</p>
               <p>Na koncu, preden me čas prehiti, naj povem, k predlogu zakona amandmaja niso bili
               vloženi. Odbor je glasoval o vseh členih predloga zakona skupaj in jih sprejel z 8
               glasovi za in 7 glasovi proti.</p>
               <p>Ker k predlogu zakona na matičnem delovnem telesu niso bili sprejeti amandmaji, Odbor
               za notranje zadeve Državnemu zboru predlaga, da Predlog zakona o spremembah in
               dopolnitvah Zakona o policiji sprejme v predloženem besedilu.</p>
            </sp>
            <sp xml:id="SDZ6-Redna-06-2012-09-25.sp140">
               <speaker>PODPREDSEDNICA RENATA BRUNSKOLE:</speaker>
               <p>Hvale lepa.</p>
               <p>Za uvodno obrazložitev mnenja dajem besedo predstavniku Vlade in tukaj tudi
               pozdravljam mag. Roberta Marolta, državnega sekretarja na Ministrstvu za notranje
               zadeve.</p>
            </sp>
            <sp xml:id="SDZ6-Redna-06-2012-09-25.sp141">
               <speaker>MAG. ROBERT MAROLT:</speaker>
               <p>Hvala lepa, gospa podpredsednica. Spoštovane poslanke, spoštovani poslanci!</p>
               <p>V zvezi s predlogom skupine poslank in poslancev Državnega zbora s prvopodpisanim
               gospodom poslancem Petrom Vilfanom glede spremembe Zakona o policiji v delu, ki se
               nanaša na učinkovitejše ukrepanje zoper nasilne navijače, se Ministrstvo za notranje
               zadeve načeloma strinja in podpira prizadevanja predlagatelja za zakonsko ureditev
               dveh novih policijskih pooblastilnih institutov. Nasprotuje pa nesistemskim
               spremembam iz naslednjih razlogov.</p>
               <p>Predlog novega zakona o nalogah in pooblastilih policije, ki na sistematičen in
               celovit način ureja policijska pooblastila, med drugim tudi omenjeno problematiko,
               gre za več kot 20 policijskih pooblastil oziroma institutov, od tega 9 novih ukrepov,
               je bil že sprejet v preteklem tednu na redni seji Vlade v četrtek. Predlog zakona o
               nalogah in pooblastilih policije, skupaj z zakonom o organiziranosti in delu
               policije, ki je bil sprejet na isti seji Vlade, tvori vsebinsko povezano celoto. Zato
               je popolnoma nesistemsko, da bi zdaj dopolnjevali le dva člena veljavnega zakona o
               policiji, ker je zakon o nalogah in pooblastilih policije vsebinska celota. Poleg
               zakonskih rešitev, ki so vsebinsko identične s predlaganimi ukrepi zoper navijače, je
               v novem zakonu o nalogah in pooblastilih policije predvidena tudi natančnejša
               ureditev v podzakonskem aktu, v pravilniku o policijskih pooblastilih, kar pa v
               predlagani spremembi zakona o policiji, ki ga obravnavate, ni dorečeno. In tukaj
               ostaja zadeva odprta in nejasna. Res je, da so predlagane rešitve obravnavane novele
               zakona o policiji povzete po Predlogu zakona o nalogah in pooblastilih policije, o
               katerem je Državni zbor razpravljal že v preteklem mandatu in se je takrat postopek
               končal. V tistih predhodnih razpravah ne smemo pozabiti, da je bilo izpostavljenih
               več pomislekov in dilem, med drugim tudi zelo pomembne pripombe in mnenje
               Zakonodajno-pravne službe Državnega zbora, ki pa v tem predlogu, ki ga zdaj
               obravnavate, ni upoštevano. Poleg tega moram ponovno poudariti, da ureditev novih
               pooblastil v zakonu o policiji prinaša vrsto nepotrebnih, lahko rečem dvakratnih
               stroškov, ki bi bili sicer združeni s pripravami na izvajanje novega sistemskega
               zakona o nalogah in pooblastilih policije. Kot je že gospod poslanec omenil, priprava
               celovitega podzakonskega akta, usposabljanja policistov, priprava obrazcev, priprava
               evidenc, potem priprava računalniških programov, vse to bi moralo v primeru, če bi
               bil ta zakon sprejet, potekati dvakratno, torej bi bilo treba dvakratno izobraževati
               več kot 3 tisoč policistov, se pravi dvakratno izobraževati, dvakratno pripraviti
               računalniške aplikacije, torej posebej samo za ta dva ukrepa in posebej za 9 novih
               ukrepov oziroma pooblastil oziroma za celovito sistemsko zakonodajo, ki čaka na
               obravnavo v Državnem zboru.</p>
               <p>Ob tem moram ponovno poudariti, da te povzete oziroma predlagane rešitve zakona o
               policiji prinašajo in odpirajo nekatere nejasnosti, nedorečenosti in ta predlog
               zakona vsebuje tudi vrsto nedorečenih in pravno vprašljivih rešitev, na katere, kot
               sem že omenil, opozarja Zakonodajno-pravna služba Državnega zbora. Tukaj bi poudaril
               samo to, da pa predlog novega sistemskega zakona o nalogah in pooblastilih policije
               praktično v celoti upošteva vse dosedanje pripombe Zakonodajno-pravne službe
               Državnega zbora. Še posebej moram poudariti, da bi ta predlog zakona, ker pripombe
               Zakonodajno-pravne službe niso bile upoštevane in torej na matičnem odboru niso bili
               sprejeti ustrezni amandmaji, policiji povzročili velike težave pri implementaciji v
               praksi. Poleg tega ne smemo pozabiti, da je tudi zelo kratek, zgolj 15-dnevni, rok za
               uveljavitev zakona predviden. Praktično nemogoče je usposobiti policiste. Poleg tega
               pa ne smemo pozabiti, da bi do sprejetja veljavnosti novega Zakona o nalogah in
               pooblastilih policije ukrepe izrekanja, razloge ter pogoje uveljavljali po enem
               zakonu, po novem zakonu o nalogah in pooblastilih policije pa so določeni drugačni
               pogoji in postopki, zato se postavlja vprašanje ustavnega načela enakosti in uporabe
               milejšega predpisa.</p>
               <p>Zato temu predlogu zakona nasprotujemo. Hvala.</p>
            </sp>
            <sp xml:id="SDZ6-Redna-06-2012-09-25.sp142">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Ker je Državni zbor na 5. seji opravil splošno razpravo o predlogu zakona,
               predstavitev stališč poslanskih skupin ni možna.</p>
               <p>Ker k predlogu zakona matično delovno telo ni prejelo nobenega amandmaja, amandmajev
               na seji zbora ni možno vlagati.</p>
               <p>Zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili v
               sredo, 26. septembra 2012, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA – PRVA OBRAVNAVA PREDLOGA ZAKONA O SPREMEMBAH
                  IN DOPOLNITVAH DOLOČENIH ZAKONOV NA PODROČJU VARNE HRANE, VETERINARSTVA IN VARSTVA
                  RASTLIN.</title>
               </p>
               <p>Predlog zakona je v obravnavo Državnemu zboru predložila Vlada. V zvezi s tem
               predlogom zakona je skupina 10 poslank in poslancev s prvopodpisanim gospodom Jankom
               Vebrom zahtevala, da Državni zbor opravi splošno razpravo.</p>
               <p>Preden dam besedo predstavniku Vlade, lepo pozdravljam tu prisotnega gospoda ministra
               in gospo direktorico Veterinarske uprave Republike Slovenije.</p>
               <p>Besedo dajem gospodu Francu Bogoviču, ministru za kmetijstvo in okolje.</p>
            </sp>
            <sp xml:id="SDZ6-Redna-06-2012-09-25.sp143">
               <speaker>FRANC BOGOVIČ:</speaker>
               <p>Lep dober dan, spoštovana podpredsednica, spoštovani poslanke in poslanci!</p>
               <p>V teh petih minutah, ki so na razpolago, bom poskušal predstaviti Predlog zakona o
               spremembah in dopolnitvah določenih zakonov za področje varne hrane. Gre za zelo
               pomembno področje, kjer za uresničitev racionalnega in celostnega pristopa na
               področju varne hrane predlagani zakon združuje Veterinarsko upravo, Fitosanitarno
               upravo, Direktorat za varno hrano v večjem delu in del Kmetijskega inšpektorata v
               enotno institucijo, statusno obliko organa v sestavi v okviru Ministrstva za
               kmetijstvo in okolje, v Upravo za varno hrano, veterinarstvo in varstvo rastlin.</p>
               <p>Zakonodaja v Republiki Sloveniji zagotavlja organom v sestavi ministrstev strokovno
               neodvisnost, še posebej za izvajanje nadzornih nalog. Naloge nove institucije bodo
               predvsem: priprava predpisov s področja varne hrane, upravljanje s tveganji za
               zdravje ljudi, živali in rastlin, izvedba enotnega uradnega nadzora v verigi varne
               hrane, vključno s spremljanjem pojavov tveganja. Z zakonom je tudi jasno določena
               tako imenovana linija poveljevanja, kar je ključnega pomena za hitro in učinkovito
               ukrepanje ob pojavih nevarnosti za zdravje ljudi, živali in rastlin oziroma varstvo
               potrošnikov. Nova uprava bo pokrivala zdravje rastlin, fitofarmacevtska sredstva,
               semenarstvo, krmo, zdravje živali, zaščito živali, varnost in kakovost živil
               živalskega in rastlinskega izvora, tako v upravnem kot nadzornem delu, razen upravnih
               nalog na področju zaščite kmetijskih pridelkov in živil, tako imenovane sheme
               kakovosti, ki bodo znotraj Direktorata za kmetijstvo. Zaradi tega je predlagani zakon
               poseg v naslednjih 10 zakonov: Zakon o kmetijstvu, o vinu, o živinoreji, o
               veterinarstvu, Zakon o veterinarskih merilih skladnosti, Zakon o krvi, Zakon o
               semenskem materialu kmetijskih rastlin, Zakon o varstvu novih sort rastlin, Zakon o
               mineralnih gnojilih in Zakon o ravnanju z gensko spremenjenimi organizmi. Z
               uveljavitvijo predlaganega zakona bo iz štirih organov v novo upravo združenih
               okvirno okoli 415 javnih uslužbencev z naslednjimi upravnimi in inšpekcijskimi
               nalogami: celoten današnji VURS, Veterinarska uprava Republike Slovenije, v katerem
               je 295 javnih uslužbencev, od tega 203 uradni veterinarji, zadolženi so za pripravo
               predpisov in izvajanje nadzora veterinarske zakonodaje, Fitosanitarna uprava
               Republike Slovenije, 18 javnih uslužbencev, ki pripravljajo predpise s področja
               fitofarmacevtskih sredstev, zdravja rastlin in semenarstva. Potem je večji del
               Direktorata za varno hrano, v katerem je danes 24 javnih uslužbencev, priprava
               predpisov s področja varnosti in kakovosti hrane in krme, razen v delu, kot sem že
               omenil, politike shem kakovosti ter identifikacija in registracija živali, tudi del
               inšpektorata. Govorimo o fitosanitarnih inšpektorjih, kjer je danes 26 inšpektorjev.
               Inšpektorji za kakovost hrane. Tu je potrebno 39 inšpektorjev, ki izvajajo ta nadzor.
               Pri kmetijskih inšpektorjih pa je treba še nekatere detajle dogovoriti, zato o
               številki danes ne moremo govoriti. Ostaja pa normalno še naprej Inšpektorat Republike
               Slovenije za kmetijstvo, gozdarstvo, hrano in okolje kot organ v sestavi. V tem delu
               vidimo priložnosti za racionalizacijo, da je enotna strategija in za pripravo pravnih
               podlag izvajanje specializiranih strokovnih nalog, tudi uradni nadzor znotraj ene
               inštitucije. Mislimo, da je velika prednost v tem, da bo v novi upravi predvidena
               enotna inšpekcija, ki jo bodo izvajali uradni veterinarji, fitosanitarni inšpektorji,
               torej inšpektorji za hrano. Pri tem gre zagotovo za prijaznejši dostop do tistih, ki
               jih je treba nadzirati v smislu nepodvajanja inšpekcij na dvorišču, ampak se lahko te
               naloge dosti bolj poenotijo. Zagotovo bo lažje pri pripravi skupnih zakonov, tudi pri
               implementaciji evropske zakonodaje, da ne bo teh tako imenovanih sivih con.
               Pričakujemo prednosti tudi na področju informatike. Prav tako pri enotnem načinu
               imenovanja laboratorijev. Kar je pa najbolj pomembno, tudi dobro komunikacijo s
               potrošniki. In mislim, da je to tudi tisti ključni osnovni cilj, in sicer da sedanjo,
               dobro delujoče področje varne hrane še toliko bolj okrepimo z novo spremembo
               zakonodaje.</p>
            </sp>
            <sp xml:id="SDZ6-Redna-06-2012-09-25.sp144">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Prehajamo na predstavitev stališč poslanskih skupin. Besedo ima Poslanska skupina
               Državljanske liste, mag. Katarina Hočevar.</p>
            </sp>
            <sp xml:id="SDZ6-Redna-06-2012-09-25.sp145">
               <speaker>MAG. KATARINA HOČEVAR (PS DL):</speaker>
               <p>Lepo pozdravljeni, spoštovani minister, direktorica, poslanke in poslanci!</p>
               <p>Na prvi pogled zakon o spremembah in dopolnitvah določenih zakonov na področju varne
               hrane, veterinarstva in varstva rastlin deluje kot mali ZUJF. In v resnici tudi gre
               za racionalizacijo služb znotraj Ministrstva za kmetijstvo in okolje ter pomeni korak
               k učinkovitejšemu izvajanju postopkov znotraj ministrstva. Obrazložitev predloga
               zakona v enem stavku je, da se združuje področje varne hrane pod eno streho, eno
               organizacijsko enoto, to je Upravo Republike Slovenije za varno hrano, veterinarstvo
               in varstvo rastlin.</p>
               <p>V Državljanski listi takšen pristop in organiziranost pozdravljamo. Strategija varne
               hrane na papirju že od leta 2001 čaka, da jo udejanimo tudi v organizacijskem smislu.
               S tem zakonom bo ta strategija s prihodnjim letom pomenila korak naprej v prehranski
               varnosti. Priprava zakonodaje na področju varne hrane in z njo povezan nadzor je
               trenutno razdeljen na kar štiri organe znotraj ministrstva. Prehranska varnost je
               pomembna prioriteta vsake države. Največji problem trenutne ureditve je
               razdrobljenost. V praksi se je celo dogajalo, da so imele različne inšpekcije
               različna mnenja. Proizvajalec hrane pa ni vedel, kako naj ravna.</p>
               <p>Nova uprava bo omogočila enotne zakonodajne postopke in celovito obvladovanje
               tveganja. Poenoteni bodo laboratorij uradnega nadzora in nacionalni referenčni
               laboratorij. Dana bo podlaga, da se poveže in okrepi sedanji sistem ocene tveganj,
               informacijski sistemi na področju prehranske verige, zagotovljen pa bo tudi enoten in
               preglednejši način komuniciranja z nosilci dejavnosti in potrošniki. Glede na to, da
               bo zagotovljen enoten program dela za vse inšpektorje, ki kontrolirajo prehransko
               verigo, je ključna dodana vrednost, ki jo osnutek zakona prinaša v naš pravni red s
               tem, da združuje inšpekcijske službe, ki izvajajo nadzor nad varnostjo in kakovostjo
               hrane, z zdravjem živali in varstvom rastlin, kot tudi predvideva ekonomska
               zakonodaja s tega področja.</p>
               <p>Naj na kratko strnem prednosti, ki jih zakon prinaša za posamezne subjekte. Torej,
               kaj pridobijo kmetje ali nosilci dejavnosti? Obremenjeni bodo z manjšim številom
               pregledov, v bodoče bodo namesto s štirimi komunicirali z eno institucijo. Kaj
               pridobi potrošnik? Večjo garancijo, da je hrana v prehranski verigi varna. Nova
               uprava bo namreč predstavljala eno informacijsko mesto tudi glede obveščanja
               potrošnikov in tveganjih. In na koncu kaj pridobijo javne finance in naš proračun? Ne
               bo več podvajanj. S povezavo do sedaj kar štirih samostojnih informacijskih sistemov
               v enega bo tudi boljša izraba tako kadrovskih kot finančnih virov.</p>
               <p>Ker smo v Državljanski listi zagovorniki racionalizacije in poenostavitev in hkrati
               zakon o spremembah in dopolnitvah določenih zakonov na področju varne hrane,
               veterinarstva in varstva rastlin vnaša v sistem tudi enotno vstopno točko za
               proizvajalca hrane, bomo v Državljanski listi zakon podprli.</p>
            </sp>
            <sp xml:id="SDZ6-Redna-06-2012-09-25.sp146">
               <speaker>PODPREDSEDNICA RENATA BRUNSKOLE:</speaker>
               <p>Poslanska skupina Slovenske ljudske stranke, gospod Roman Žveglič.</p>
            </sp>
            <sp xml:id="SDZ6-Redna-06-2012-09-25.sp147">
               <speaker>ROMAN ŽVEGLIČ (PS SLS):</speaker>
               <p>Dober dan vsem skupaj! Spoštovani!</p>
               <p>Koalicijski partnerji smo se s podpisom Pogodbe za Slovenijo zavezali tudi za
               povečanje pomena varne hrane, varovanja zdravja ljudi ter izboljšanje zaščite
               potrošnikov. Zavezali smo se k uveljavitvi načela od njive do mize in od vil do
               vilic, kar bi se udejanjilo v enotnem pristopu priprave zakonodaje s področja varne
               hrane in z učinkovitejšim nadzorom kmetijsko-živilske industrije. To pa je mogoče
               doseči le z združitvijo celotnega področja varne hrane pod okriljem ene organizacije,
               ki mora težiti k večji učinkovitosti in večji varnosti za potrošnike. Ker beseda ni
               konj, smo koalicijski partnerji, Vlada in v največji meri pristojno Ministrstvo za
               kmetijstvo in okolje prešli od besed k dejanjem, tako da smo danes tik pred
               ustanovitvijo Uprave Republike Slovenije za varno hrano, veterinarstvo in varstvo
               rastlin. Kot rečeno, prvi korak k združitvi celotnega področja varne hrane je bila
               zaveza koalicijske pogodbe. Temu je nato sledil 23. februar letos sprejeti sklep, s
               katerim je Vlada odločila, da se v enoten organ v sestavi Ministrstvo za kmetijstvo
               in okolje združijo Veterinarska uprava, Fitosanitarna uprava, Direktorat za varno
               hrano in del Inšpektorata za kmetijstvo, gozdarstvo, hrano in okolje. Ker tovrstne
               reorganizacije ni mogoče izvesti zgolj s sklepom Vlade, se je pristojno ministrstvo
               odločilo za pripravo zakonov nekakšnega mini ZUJF, ki spreminja določbe področnih
               zakonov, ki urejajo pristojnost posameznih organov, po novem združenih v Upravo
               Republike Slovenije za varno hrano, veterinarstvo in varstvo rastlin.</p>
               <p>V Slovenski ljudski stranki sicer obžalujemo dejstvo, da v medresorskem usklajevanju
               ni prišlo do konsenza med Ministrstvom za kmetijstvo in okolje ter Ministrstvom za
               zdravje, da bi se novi upravi pridružil tudi Zdravstveni inšpektorat, s čimer bi se
               celoten nadzor nad prehransko verigo dejansko združil v eni inštituciji. Vendar imajo
               vprašanja varnostni hrane v končnem segmentu živilske verige in vprašanja varnosti
               pri prehranskih dopolnilnih ter živil za posebne prehranske namene, nad katerimi ima
               nadzor Zdravstveni inšpektorat in se v veliki meri nanašajo tudi na najobčutljivejše
               populacijske skupine, kot so otroci, mladina, bolniki in ostareli, veliko težo in
               velik javno zdravstveni pomen. Zato je ohranitev pristojnosti Ministrstva za zdravje
               oziroma Zdravstvenega inšpektorata po mnenju naše poslanske skupine upravičena.
               Razlogi za ohranitev nadzora nad prehrano v okviru Zdravstvenega inšpektorata pa so
               dovolj utemeljeni.</p>
               <p>V Poslanski skupini Slovenske ljudske stranke ocenjujemo, da se bo s Predlogom zakona
               o spremembah in dopolnitvah določenih zakonov na področju varne hrane, veterinarstva
               in varstva rastlin in iz tega izhajajočo vzpostavitvijo Uprave za varno hrano,
               veterinarstvo in varstvo rastlin, racionaliziralo delo na upravnem področju in
               področju izvajanja uradnega nadzora. Oblikovala se bo enotna strategija obvladovanja
               tveganja, poenostavil pa se bo tudi način komuniciranja z nosilci dejavnosti in tudi
               s potrošniki. Zaradi poenotenja uradnega nadzora in združitve laboratorijev ter
               kadrovskih resursov se bo po mnenju Poslanske skupine Slovenske ljudske stranke
               število inšpekcijskih pregledov pri nosilcih dejavnosti zmanjšalo, bodo pa ti
               pregledi bolj temeljiti in bolj učinkoviti, transparentnost rezultatov pa bo tako
               večja.</p>
               <p>V Poslanski skupini Slovenske ljudske stranke menimo, da predlagane spremembe
               administrativno razbremenjujejo tako kmetijstvo kot predelovalce, saj se namesto treh
               vstopnih mest vzpostavlja eno vstopno mesto, s čimer vsi dvomi o pristojnosti
               posameznega organa in tudi medsebojni spori o pristojnosti med organi odpadejo, saj
               se bo vedelo, kdo je za kaj odgovoren. To pa je dobro za vse, za kmeta, za
               predelovalca, za državo in seveda za potrošnika. Vsa živila, ki so namenjena prehrani
               ljudi, potrošnikov, morajo biti varna in zdrava. Pika. Zaupanje je sicer krasna
               stvar, vendar je tudi kontrola potrebna.</p>
               <p>V Poslanski skupini Slovenske ljudske stranke ocenjujemo, da je predlagani zakon o
               spremembah in dopolnitvah določenih zakonov na področju varne hrane, veterinarstva in
               varstva rastlin primeren za nadaljnjo obravnavo.</p>
            </sp>
            <sp xml:id="SDZ6-Redna-06-2012-09-25.sp148">
               <speaker>PODPREDSEDNICA RENATA BRUNSKOLE:</speaker>
               <p>Poslanska skupina Demokratične stranke upokojencev Slovenije, mag. Jana Jenko.</p>
            </sp>
            <sp xml:id="SDZ6-Redna-06-2012-09-25.sp149">
               <speaker>MAG. JANA JENKO (PS DeSUS):</speaker>
               <p>Podpredsednica, hvala lepa za besedo. Vse skupaj lepo pozdravljam, gospoda ministra,
               državno sekretarko!</p>
               <p>Področja varne hrane, veterinarstva in varstva rastlin je treba urediti. Dejstvo je,
               da je področje varne hrane vedno bolj pomembno za potrošnike in javnost na sploh.
               Država je tista, ki je dolžna s pripravo in sprejemom ustrezne živilske zakonodaje
               varstvo potrošnikov omogočiti ter zagotoviti zakonsko podlago, da so potrošniki
               obveščeni o izvoru in kvaliteti živil, ki jih uživajo. Varnost hrane pomeni
               zagotavljanje takšne hrane, ki ni škodljiva za zdravje ljudi in upošteva vse
               verjetne, takojšnje kratkoročne ali dolgoročne učinke na zdravje osebe, ki živilo
               uživa ter tudi na poznejše rodove. Da je kvalitetna hrana eden najpomembnejših
               vidikov za zdravo in kvalitetno življenje človeka, se ne zavedamo samo v Sloveniji,
               temveč tudi drugje, še posebej potem, ko so prehranske krize v 90. letih prejšnjega
               stoletja ob pojavu dioksinov v hrani, bolezni norih krav in podobnih groženj zdravju
               človeka, razkrile nekatere slabosti obstoječe evropske zakonodaje na področju varne
               hrane. To je vodilo Evropsko komisijo, da je spodbujanje visoke ravni varnosti hrane
               uvrstila med prednostne kratkoročne cilje. V ta namen je bila nujna revizija
               obstoječih zahtev živilske zakonodaje in okrepitev sistemov nadzora v celotni
               živilski verigi. Prvi neposredni rezultat teh aktivnosti je bilo sprejetje tako
               imenovane bele knjige o varni hrani, ki predstavlja celosten pristop na področju
               zakonodaje o varni hrani. To pomeni vključitev celotne prehranske verige, trgovanje
               med državami članicami in promet s tretjimi državami. Za proizvodnjo varne hrane so
               prvenstveno odgovorni nosilci živilske dejavnosti. Pristojna oblast je s pomočjo
               nacionalnih nadzornih programov odgovorna za uradni nadzor izpolnjevanja zahtev
               živilske zakonodaje glede pogojev zagotavljanja varne hrane. Pomemben člen v verigi
               so potrošniki, saj s pravilno hrambo, rokovanjem in pripravo živil pomembno vplivajo
               na varnost hrane. Zakonodaja mora dosledno pokrivati vsa področja prehranske verige,
               proizvodnjo krme, primarno proizvodnjo, predelavo, skladiščenje, transport in prodajo
               živil na drobno. Sledljivost krmnih živil ter njihovih sestavin mora biti
               zagotovljena na način, da je možen njihov odpoklic ali umik, kadar obstaja tveganje
               za zdravje potrošnikov. Osnova za pripravo zakonodaje o varni hrani je analiza
               tveganja, ki jo sestavljajo ocena tveganja, upravljanje s tveganjem in komunikacije
               glede tveganja. Zaradi možnosti pojava neželenih učinkov na zdravje ljudi ali če
               obstaja znanstvena negotovost glede vpliva na zdravje, se lahko sprejmejo začasni
               ukrepi za obvladovanje tveganja. To je previdnostno načelo.</p>
               <p>Tudi naša država poskuša vzpostaviti čim boljši in čim bolj učinkovit nadzor nad
               varnostjo hrane in za doseganje cilja pripraviti ustrezno zakonodajo. Eden od korakov
               k temu cilju je predlog zakona, ki je pred nami. S tem predlogom zakona se bodo z
               letom 2013 štirje obstoječi organi, ki pokrivajo nadzor varne hrane, združili v
               Upravo za varno hrano, veterinarstvo in varstvo rastlin. Predlog novele določenih
               zakonov na področju varne hrane, veterinarstva in varstva rastlin predvideva
               reorganizacijo zdajšnjih štirih organov: Veterinarske uprave Republike Slovenije,
               Fitosanitarne uprave Republike Slovenije, Direktorata za varno hrano in dela
               Inšpektorata Republike Slovenije za kmetijstvo, gozdarstvo, hrano in okolje, da bo z
               združitvijo v Upravo za varno hrano, veterinarstvo in varstvo rastlin ukinjen
               direktorat in obe ločeni upravi. Tako bo znotraj Ministrstva za kmetijstvo in okolje
               dosežena racionalizacija z zmanjšanjem števila direktoratov in organov v sestavi bo
               vzpostavljen učinkovit nadzor ter zagotovljeno izvajanje politike varne hrane v
               Sloveniji. Ločnica med kmetijsko politiko in institucijo, ki je zadolžena za
               varovanje zdravja ljudi, se bo natančneje vzpostavila šele s tem zakonom, s tem pa se
               bo preprečilo navzkrižje interesov med spodbujanjem proizvodnje hrane in izvajanjem
               nadzora nad proizvodnjo hrane.</p>
               <p>V Poslanski skupini Demokratične stranke upokojencev predlog zakona podpiramo.</p>
            </sp>
            <sp xml:id="SDZ6-Redna-06-2012-09-25.sp150">
               <speaker>PODPREDSEDNICA RENATA BRUNSKOLE:</speaker>
               <p>Poslanska skupina Nove Slovenije, gospod Janez Vasle.</p>
            </sp>
            <sp xml:id="SDZ6-Redna-06-2012-09-25.sp151">
               <speaker>JANEZ VASLE (PS NSi):</speaker>
               <p>Spoštovani kolegice, kolegi, spoštovana gospa predsedujoča, gospa direktorica VURS,
               gospod minister!</p>
               <p>Varna hrana je predvsem v interesu nas, ki jo uživamo. Zagotavljanje takšne hrane, ki
               ni škodljiva za zdravje ljudi in upošteva vse verjetne učinke na zdravje osebe, ki
               živilo uživa, ter tudi na poznejše rodove. Gre torej za zelo pomembno področje. Na
               varnost hrane lahko vpliva več dejavnikov, na primer način vzreje živali, novi
               postopki proizvodnje in predelave živil, hiter razvoj trgovanja, uvoza, izvoza,
               spremenjen življenjski slog potrošnikov, trend povečanega uživanja živil za
               neposredno uživanje, ki se mu reče tudi "ready to eat", prav tako pa je pomembno,
               kako potrošniki s hrano, ki jo že imamo, doma ravnamo in kako jo shranjujemo in kako
               zaužijemo.</p>
               <p>V Poslanski skupini Nove Slovenije menimo, da je obravnavano področje v Republiki
               Sloveniji že zdaj dokaj dobro urejeno na relativno visokem nivoju, pa vendar si lahko
               prizadevamo, saj nič ni tako dobro, da ne bi moglo biti še boljše. V koalicijski
               pogodbi smo se zavezali in Vlada Republike Slovenije je februarja 2012 sprejela sklep
               o združitvi VURS, FURS, Direktorata za varno hrano in del inšpektorata, ki se ukvarja
               z varno hrano v enotno institucijo, ki se bo imenovala Uprava za varno hrano,
               veterinarstvo in varstvo rastlin. S tem se bo natančneje vzpostavila ločnica med
               kmetijsko politiko in institucijo, ki je zadolžena za varovanje zdravja ljudi, kar bo
               preprečevalo navzkrižje interesov med spodbujanjem proizvodnje hrane in izvajanjem
               nadzora nad proizvodnjo hrane. Poleg tega pa se bo odpravilo nekatere pomanjkljivosti
               v sedanji zakonodaji. Predlog zakona bo med drugim omogočil tudi vzpostavitev
               celovitega horizontalnega in poglobljenega pristopa za spremljanje, oceno in
               obvladovanje posameznih pojavov tveganja na nacionalni ravni, centralno izvajanje
               monitoringov, ki je trenutno v pristojnosti različnih nadzornih organov, in odpravo
               podvajanja pristojnosti pri nadzoru in razlike v kaznovalni politiki nadzornih
               organov.</p>
               <p>Predlog zakona bomo poslanci in poslanka Nove Slovenije podprli.</p>
            </sp>
            <sp xml:id="SDZ6-Redna-06-2012-09-25.sp152">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Poslanska skupina Pozitivna Slovenija gospod Branko Ficko.</p>
            </sp>
            <sp xml:id="SDZ6-Redna-06-2012-09-25.sp153">
               <speaker>BRANKO FICKO (PS PS):</speaker>
               <p>Lep dan vsem skupaj! Spoštovani!</p>
               <p>Predlog stališča Pozitivne Slovenije o Predlogu zakona o spremembah in dopolnitvah
               določenih zakonov na področju varne hrane. Vlada Republike Slovenije v svojem gradivu
               navaja, da gre za celosten pristop zagotavljanja varnosti hrane, ki pomeni
               vključevanje vseh področij, ki neposredno ali posredno vplivajo na varnost hrane v
               verigi od njive do potrošnika. V Poslanski skupini Pozitivna Slovenija se zavedamo
               izredne pomembnosti področja nadzora nad varnostjo hrane in se s celovitim pristopom
               v celoti strinjamo. Tudi koalicijska pogodba, konkretno na področju varne hrane,
               obljublja, "združili bomo celotno področje varne hrane pod okriljem ene
               organizacijske enote". Sistem zagotavljanja varne hrane mora biti učinkovit, enoten
               in za potrošnike najbolj varen, ne pa razdeljen med več pristojnih organov, in s tem
               nepregleden. Združili bomo tudi vse inšpekcijske službe, ki pokrivajo celotno
               področje varne hrane v enotno inšpekcijo. Delovala bo v okviru zgoraj navedene
               organizacijske enote ali samostojno, neposredno pod Vlado Republike Slovenije. Za
               potrebe inšpekcijskih služb bomo enotno uredili uradne laboratorije. Pa še naprej. Na
               področju informacijskih sistemov v povezavi z varno hrano bo uvedeno poenotenje in
               združitev vseh do sedaj ločenih, a podobnih sistemov.</p>
               <p>Vendar predlagani zakon o spremembah in dopolnitvah določenih zakonov na področju
               varne hrane tem usmeritvam ne zadosti. Iz njega je namreč jasno razvidno, da ne gre
               za celovito in sistemsko ureditev področja. Gre največ za enoten pristop v okviru
               enega sektorja oziroma resorja. Področje varne hrane še vedno ostaja razdeljeno med
               resorje, se pravi kmetijsko ministrstvo in Ministrstvo za zdravje, tako na upravnem
               področju kot tudi pri uradnem nadzoru obvladovanja tveganja, pri komuniciranju z
               nosilci dejavnosti in potrošniki, pri informacijskih sistemih in tudi pri
               laboratorijski diagnostiki. Inšpekcijske službe še vedno ostajajo razdeljene med
               Ministrstvom za kmetijstvom in Ministrstvom za zdravje. Združitev inšpekcijskih služb
               v okviru Ministrstva za kmetijstvo pa se odvija v povsem nasprotno smer, na način, da
               bo, po naši oceni, resno ogrožen kakovosten nadzor nad tem področjem, ki je vsaj do
               sedaj deloval ustrezno. Prej specializirani inšpektorji se sedaj združujejo v
               nekakšnega super inšpektorja za hrano, ki ima vseobsegajoča pooblastila. Težko
               verjamemo, da je lahko tako kompleksno področje obvladovati brez inšpektorjev, ki so
               specializirani za posamezna področja. Uradni laboratoriji ter informacijski sistemi
               še vedno ostajajo resorsko razdeljeni, kar pomeni, da celovite obravnave tega
               problema ne bo niti na enem segmentu nadzora nad varno hrano, čeprav smo po drugi
               strani s strani iste vlade priča predlogu reorganizacije laboratorijev, ki sodijo pod
               zavode za zdravstveno varstvo.</p>
               <p>V Pozitivni Sloveniji smo tudi proti principu spreminjanja zakonov po sistemu
               omnibusa. Naše mnenje je, da sistem po nepotrebnem ustvarja nepreglednost ureditve
               področja, ki je nacionalnega pomena – varovanja zdravja ljudi. V ozir vedno moramo
               vzeti tiste, ki jih materija zadeva. V tem primeru so to nosilci dejavnosti uvozniki,
               izvozniki oziroma vsi tisti, ki se ukvarjajo s pridelavo, predelavo in prometom živil
               in krmo. Za njih je ta omnibus popolnoma nerazumljiv in nepregleden in onemogoča
               poznavanje pravne ureditve področja. Če želimo področje sistemsko in celovito
               urediti, kar je vsaj na deklarativni ravni tudi cilj te koalicije in cilj tega
               ministra, je treba pripraviti sistemski zakon za področje varne hrane, ki bo celovito
               urejal področje organizacije in nadzora na tem področju. Očitno je tudi, da ustrezno
               sodelovanje strokovne javnosti ni bilo zagotovljeno, o čemer pričajo odzivi
               strokovnih in interesnih združenj ter sindikatov, posledica katerih je tudi današnja
               razprava.</p>
               <p>Predlog novele je po našem mnenju še eden v plejadi primerov, kako sedanja oblast
               kroji posamezne inštitucije po podobi vplivnih posameznikov znotraj svojih resorjev.
               Postavljati politične, lojalne ljudi na ključna mesta in si tako podrediti vse
               družbene sisteme ter zagotoviti nadzor nad vsemi porami družbe, je temeljno in
               izključno vodilo delovanja te vlade in koalicije. Ta buldožerski kadrovski pohod
               lahko namreč spremljamo že od prvega dne imenovanja. Premeščanju kadrov so bile
               namenjene tudi obsežne reorganizacije po ministrstvih, ki se nadaljujejo na organe v
               sestavi na javne zavode. In, če bo Državni zbor predlagani zakon potrdil, lahko že
               danes z gotovostjo napovemo, kdo bo novi združeni organ tudi vodil. To potrjujejo
               tudi predvideni pogoji za ta položaj.</p>
               <p>Iz vsega navedenega predloga zakona ne bomo podprli. Hvala lepa.</p>
            </sp>
            <sp xml:id="SDZ6-Redna-06-2012-09-25.sp154">
               <speaker>PODPREDSEDNICA RENATA BRUNSKOLE:</speaker>
               <p>Poslanska skupina Slovenske demokratske stranke, gospod Robert Hrovat.</p>
            </sp>
            <sp xml:id="SDZ6-Redna-06-2012-09-25.sp155">
               <speaker>ROBERT HROVAT (PS SDS):</speaker>
               <p>Hvala lepa za besedo. Spoštovani!</p>
               <p>V Slovenski demokratski menimo, in to smo tudi zapisali v koalicijsko pogodbo, da
               mora biti sistem zagotavljanja varne hrane učinkovit, enoten in za potrošnika najbolj
               varen. Koalicijska pogodba poleg splošnih ciljev zagotavljanja varne hrane,
               prehranske varnosti in promocije uravnotežene prehrane določa, da bo pozornost
               posvečena tudi združitvi področja celotne varne hrane, ki bo organizirano pod
               okriljem ene organizacijske enote. Danes je pred nami zakon, ki zasleduje cilj, ki
               smo si ga pred pol leta zadali. Ministrstvo za kmetijstvo in okolje predlaga, da se
               področje varne hrane, veterinarstva in zdravstvenega varstva rastlin organizira v eni
               organizacijski enoti kot organ v sestavi v okviru Ministrstva za kmetijstvo in
               okolje, ki bi ga imenovali Uprava za varno hrano, veterinarstvo in varstvo
               rastlin.</p>
               <p>Predlagano je, da bi se dosedanje naloge, ki so bile opredeljene v veljavni uredbi o
               organih v sestavi in so jih izvajali Veterinarska uprava, Fitosanitarna uprava,
               Inšpektorat za kmetijstvo, gozdarstvo, hrano in okolje ter v drugi uredbi Direktorat
               za varno hrano, odslej opravljale v enotni organizacijski enoti. Seveda je ukinitev
               Direktorata za varno hrano nujna posledica reorganizacije štirih organizacijskih
               enot. V okviru predvidene reorganizacije je predviden tudi prenos dela pristojnosti
               iz dosedanjega Inšpektorata Republike Slovenije za kmetijstvo, gozdarstvo, hrano in
               okolje, v delu inšpekcijskih nalog, ki se nanašajo na izvajanje uradnega nadzora na
               področju varne hrane živalskega izvora in združitev z nadzorom živil živalskega
               izvora, ki ga opravljajo uradni veterinarji v okviru izvajanja pristojnosti VURS. S
               tem se zasleduje cilj v zagotovitvi enotnega nadzora nad varnostjo vseh živil v
               skladu s cilji koalicijske pogodbe. Takšna rešitev je usklajena tudi z evropsko
               živilsko zakonodajo. O tem govorita uredbi 178. in uredba 828. Predstojnik
               novoustanovljene uprave za varno hrano bo tako vodil in odločal o pripravi strategije
               na področju varne hrane, pripravljal bo zakonodajne akte, strokovne rešitve,
               pooblaščal akreditirane laboratorije za analize vzorcev o varnosti živil, ki bodo
               podpora inšpekcijskemu delu. V okviru tega pa bo vodil tudi inšpekcijske službe na
               področju nadzora varne hrane.</p>
               <p>V predlagano rešitev pa ni vključen nadzor nad varno hrano v gostinskih objektih, v
               institucionalnih obratih javne prehrane, nadzor nad pitno vodo ter materialov, ki
               pridejo v stik z živili, in tudi ne prehranskih dopolnil. Tovrstni nadzor še vedno
               ostaja v zdravstvenem resorju. Praksa in izkušnje bodo pokazale, če je ta rešitev
               najbolj racionalna. Vendar pa predlagani nadzor v prehranski verigi zagotavlja
               učinkovit nadzor v kmetijsko-živilski panogi po načelu do njive do mize, kar v praksi
               pomeni, kontrola celotne dejavnosti od primarne pridelave do predelave in
               prometa.</p>
               <p>V Slovenski demokratski stranki smo prepričani, da predlagani zakon sledi načelu
               smotrne porabe sredstev, predvsem pa se zasleduje namen, da se s čim manjšim obsegom
               sredstev doseže čim večji učinek pri izvajanju z zakoni določenih nalog v okviru
               enotnega organa. Področje zagotavljanja kakovostne varne hrane je tesno povezano s
               kmetijstvom, zato se moramo vsi skupaj zavzemati za ohranitev kmetijskih zemljišč,
               poskrbeti za ekonomski status kmeta, spodbujati obdelovalne površine, ohranjati
               razvoj in kmetije, sprejeti ukrepe za zmanjšanje zaraščenosti kmetij, v verigi s
               preskrbo hrano pa izvesti ukrepe za vzpostavitev pravičnih odnosov med udeleženci,
               vključenimi v pridelavo hrane. Poskrbeti moramo za promocijo doma pridelane hrane, ki
               je zagotovo kakovostnejša in varnejša od uvožene. Vse to pomeni, da moramo z ukrepi
               kmetijske politike in kombinacijo posebnih okoljskih ukrepov skrbeti in pospeševati
               pridelavo domače, kakovostne in varne hrane.</p>
               <p>V Slovenski demokratski stranki smo prepričani, da bodo s sprejetjem tega zakona
               nastale pozitivne posledice za ministrstvo, ki bo enovito zagotavljalo reševanje
               tekočih zadev in komunikacijo z evropskimi institucijami, z nacionalnimi predstavniki
               interesov in s potrošniki. Združitev pomeni poenostavitev v delovanju, za stranke pa
               celoviti pristop in poenotenje nadzornih praks na celotnem področju.</p>
               <p>V Slovenski demokratski stranki bomo zakon tudi soglasno podprli. Hvala lepa.</p>
            </sp>
            <sp xml:id="SDZ6-Redna-06-2012-09-25.sp156">
               <speaker>PODPREDSEDNICA RENATA BRUNSKOLE:</speaker>
               <p>Poslanska skupina Socialnih demokratov. Mag. Dejan Židan.</p>
            </sp>
            <sp xml:id="SDZ6-Redna-06-2012-09-25.sp157">
               <speaker>MAG. DEJAN ŽIDAN (PS SD):</speaker>
               <p>Spoštovana predsedujoča, spoštovane poslanke in poslanci, spoštovani minister,
               spoštovana direktorica, lep pozdrav!</p>
               <p>Verjamem, da delovanje verige varne hrane ni področje, ker bi politične stranke bile
               boj med seboj, politični boj, saj tukaj ne gledamo političnih strank, ampak svoje
               starše, prijatelje, otroke, ki jim vsi želimo zagotoviti, da jih hrana ne ogroža, ko
               govorimo o varni hrani. Kot drugo, verjetno se zavedamo, da varnost, ki jo država
               preko svojih institucij v Sloveniji trenutno zagotavlja, je evropsko nadpovprečna. To
               so zagotovile zadnje inšpekcije, zadnja dve ali tri leta, ki zlasti nove države EU
               prepogosto obiskujejo, pogosto pa katero od starih članic, kjer pa so afere prisotne,
               kar zaobidejo. Torej, sistem v tem trenutku deluje, ne deluje pa optimalno.</p>
               <p>Kateri so potem razlogi, da prihaja do spremembe zakonodaje? Prvi razlog na področju
               kmetijstva in prehrane so vedno in pogosto nove usmeritve in direktive Evropske
               unije. Na tem področju je treba povedati, da je ureditev inštitcij znotraj Evropske
               unije izrazito različna. Pri zadnji veliki aferi v Evropski uniji, to je
               kontaminacija solate z patogeno Escherichia coli, se je ugotovilo, da najslabše
               deluje država, kateri v Sloveniji zelo zaupamo, Nemčija. Ta ima tri stopnje
               delovanja, da tisti, ki je odgovoren, ni pristojen, da tisti, ki je pristojen, ni
               odgovoren. Na podlagi tega se je lansko leto komisija, tako je vsaj pristojni komisar
               Dalli najavil, odločila, da naredi scanning delovanja v vseh evropskih državah in na
               podlagi tega da neke bolj zavezujoče usmeritve, kako mora biti institucija za varno
               hrano v evropskih državah urejena. V Evropski uniji je to po navadi proces leta, dveh
               ali celo treh. To se bo tudi nam zgodilo mogoče v letu, dveh ali treh in takrat bomo
               tako in tako kot vse ostale evropske države morali sistem varne hrane verjetno bolj
               čvrstim usmeritvam Evropske unije prilagoditi, vendar sedaj pa tako ni.</p>
               <p>Drugi razlog, zakaj se spreminja sistem varne hrane, je lahko prisotnost afer. Tu
               lahko ugotavljamo, da tisti, ki so jih polna usta dobrega delovanja držav, od ene
               velike države, druge velike države, tretje velike države, imajo bistveno več afer kot
               v Sloveniji, kjer sploh nimamo nekih prehranskih afer. Ugotavljamo tudi, da slovenski
               državni organi odreagirajo hitro. Včasih je očitek, da tudi prehitro, premočno,
               pregrobo, vendar imamo od tega potrošniki korist. Torej, sistem deluje, ni pa
               optimalen.</p>
               <p>Naslednji razlog, zakaj se stvari lahko spreminjajo, je pa tudi enostavno zato, da
               uradništvo lažje opravlja svoj posel, od česar imamo državljanke in državljani
               ponovno korist. Tisto, kar moramo vedeti, je, da v tem trenutku v Sloveniji delujeta
               dva relativno ločena sistema. En sistem je sistem zelene prehranske verige, živil
               rastlinskega izvora, in drugo je sistem rdeče verige, torej živil živalskega izvora.
               Ta sistema sta do tega trenutka nekoliko ločena, čeprav sodita pod isto ministrstvo,
               včasih se prekrivata, kar je tudi razlog za združitev teh dveh sistemov. Pri tem pa
               imamo še dejstvo, da na področje hrane, ali je hrana varna ali ne, posega tudi
               zdravstvo, kar tudi ni dobro.</p>
               <p>Ureditev, ki je danes pred nami, nekatere težave rešuje. Rešuje težavo včasih
               vzporednega delovanja verige zelenega in rdečega sistema varne hrane, in to je dobro.
               Ne deluje pa na področju, kjer so v bistvu najbolj odprta vprašanja, in sicer, kje je
               stična točka med verigo varne hrane in zdravstvom. V večini evropskih držav je ta
               točka zelo jasno definirana. Ko človek zaužije hrano, od tu naprej je pristojno
               zdravstvo. Hrano do trenutka, ko je na mizi in jo še zauživamo, pa to, da je hrana
               varna, jamči sistem varne hrane kot enovit sistem. V Sloveniji sistem dodatno dobro
               deluje, po mojem mnenju, zaradi dveh ali treh razlogov. Prvi razlog je precej
               neobičajen – naš sistem izvira iz bivše Jugoslavije. Čeprav je od takrat minilo že
               veliko let, je v tedanjem sistemu država jamčila, da je bilo živilo zdravstveno
               ustrezno. To pomeni več nadzora in zlasti bistveno več laboratorijskih preiskav. Ta,
               pod narekovaji, dobra praksa, je ostala tudi v genih sedanjih inšpektorjev. Od tega
               imamo Slovenke in Slovenci korist, evropski potrošnik na tej strani ni tako varen kot
               slovenski. Tudi zato sistem dobro deluje. Sistem dobro deluje tudi zato, ker je bila
               zlasti veriga rdeče hrane pod izrazitim pritiskom vstopa v Evropsko unijo. Svojo
               nalogo so dobro opravili in tudi zato je nemogoče karkoli očitati. Ravno tako je pri
               sistemu varne hrane pri rastlinah. Če se spomnimo uspehov zadnjih dveh, treh let, je
               dokazal, da zna delovati. Torej, oba sistema delujeta.</p>
               <p>Tisto, česar pri Socialnih demokratih ne razumemo, je pa naslednje. Slovenska
               administracija si je v preteklih letih ogledala kar nekaj dobrih sistemov delovanja
               nadzora nad hrano v Evropski uniji. Ogledala si je Bavarsko, ogledala si je sosednjo
               državo in ogledala si je sistem, ki velja v Evropski uniji trenutno za vzornega, to
               je finski sistem. Mi namreč na področju kmetijstva in prehrane pogosto želimo biti
               podobni Finski. Finska je nekoliko večja, je gozdnata, prav tako pa kmetuje na precej
               sonaraven način. Tudi slovenska delegacija, ki je takrat obiskala Finsko, je, kolikor
               se spomnim, finski sistem označila za najboljšega. Finski sistem pa temelji na
               enotnosti vseh institucij. Finska si je, preden je prešla na enovito agencijo za
               varno hrano, kar je za severnjake značilno, v hladu vzela zadosti časa,
               prediskutirala možne rešitve z zaposlenimi, s stroko in tudi s sosednjimi državami.
               Ko so prišli do skupnega stališča, ki so ga zaposleni podprli, ki ga je stroka
               podprla, so šli ustanavljat agencijo. Finska agencija za varno hrano je začela v
               praksi delovati leta 2007. Še vedno se spominjam besed pristojne finske ministrice,
               ko mi je leta 2010 povedala, da po treh letih končno ugotavlja, da agencija deluje.
               Kaj hočem s tem povedati? S tem hočem povedati, da je sistem varne hrane izrazito
               zapleten, mnogo veščin je potrebnih, mnogo znanj. Pri takšnem sistemu uradniško
               rokohitrstvo ni na mestu in če se pri sedanji rešitvi vprašamo, ali je ta rešitev
               dolgoročna, ali je ta rešitev takšna, da je podobna finski, so odgovori drugačni,
               kakor si želimo. Zato Socialni demokrati tega predloga ne moremo podpreti. Hvala.
            </p>
            </sp>
            <sp xml:id="SDZ6-Redna-06-2012-09-25.sp158">
               <speaker>PODPREDSEDNICA RENATA BRUNSKOLE:</speaker>
               <p>Končali smo predstavitev stališč poslanskih skupin. Sledi splošna razprava poslank in
               poslancev.</p>
               <p>Besedo ima mag. Katarina Hočevar. Pripravi naj se gospa Marija Plevčak.</p>
            </sp>
            <sp xml:id="SDZ6-Redna-06-2012-09-25.sp159">
               <speaker>MAG. KATARINA HOČEVAR (PS DL):</speaker>
               <p>Hvala za besedo. Lep pozdrav vsem še enkrat!</p>
               <p>Glede vključenosti strokovne javnosti v ta predlog zakona bi ponovno poudarila, da je
               bila strategija varne hrane sprejeta že leta 2001. Tudi mnogo strokovnih skupin na
               resornem ministrstvu se je s to problematiko ukvarjalo. Vmes se je kar nekaj
               ministrov zamenjalo, preučili so modele v evropskih državah, enotno institucijo pa
               dobivamo šele sedaj.</p>
               <p>Sama bom poskušala zelo plastično ponazoriti nekaj primerov iz prakse oziroma
               anomalij, ki so se dogajale in jih po mojem mnenju novi zakon odpravlja. Če začnemo
               pri hlevu, pri rdeči hrani, pri oštevilčenju živali oziroma ušesnih številkah. V
               sedanjem sistemu te številke kontrolirata kar dva inšpektorja; kmetijski in
               veterinarski. Zakaj? Zato ker sta dva posamezna organa implementirala evropsko
               zakonodajo v naš pravni red. V praksi se je celo dogajalo, da je bila kazen za
               kršitelje različno visoka. Z enotno upravo teh anomalij ne bo več.</p>
               <p>Naprej. Pšenica je krma. Kakšno anomalijo je, recimo, na plan prinesel primer
               aflatoksina v krmi? Krma v skladišču, v kašči je bila predmet veterinarskega
               inšpektorja, če so hoteli pa to pšenico pogledati na njivi, je pa moral priti še
               kmetijski inšpektor. Lepo vas prosim, ali je to primer učinkovitega javnega sektorja,
               kakršnega smo si zadali za cilj?</p>
               <p>Recimo, kranjsko klobaso bo končno po novem vzorčil sam en inšpektor. Sedaj je za
               varnost poskrbel veterinarski inšpektor, ker pa je kranjska klobasa tudi v shemi
               kakovosti, pa jo je s tega kakovostnega vidika vzorčil oziroma kontroliral kmetijski
               inšpektor. Tudi to anomalijo ta predlog zakona odpravlja in po mojem mnenju
               poenostavlja postopke, zmanjšuje število kontrolnih pregledov in jaz ne morem
               drugače, kot da glasujemo za to, da je ta zakon primeren za nadaljnjo obravnavo.
               Hvala lepa.</p>
            </sp>
            <sp xml:id="SDZ6-Redna-06-2012-09-25.sp160">
               <speaker>PODPREDSEDNICA RENATA BRUNSKOLE:</speaker>
               <p>Gospe Marije Plevčak ni. Mag. Lejla Hercegovac ima besedo. Potem naj se pripravi
               gospod Janko Veber. <stage>(Ga ne bo.)</stage> Za njim gospod Matjaž Zanoškar.</p>
            </sp>
            <sp xml:id="SDZ6-Redna-06-2012-09-25.sp161">
               <speaker>MAG. LEJLA HERCEGOVAC (PS PS):</speaker>
               <p>Spoštovana predsednica, spoštovane poslanke in poslanci!</p>
               <p>Obravnavani predlog zakona o varni hrani ni optimalen. Zakaj? Ni optimalen zato, ker
               ne izpolnjuje pogojev vladne koalicije, a to je, da bomo združili celotna področja
               varne hrane pod okriljem ene organizacije, da bomo združili vse inšpekcijske službe
               in da bo uvedeno poenotenje in združitev vseh do sedaj ločenih in podobnih sistemov.
               Spomnimo se, da je varna hrana zagotavljanje hrane, ki je ustrezna za prehrano ljudi
               in ni škodljiva za zdravje, torej takojšnji in kratkoročni in dolgoročni učinki
               živila na zdravje osebe, ki živilo uživa, pa tudi za poznejše rodove verjetni
               kumulativni toksični učinki.</p>
               <p>Tukaj je treba ločiti varnost hrane od prehranske varnosti in ne sme se enačiti, ker
               to pomeni, da je zagotavljanje zadostne količine hrane, ki je pridelana doma ali
               uvožena oziroma kupljena na tržišču Evropske unije. Na koncu je treba ločiti zdravo
               hrano, kar pomeni uravnotežen način prehranjevanja glede na dnevne potrebe posameznih
               populacij; torej otroci, starostniki, športniki in tako naprej.</p>
               <p>V Republiki Sloveniji je urejanje varne hrane trenutno razdeljeno med Ministrstvo za
               zdravje, Ministrstvo za kmetijstvo in Veterinarsko upravo, seveda pa so tukaj
               prisotne vse tri inšpekcije in inšpekcijski inšpektorati. Torej je izvajanje enotne
               in celovite strategije nacionalna strategija, ki je razpršena. Izvaja se večkraten
               prenos in priprava predpisov, celovit horizontalen in poglobljen pristop ni
               vzpostavljen, izvajanje monitoringov ni urejeno centralno, ampak je razpršeno,
               obstaja podvajanje pristojnosti, komunikacija ni prava in referenčni laboratoriji
               tudi niso.</p>
               <p>Vizija naj bi bila zagotoviti neodvisno, enotno, transparentno in učinkovito
               institucijo z namenom zagotavljanja varnosti v prehranski verigi farm-to-table,
               vključno z zagotavljanjem varstva zdravja ljudi, živali in rastlin in varovanjem
               interesov potrošnikov, pridobiti visoko stopnjo zaupanja slovenskih potrošnikov glede
               izpolnjevanja kriterijev varne hrane v Republiki Sloveniji. Cilji naj bi bili enovita
               in celovita strategija, enotna zakonodaja, enoten uradni nadzor, enotni laboratoriji,
               povezani sistemi, povezani informacijski sistemi in enoten način komunikacije. Zakaj
               ni te optimalne rešitve v predlaganem zakonu? Ker ne gre za celovito ureditev, ker so
               inšpekcijske službe razdeljene, ker uradni laboratoriji ostajajo resorsko razdeljeni,
               ker sodelovanje strokovne javnosti ni bilo zagotovljeno, in na koncu tisto, kar se
               očita vedno sedanji vladi, premeščanje kadrov in v ozadju se vedno vidi kakšne druge
               namene.</p>
               <p>Torej, predlagani zakon ni optimalen, ni tisti pravi in težko ga je podpreti, ker
               tudi ne izpolnjuje tistega, kar potrebujemo v Republiki Sloveniji, da bi bilo
               usklajeno z Evropsko unijo.</p>
            </sp>
            <sp xml:id="SDZ6-Redna-06-2012-09-25.sp162">
               <speaker>PODPREDSEDNICA RENATA BRUNSKOLE:</speaker>
               <p>Besedo ima gospod Dragan Bosnić, pripravi naj se gospod Jože Velikonja.</p>
            </sp>
            <sp xml:id="SDZ6-Redna-06-2012-09-25.sp163">
               <speaker>DRAGAN BOSNIĆ (PS PS):</speaker>
               <p>Hvala za besedo, podpredsednica. Pozdrav še z moje strani.</p>
               <p>Uradno stališče Pozitivne Slovenije je povedal že kolega Ficko, zato tega ne bi
               ponavljal, bi pa povedal svoje pomisleke, ki se v glavnem nanašajo na inšpekcijo.
               Slišali smo: združevanje v okviru Ministrstva za kmetijstvo, ločeno od Ministrstva za
               zdravstvo – zaenkrat oziroma kot je pač predvideno. To združevanje me nekoliko skrbi
               predvsem zaradi tistega dela, ki govori o gensko spremenjenih organizmih. Namreč,
               želel bi več stroke pri inšpekciji, seveda brez anomalij, kot jih je kolegica
               navajala. Tiste so precedensi, mislim, da razmišljamo v tem smislu vsi enako.</p>
               <p>Zakaj me to skrbi? Zaradi tega, ker je gensko spremenjena hrana – se pravi organizmi,
               so relativna novost, če razmišljamo v desetletjih. Zaradi tega nimamo nekih
               longitudinalnih študij, ki bi govorile o posledicah. Tukaj mislim, da je določene
               stvari celo treba anticipirati. Doživeli smo presenečenje tipa Creutzfeldt-Jakobove
               bolezni in podobne, ki so bile to za nas novosti. Za stroko v principu niti ne, ker
               so neke čisto antropološke stvari prenašali potem na veterinarske zadeve. Dejansko bi
               tu problematizirali glede tega združevanja inšpektorjev in njihovih kompetenc. Še
               enkrat, z vsem spoštovanjem do pripomb, ki so bile umestne.</p>
               <p>Še ena stvar, če govorim o dobrobiti tega združevanja, potem osebno ne bi navajal kot
               referenco mini ZUJF, ker meni pač mini ZUJF ni neka referenca v neko dobro smer. In
               nazadnje: preden zaključim je še ena nelogičnost, ki tukaj govori o organizacijski
               samostojnosti; se pravi, samostojno neposredno pod Vlado Republike Slovenije.
               Samostojnost si predstavljam drugače; da ni pod okriljem česar koli. Ampak ključni
               pomislek gre na inšpekcijske službe, predvsem glede na genetsko spremenjeno hrano
               oziroma organizme. Hvala.</p>
            </sp>
            <sp xml:id="SDZ6-Redna-06-2012-09-25.sp164">
               <speaker>PODPREDSEDNICA RENATA BRUNSKOLE:</speaker>
               <p>Besedo ima gospod Jože Velikonja, pripravi naj se, prosim, gospod Franc Jurša oziroma
               če njega ne bo mag. Ivan Vogrin.</p>
            </sp>
            <sp xml:id="SDZ6-Redna-06-2012-09-25.sp165">
               <speaker>JOŽE VELIKONJA (PS PS):</speaker>
               <p>Hvala za besedo, predsedujoča. Spoštovani minister, direktorica, poslanke in
               poslanci!</p>
               <p>Obravnavani zakon je le še eden od predpisov, ki se vsebinsko ne dotikajo ureditve
               problematike v naslovu zakona. Njegov cilj je samo prikrito kadrovanje in
               koncentracija politične moči in vpliva določenih politično ustreznih vodilnih kadrov
               na Ministrstvu za kmetijstvo in okolje. S svojo vsebino sicer vpliva na 10 zakonov s
               področja pridelave in kontrole kakovosti hrane, vendar le s spreminjanjem nazivov in
               prenosom določenih pristojnosti s sedanjih izvajalcev na druge izvajalce politike
               varne hrane v državi. Da sam zakon nima posebne vsebinske teže, pove že sam
               predlagatelj v uvodu predloga, saj jasno pove, da je sedanji sistem nadzora pridelave
               in kontrole kakovosti varne hrane v Republiki Sloveniji ustrezen in v skladu z vsemi
               predpisi v Evropski skupnosti. Še več, tudi kontrolne službe Evropske skupnosti so
               potrdile ustrezno raven kakovosti pri dejavnosti nadzora kakovosti hrane od vil do
               vilic. Sam predlagatelj tudi pove, da na ravni Evropske skupnosti ni predpisane
               oblike organiziranosti služb, ki skrbijo za kakovost pridelave in ustrezno
               preverjanje kakovosti pridelane hrane, saj so te institucije znotraj držav Evropske
               skupnosti pisano razporejene med različne državne organe in neodvisne
               institucije.</p>
               <p>Bistvo zakona naj bi bila racionalizacija delovanja vseh služb, ki so na Ministrstvu
               za kmetijstvo in okolje povezane z zagotavljanjem varne hrane našim potrošnikom. S
               tem namenom bi predlagatelji združili Veterinarsko upravo Republike Slovenije,
               Fitosanitarno upravo Republike Slovenije, Direktorat za varno hrano na Ministrstvu za
               kmetijstvo in okolje in del kmetijske inšpekcije. S tem bi sicer odpadli funkciji
               dveh direktorjev organov v sestavi in to naj bi bil pravi argument za racionalno
               delovanje nove uprave.</p>
               <p>Kljub težnji po združevanju služb, ki naj bi skrbele za varno hrano, ne predvideva
               tudi pridružitve dela Ministrstva za zdravje, ki se ukvarja z materiali, to je
               embalažo, ki prihaja v stik z živili, znotraj VURS pa vključuje v varno hrano tudi
               področje zdravstvenega varstva, na primer malih živali, ki nima povezave z varno
               hrano.</p>
               <p>Kljub zapisnemu namenu zakon nikakor ne ločuje vodenja kmetijske politike od nadzora
               nad pridelavo varne hrane, kar se še posebej kaže znotraj VURS, kjer so vodene
               politike na področju veterinarstva, zakonodajna funkcija, vodenje javnega
               zdravstvenega varstva živali in uradni nadzor že leta pod isto streho in vsekakor v
               koliziji interesov. Te problematike novi zakon ne rešuje.</p>
               <p>Problem dokazuje primer označevanja in registracije govedi, ker je bilo s strani
               kmetijskih inšpektorjev na terenu večkrat ugotovljeno, da posamezni rejci na
               kmetijskih gospodarstvih redijo tudi neoznačene živali. Sistem označevanja in
               registracije je bil sicer uveden, kot vemo, ravno zaradi zdravstvenih razlogov pri
               pojavu BSE. Iste neoznačene živali so bile cepljene in umetno osemenjevanje s strani
               uradnih veterinarjev, ki neoznačenosti kot nepravilnosti niso niti javili pristojnim
               inšpektorjem. Po njihovem niso imeli interesa oškodovati strankam, ki plačujejo
               njihove storitve.</p>
               <p>Eden od postavljenih ciljev zakona naj bi bila tudi ločitev navzkrižja interesov med
               spodbujanjem pridelave hrane in izvajanjem nadzora nad pridelavo hrane. Tudi sam
               menim, da pridelave hrane ni mogoče vsebinsko ločiti od nadzora kakovosti hrane.
               Vsekakor pa so s predlogom zadevnega in s spremembo zakona o fitofarmacevtskih
               sredstvih zadeve vsebinsko zmedene in nelogične. Obravnavani zakon, na primer, brez
               pomišljanja tematiko mineralnih gnojil uvrsti v področje pridelave hrane, medtem ko
               celotno področje fitofarmacevtskih sredstev uvrsti v tematiko varne hrane. V to
               področje namreč spadajo tudi pregledi testiranosti škropilnic, trženje
               fitofarmacevtskih sredstev v apotekah, izpolnjevanje pogojev, kontrolo uporabe in
               skladiščenju teh sredstev pri uporabnikih. To sodi v področje pridelave hrane z isto
               težo kot uporaba mineralnih gnojil, po drugi strani pa ima lahko tudi nesmotrna
               uporaba mineralnih gnojil prav tako vpliv na kakovost pridelave hrane. To so ostanki
               težkih kovin, nitratov v hrani in podobno. Tudi področje fitofarmacevtskih sredstev
               ni samo nadzor ostankov fitofarmacevtskih sredstev v pridelani rastlinski hrani.
               Skratka, zmeda in nepreglednost.</p>
               <p>Zakon naj bi pripomogel k bolj racionalnemu uradnemu nadzoru, ki naj bi med drugim
               preprečil podvajanje pregledov na terenu. To ne drži. Zopet navajam primer. Kontrolo
               proizvodnje hrane so pri pridelovalcih rastlinskih živil in krme do sedaj izvajali
               kmetijski inšpektorji. Pregled je ob enem obisku zajemal kontrolo uporabe
               fitofarmacevtskih sredstev pri proizvajalcu, higieno pri pridelavi krme, označenost
               živine, urejenost gnojišč, uporaba gnojil in podobno. Tak pregled bodo odslej
               opravljali inšpektor za hrano, kmetijski inšpektor pa verjetno še uradni veterinar.
               Torej, kje je racionalizacija? Ali to pomeni odpuščanje?</p>
               <p>Iz vsega navedenega sledi, da so določbe novega zakona vsebinsko prazne, nedodelane
               in ne rešujejo problema, ki se ga loteva. Menim, da bi bilo v času stagnacije treba
               prenehati z razmetavanjem davkoplačevalskega denarja za kadrovske apetite
               posameznikov in samo dosledno in učinkovito izvajati predpise na preizkušen in
               ustrezen način. Obstoječi način nadzora je za ustreznega presodila tudi inšpekcija
               Evropske komisije. Hvala.</p>
            </sp>
            <sp xml:id="SDZ6-Redna-06-2012-09-25.sp166">
               <speaker>PODPREDSEDNICA RENATA BRUNSKOLE:</speaker>
               <p>Gospod Franc Jurša. Vidim, da ga ni.</p>
               <p>Mag. Ivan Vogrin.</p>
            </sp>
            <sp xml:id="SDZ6-Redna-06-2012-09-25.sp167">
               <speaker>MAG. IVAN VOGRIN (NeP):</speaker>
               <p>Hvala lepa, gospa predsedujoča, za besedo. Spoštovane kolegice in kolegi!</p>
               <p>Nedvomno, da napredujemo. Mi smo zakonodajo začeli sprejemati v rednem postopku in to
               je to. To je dobro, ker gre za pomemben zakon, ki prinaša zagotovo napredek, ima
               nekatere dobre rešitve, pričakujem pa, da bo predlog, ki nam bo predstavljen za drugo
               branje, za drugo obravnavo, vseboval tiste koristne pripombe, ki so jih poslanci in
               poslanke zdaj navedli, pa tudi strokovna javnost. Prepričan sem, da bo minister
               Bogovič upošteval nekatere zelo korektne pripombe bivšega ministra Židana in da bomo
               vendar prestopili enkrat mejo, da ni pomembno, kdo ima prav, ampak kaj je prav; in v
               tem zakonu implementirajmo to, kar je prav. Hvala lepa.</p>
            </sp>
            <sp xml:id="SDZ6-Redna-06-2012-09-25.sp168">
               <speaker>PODPREDSEDNICA RENATA BRUNSKOLE:</speaker>
               <p>Besedo ima mag. Majda Potrata, pripravi naj se prosim gospod Jožef Horvat.</p>
            </sp>
            <sp xml:id="SDZ6-Redna-06-2012-09-25.sp169">
               <speaker>MAG. MAJDA POTRATA (PS SD):</speaker>
               <p>Hvala za besedo, gospa podpredsednica!</p>
               <p>Ne morem se spustiti na tako strokovno raven razprave, kot so se nekateri pred menoj.
               Se pa spoznam na zdravo hrano in rada tudi prisegam nanjo in skrbim za tiste, ki so
               ob meni, da so deležni varne in zdrave hrane. Ampak predlog zakona pa odpira nekatera
               druga vprašanja, o katerih želim na splošni ravni razpravljati.</p>
               <p>Že nekajkrat v tem mandatu smo se srečali s predlogi zakona, ki iz enega zakona
               posegajo na različne druge zakone in kadar koli se je to zgodilo, smo ugotovili na
               koncu, da so bile posledice takih posegov pogosto ne dovolj domišljene in tudi ne
               dovolj preučene in tudi niso bili natančno preizkušeni vsi nasledki iz takih
               sprememb.</p>
               <p>Tisto vprašanje, ki se mi zastavlja, je, zakaj se lotevati takega postopka, če po
               mnenju nekaterih, ki se na stvari spoznajo, ta predlog zakona ne bi prinesel ali ne
               bo prinesel bistvenih izboljšav in če bo še vedno puščal odprte nekatere stvari, ki
               bi pa morale biti v tistem zakonu ali v tistem področju odprte, ki se ga pa ta
               predlog zakona ne loteva. To je vse tisto, kar je zvezano z zdravjem in
               zdravstvom.</p>
               <p>Ne morem se odločati o tem, ali so tu zadaj kakšni drugi nameni, lahko pa rečem neko
               drugo izkušnjo. Pogosto slišimo, da je – tudi sama citiram – mislim, nekih 128 svetov
               in organov bilo razpuščenih, zato da bi bilo manj stroškov pri delovanju:
               reorganizacije po horizontali, stvari popolnoma spreminjajo, združujejo, da ne rečem
               razsuvajo. Vprašanje, še enkrat, ki se mi tu zastavlja, je, ali bodo te spremembe res
               tako učinkovale, da bodo prinašale boljše – tisto, kar naj bi tudi namen bil – ali ne
               in kaj pravzaprav je bilo do sedaj tako zelo nesprejemljivo, da se mora spreminjati,
               Ali res spreminjamo tiste stvari, ki so sprememb nujno potrebne? Namreč, eno od
               stališč, ki sem ga tudi brala, je, da do sedaj pri delovanju na teh področjih ni
               prihajalo do kakšnih resnih ogrožanj, ali napak, ali česa takega. Torej se mi logično
               postavlja vprašanje, ali ne bi bilo mogoče raje obstoječe izboljševati in potem
               temeljito premisliti, kako bi bilo to mogoče v nadaljevanju brez naglice, brez
               nepotrebnih dvomov, da tako rečem, ki se pri posameznikih odpirajo, najti res tisto,
               kar nas bo pripeljalo do najboljših rešitev.</p>
               <p>Mislim pa, da imamo v Sloveniji vrsto zelo kakovostnih institucij, ki so na
               posamičnih področjih zagotavljanja varne in zdrave hrane že veliko naredile, ampak je
               pa to tudi področje, kjer se veliko interesov križa. Sama se, recimo, spomnim vsaj
               ene ustavne presoje, ki je očitala, da omejuje tržni interes, ko smo prepovedali,
               recimo, v zakonu o osnovni šoli, da bi bile hladilne omare, ali kakšne druge omare s
               sladkanimi pijačami ali čim drugim v šolskih prostorih, pa je Ustavno sodišče
               presodilo, da to ni protiustavno, ker je treba sorazmernost obeh ukrepov ali pravic –
               pravica do zdrave hrane in pravica do svobodne ekonomije sta se tam tehtali.</p>
               <p>Tako bi bila sama raje v družbi tistih, ki bi pozvali k razmisleku, ali je sedaj to
               nujno potrebno in ali imamo že vse parametre, ki bi govorili, da bo to, kar je v
               predlogu zakona zapisano, tudi imelo dovolj dobre učinke. Hvala lepa.</p>
            </sp>
            <sp xml:id="SDZ6-Redna-06-2012-09-25.sp170">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Pred gospodom Horvatom ima besedo še gospod Branko Ficko. Namreč, na seznamu je bilo
               napačno označeno, da ne boste razpravljali.</p>
            </sp>
            <sp xml:id="SDZ6-Redna-06-2012-09-25.sp171">
               <speaker>BRANKO FICKO (PS PS):</speaker>
               <p>Še enkrat zdravo vsem.</p>
               <p>Mene pri tej zadevi dejansko najbolj moti, da eno obljubljamo, drugo naredimo.
               Govorimo, da bomo pristopili celovito, da bomo sistemsko rešili zadevo, tudi podobno
               kot imajo, recimo, po nekih drugih državah. Predvsem pa, da gre za neodvisnost in
               samostojnost agencija kot agencija.</p>
               <p>Kolega Židan je prej govoril o Finski. Tudi v Avstriji je zadeva delno podobna,
               kolikor sem lahko prebral. Tam spada veterina celo pod ministrstvo za zdravstvo, krma
               in rastline pod kmetijsko ministrstvo, in kar je bistveno, agencija je neodvisna, v
               100-odstotni lasti države, in pod katero so potem združeni vsi organi, vse inšpekcije
               – vse, kar v ta resor spada. Mislim, da je tukaj bistvena poanta neodvisnosti in
               samostojnosti. Mi sedaj pod kmetijsko ministrstvo, ki bdi nad kmeti, nad
               živilskopredelovalno industrijo – to pomeni, da je ene vrste samokontrola. Kako ga
               boste sedaj znotraj kmetijskega ministrstva pri zadevi, ki je lahko včasih sporna v
               interesu živilskopredelovalne industrije, dali na sramotilni steber? V tej celi
               zadevi dejansko ni neodvisnosti in samostojnosti. Tudi v analizi, ki jo je opravilo
               Računsko sodišče, se je govorilo o neskladju interesov med pridelovalci, predelovalci
               in interesu potrošnika. Če smo že hoteli, da bi bil potrošnik res zavarovan, bi
               pripravili sistemski zakon, kjer bi dejansko imeli neodvisno agencijo.</p>
               <p>Osebno menim, da ne glede na sprejetje ali nesprejetje tega zakona naš potrošnik ne
               bo nič bolj varen. Hvala lepa.</p>
            </sp>
            <sp xml:id="SDZ6-Redna-06-2012-09-25.sp172">
               <speaker>PODPREDSEDNICA RENATA BRUNSKOLE:</speaker>
               <p>Besedo ima gospod Jožef Horvat. Pripravi naj se Maja Dimitrovski.</p>
            </sp>
            <sp xml:id="SDZ6-Redna-06-2012-09-25.sp173">
               <speaker>JOŽEF HORVAT (PS NSi):</speaker>
               <p>Hvala lepa, spoštovana podpredsednica. Lepo vas pozdravljam, spoštovane kolegice in
               kolegi, spoštovani gospod minister, generalna direktorica Veterinarske uprave
               Republike Slovenije!</p>
               <p>Trdim, da je izvajanje politike varne hrane v Republiki Sloveniji izjemnega pomena.
               To področje se pravzaprav dotika slehernega izmed nas; slehernega izmed 2 milijonov
               Slovenk in Slovencev. Zdi se mi, da je to področje, ki ga sedaj obravnavamo v okviru
               zakonske materije, izjemnega pomena. Bilo je kar nekaj, sem pozorno spremljal,
               izjemno dobrih razprav in vesel sem, da si je minister nekatere pripombe poslank in
               poslancev zapisoval. Ne nazadnje se zakonodajni postopek pravzaprav začenja in skozi
               zakonodajno proceduro bo mogoče, da to besedilo, ta predlog zakona bistveno, če bo
               seveda treba, izboljšamo.</p>
               <p>Sam želim na začetku izraziti podporo temu zakonu. Mene ne moti, da en zakon posega
               kar v 10 zakonov. Spet bom tukaj naredil primerjavo z Avstrijci, s katerimi se radi
               primerjamo. Oni so naredili dva varčevalna paketa v letošnji pomladi in posegli so v
               92 zakonov in se država ni zrušila; nasprotno, napredujejo!</p>
               <p>Sam se bom tudi dotaknil problematike hrane, morda z nekoliko drugačnega aspekta.
               Slovenija je v Evropski uniji ena najbolj odprtih držav na področju agroživilstva.
               Imamo namreč največji delež konzumirane hrane iz uvoza, vse ostale države pa zelo
               dobro ščitijo svojo agrarno ekonomijo in to se nam bo v prihodnosti maščevalo. Ne
               zamerite morda dramatičnemu tonu te napovedi, ampak v to sem trdno prepričan, da bomo
               v prihodnosti, ko bomo za manj kakovostno hrano, ki jo bodo velike multinacionalne
               odmetavale na slovenski trg, plačevali več. Obstaja več razlogov, zakaj smo tako
               odprti. Odprtost je tukaj označena z negativnim predznakom, dejstvo pa je, da imamo v
               okolici zelo konkurenčno živilskopredelovalno industrijo; poglejmo Italijo, Avstrijo
               in Madžarsko. Pri slovenski živilskih proizvodih tako ni težava konkurenčnost, temveč
               nizek ohranitveni nagon naroda, če smem citirati tukaj svojega rojaka agrarnega
               ekonomista dr. Aleša Kuharja. Se pravi, imamo nizek ohranitveni nagon. Eden najbolj
               kritičnih vidikov je, da slovenska hrana zaradi nedovoljenih praks izgublja mesto na
               policah. Tuji konkurenti namreč želijo zmanjšati moč domačih ponudnikov do te mere,
               da začnejo diktirati pogoje na trgu. Ko se to zgodi, začnejo zmanjševati kakovost in
               dvigovati cene. V sosednjih državah so prisotni veliki odkupovalci mesa, ki so se
               pred vstopom Slovenije v Evropsko zvezo pripravljali na vstop na naš trg in izrazito
               krepili kapacitete, da bi premagali domače predelovalce mesa. K temu je pripomogel
               tudi neurejen položaj v Sloveniji.</p>
               <p>Morda beseda o ekološkem kmetijstvu, ki ga pozdravljam, seveda v optimalnem deležu
               glede na celotno kmetijsko proizvodnjo. Ekološko kmetijstvo namreč po mojem
               prepričanju ni rešitev za slovensko kmetijstvo, saj je še bolj komplicirano kot
               konvencionalno kmetijstvo in bo ostalo marginalno znotraj konvencionalnega
               kmetijstva. Slovenska hrana je bolj kakovostna in bolj varna kot uvožena hrana.</p>
               <p>Sprašujem se, zakaj se nam pri poceni hrani ne prižge v glavi rdeča luč, da mora biti
               s takšno hrano nekaj narobe. Odgovor na vprašanje, zakaj Slovenci na trg dobimo blago
               multinacionalk slabše kakovosti, je preprost: multinacionalke so pred vstopom
               Slovenije v Evropsko unijo našim grosistom diktirale, kakšno blago jim bodo
               prodajale. Ker so bile takrat še carine, je uvoznik kupil slabše blago, pribil
               carino, tako da je bil končni izkupiček le malce nad ničlo. Po vstopu v Evropsko
               zvezo so carine odpadle, a se kakovost blaga in cena nista spremenili. Zaslužek, ki
               je prej šel državi, pa sta si zdaj razdelila uvoznik in multinacionalka.</p>
               <p>Kolegice in kolegi, dovolite samo en podatek, ki me je presunil in sem ga pred dnevi,
               ko sem se pripravljal na današnjo razpravo, prebral, govori pa o količini in
               vrednosti zavržene hrane v Evropi. To je raziskava, ki jo je delala institucija Wrap
               West and Resources Action Programme. Pravi, da je del zavržene hrane, ki bi se mu
               lahko izognili – to je hrana, ki jo zavržejo gospodinjstva in ki bi se mu lahko
               izognili – in predstavlja vrednost približno 14 milijard evrov na letni ravni ali
               povprečno 565 evrov na gospodinjstvo na leto. To je podatek za sedemindvajseterico
               Evropske zveze in je za leto 2010. Tukaj se mi poraja misel in trditev, da je treba s
               hrano ravnati kot z eno najpomembnejših vrednot.</p>
               <p>Mi vemo, kako je treba ravnati z vrednotami. Včasih je še veljal slovenski pregovor,
               ki smo ga večkrat slišali tudi od največjega Slovenca Antona Martina Slomška, ki je
               na včerajšnji dan pred 150-mi leti umrl, gre pa tako: "Če kruhek pade ti na tla,
               poberi in poljubi ga." Ali to danes še velja? Hvala lepa.</p>
            </sp>
            <sp xml:id="SDZ6-Redna-06-2012-09-25.sp174">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Naprej je na razpravo bil prijavljen gospod Peter Vilfan. Ne vem, če bo razpravljal –
               ne bo. Gospod Darko Jazbec. <stage>(Ga ni.)</stage> Mag. Jana Jenko. <stage>(Je ni.)</stage> Gospa Marjana Kotnik
               Poropat. <stage>(Ne.)</stage> Gospod Jože Tanko.</p>
               <p>Naprej je pa gospod Roman Žveglič. Pripravi naj se gospod Ivan Hršak. <stage>(Ga ni.)</stage> Potem
               pa mag. Dejan Židan.</p>
            </sp>
            <sp xml:id="SDZ6-Redna-06-2012-09-25.sp175">
               <speaker>ROMAN ŽVEGLIČ (PS SLS):</speaker>
               <p>Hvala za besedo.</p>
               <p>Kaj veliko ni dodati, mogoče je pa treba še določene stvari razjasniti. Rešitve,
               vsekakor gredo v smer manjše birokratizacije in tudi večje preglednosti. To, kar je
               prej Katarina povedala, to so bili tisti klasični primeri, so pa seveda tudi še
               drugi. Po mojem vedenju je kar nekaj kmetijskih ministrov že v preteklosti
               pripravljalo in ustanavljalo delovne skupine. Lahko kar naštejem, kdaj se je to
               začelo: tam nekje 2003, pred vstopom v Evropsko unijo pod ministrovanjem ministra
               Buta, potem je za kratek čas to zadevo nadaljeval gospod Pogačnik, pa nadaljevala
               ministrica Lukačičeva, potem je nadaljeval gospod Jarc in potem zopet gospod
               Pogačnik, ne nazadnje naš poslanski kolega Dejan Židan, vendar je imel kar veliko teh
               skupin in tudi obiskov na ta račun. Kakšne so bile tiste rešitve in kako se je tam
               pripravljalo in ali je zdajšnji minister to povzel in pripravil ta zakon, ne vem.
               Upam pa, da so tiste rešitve, ki so bile dobre – in ki so tudi tukaj notri, mislim,
               da dobre – deloma bile upoštevane. Stvar ni popolnoma sistemska, se pravi, da bi bilo
               vse na enem mestu, vendar po mojem znanju to, kar sem doživljal kot proizvajalec
               hrane in kar še doživljam, so vsi ti kontrolorji in inšpektorji do zdaj bili
               neodvisni, strokovni. Seveda smo jih imeli včasih na kmetijah res polno – da ne bom
               povedal, česa.</p>
               <p>Ampak dejstvo pa je, da je končni cilj ta, da je hrana varna. In upam, da je hrana na
               naših policah varna. Res pa je, da je prenažiranje včasih malo nevarno, kar je tudi
               vidno, ko gremo po ulici. Ko sem bil jaz otrok, ni bilo v tistih ridah, kjer tudi
               elektrike še niso imele vse domačije, ni bilo nobenega otroka debelega. Danes, ko
               grem pred šolo, komaj vidim katerega, ki ni predebel. Seveda to ni samo posledica
               varne ali ne varne hrane, mislim, da so zadaj še kakšni drugi vzroki.</p>
               <p>Moram pa reči še nekaj; danes sem tukaj slišal pravo zanimivost. Kolega, ki ni več v
               dvorani, je prej rekel, da so uradni veterinarji osemenjevali plemenske živali;
               uradni veterinarji nadzirajo, kontrolirajo, plemenskih živali pa ne osemenjujejo.
               Mogoče da kaj drugega, ampak plemenskih živali po kmetijah pa seveda ne, ker imajo
               drugo delo. Tako je včasih dobro, da je tudi pri tistih suflerjih, ki nam kaj povedo,
               treba tudi kakšno stvar preveriti. Hvala.</p>
            </sp>
            <sp xml:id="SDZ6-Redna-06-2012-09-25.sp176">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Mag. Dejan Židan, izvolite. Potem pa še predstavnik Vlade, če bo želel.</p>
            </sp>
            <sp xml:id="SDZ6-Redna-06-2012-09-25.sp177">
               <speaker>MAG. DEJAN ŽIDAN (PS SD):</speaker>
               <p>Hvala, predsedujoča. Še enkrat lep pozdrav vsem prisotnim!</p>
               <p>Mimogrede, bila je samo ena skupina in ta skupina je obiskala tri države. Upam, da je
               minister kaj od tega tudi uporabil ali pa tudi ne, to bo minister sam povedal,
               generalna direktorica je pa pokimala. Torej očitno nekaj je.</p>
               <p>Zdaj pa dovolite, da vam preberem kar to, kar je gospod minister napisal – minister,
               saj lahko preberem vaše stavke? "Kljub temu je potrebno poudariti, da ima Republika
               Slovenija, ne glede na obliko organiziranosti, že sedaj skladno živilsko zakonodajo
               Evropske unije, vzpostavljen ustrezen sistem varnosti hrane, ki zagotavlja varno,
               kakovostno hrano slovenskim potrošnikom." Torej sistem ni takšen, da bi bil slab ali
               slabši. Ta sistem je tudi prepoznan v Evropski uniji kot eden najboljših. Inšpektorji
               to pogosto povedo, seveda večinoma v pogovorih na štiri, šest ali pa podobne oči;
               tega nočejo napisati, pa ne vem, zakaj ne. Ampak prav bi bilo, da včasih tudi opišejo
               kaj pozitivnega, ne samo negativnega.</p>
               <p>Potem v istem gradivu ministrstvo, minister in tisti, ki ste dejansko pripravljali
               gradivo, pokažete, da je v tem trenutku najboljši model finski model. Ta je jasno
               opisan, zato ga ne bom bral, in si ga, spoštovane poslanke in poslanci, preberite,
               ker je to dejansko dober model. Za Fince je sploh značilno, da so racionalni, tudi
               zato si želimo biti marsikje njim podobni in jih marsikje posnemati; upam pa, da bodo
               na kakšnem področju tudi oni nas posnemali. Pri tem pa ne smemo pozabiti, da nam je
               Finska ponudila, da nam bo svetovala in pomagala pri izgradnji institucije; ne vem
               pa, koliko je bilo to pri tem uporabljeno.</p>
               <p>Kar sem že prej povedal, menim, da področje varnosti hrane ni področje, kjer se lahko
               politiki med sabo kregamo. Sicer govorim, zakaj Poslanska skupina Socialnih
               demokratov zakona v tej fazi ne more podpreti. Ne bomo ravno govorili, da je slab ali
               kaj podobnega, ker je sektor varne hrane preveč pomemben. Vsi si ga želimo še
               izboljšati, tako je na tem področju pretirano loviti politične točke napačno. Moram
               pa povedati, da pri načinu, na kakršnega je zakon vložen, nam, poslancem, na žalost
               ni ostalo dosti možnosti, da se vpletamo v zakon. S tem ko so se samo nekateri členi
               v silni količini zakonov odprli, ne moremo poseči v tisto, kar je največja
               pomanjkljivost tega, in sicer da imamo še vedno dva sistema, kmetijsko-prehranskega
               in zdravstvenega, in tega na ta način ne moremo izboljšati. Skušali bomo izboljšati
               nekatere stvari, ki so si jih znotraj ministrstev, verjetno bolj zaradi prestiža kot
               zaradi nekega vsebinskega razloga, delili, ampak to ne vpliva bistveno na kvaliteto
               tega zakona.</p>
               <p>Na koncu bi rad povedal samo še naslednje. Spoštovani minister, spoštovana
               direktorica, glede na koalicijo, ki je pred vami, bo v vsakem primeru zakon sprejet.
               Upam, da boste upoštevali, kar je napisal sindikat, katerega zadnji dopis smo tudi
               danes dobili. V njem protestirajo, ker niso bili vključeni, kar pa jim je bilo menda
               obljubljeno. To je sindikat Pergam – tudi z njimi se dogovorite. Če bodo zaposleni,
               ki jih sindikat zastopa, zadovoljni, bodo delali z večjim elanom, korist od tega bomo
               imeli potrošniki, saj bo potem tudi več energije vložene v sistem varne hrane. Zelo
               bi bil vesel, če bi bile naše kmetije, prehranska industrija in še kdo manj
               obremenjeni, ampak bolj učinkoviti. Iz tega zakona, v tej obliki to ne izhaja. Vendar
               je to še vedno mogoče narediti enostavno s proceduro dela. Verjamem, da so
               Veterinarska uprava, kmetijska inšpekcija in nekateri drugi organi v Sloveniji, ki se
               s tem ukvarjajo, velikokrat pokazali, da znajo slediti in so marsikje vodilni v
               Evropski uniji.</p>
               <p>Za konec bi rad povedal, da temu zakonu želim dobro pot. Sami pa ste ocenili, zakaj
               se ni treba, da se usklajujete z opozicijo. Hvala.</p>
            </sp>
            <sp xml:id="SDZ6-Redna-06-2012-09-25.sp178">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo dajem gospodu ministru.</p>
            </sp>
            <sp xml:id="SDZ6-Redna-06-2012-09-25.sp179">
               <speaker>FRANC BOGOVIČ:</speaker>
               <p>Hvala lepa za besedo. Hvala lepa tudi vsem za razpravo.</p>
               <p>Glede na to, da sem bil v prejšnjem sestavu Državnega zbora, moram reči, da sem
               pogrešal takšne vsebinske razprave, kot so bile danes, pa tudi udeležba to potrjuje.
               Zato še enkrat hvala lepa za to.</p>
               <p>Želel bi dati odgovore na nekatere pomisleke oziroma polemične misli, ki so bili
               izrečeni.</p>
               <p>Najprej; še enkrat potrjujem to, kar je zapisano in kar je bilo na koncu prebrano –
               zagotovo in k sreči v Sloveniji ne sprejemamo tega zakona zaradi tega, ker bi bilo
               kar koli narobe in bi morali v neki ihti delovati kurativno, ampak delujemo
               preventivno oziroma drugače rečeno, izboljšujemo sistem, ki deluje. Mislim, da je
               tudi osnovna dilema, ali nek korenit sistemski zakon, ki bi posegel v marsikaj, ali
               pa uravnavanje, optimiziranje procesov, narediti korak za korakom. Naša odločitev je
               bila, da gremo po tej poti.</p>
               <p>Poslanec Žveglič je danes povedal, koliko ministrov se je že ukvarjalo s to tematiko.
               Pri sebi imam študijo, ki je bila narejena v času ministrovanja mag. Dejana Židana,
               in sicer 12. 1. 2011. Se pravi, da bo zdaj kmalu že dve leti tega, kar so bili
               narejeni zaključki te študije. To je bil tudi eden dokumentov, ki sva si jih
               izmenjala na primopredajnem sestanku, in moram reči, da so ti zaključki v veliki meri
               upoštevani v pripravi tega dokumenta. Naš oziroma moj način dela ni, da bi podiral in
               posegal v neke kadrovske zgodbe za nazaj. Včeraj sem tu tudi pojasnil, da pri
               določenem sklepu, ki je bil v preteklosti okoli promocije kmetijstva, pa smo najbrž
               bili enotnega mnenja, da bi bilo mogoče vredno kaj narediti. Nismo posegali nazaj,
               ker je podpisani dokument treba spoštovati. Podobno je tudi s temi izhodišči. Na teh
               izhodiščih, ki so bila, kot sem že dejal, zapisana, januarja bosta dve leti, smo
               nadaljevali delo na takšen način, da je bila narejena skupina znotraj ministrstva. V
               skupini so sodelovali vsi predstojniki teh organov v sestavi oziroma direktorata, ki
               so vključeni v ta proces optimiziranja. Potem je tudi bil ta predlog, skupaj s
               številnimi drugimi, na koncu v dobrih dveh mesecih izoblikovan. Tako smo na portalu
               E-demokracija 18. 6. takoj ta izdelek tudi objavili. 21. 6. so bili sindikati
               seznanjeni in so prejeli predlog zakona s povabilom k sodelovanju. Vladna procedura
               je stekla 14. 8., se pravi dva meseca od takrat, ko je bil ta zakon objavljen. S
               predstavniki sindikata je bil sestanek še 22. 8. in zagotovo so tudi naprej še
               priložnosti, da se sestanemo in eventualno pogovorimo o tem zakonu. 30. 8. je bil
               zakon sprejet na Vladi in ga vlagamo, kot je bilo danes rečeno, po rednem postopku in
               smo veseli, da je bila ta splošna obravnava tudi opravljena danes v Državnem
               zboru.</p>
               <p>Zagotovo to, kar ste nekateri trdili, da gre za neko premeščanje kadrov – ni nobenega
               interesa, nobenega cilja. Kot sem že povedal, da so skupine sestavili ljudje, ki
               danes opravljajo to delo. Mogoče malce neobičajno – tudi ne vidim nobene potrebe, da
               bi ljudje, ki danes niso na odgovornih funkcijah na tem področju, bili po sprejetju
               tega zakona vključeni. To bi pa zagotovo naredil, če ne bi začel to razpravo na
               takšen način, da ni razlogov za slabo stanje na tem področju, ampak da imamo področje
               varne hrane v Sloveniji zagotovo na zavidljivem nivoju. Lahko mirno rečem, da bodite
               mirni tisti, ki imate težave pri podpori tega zakona, ker da so tu zadaj iskanja
               nekih kadrovskih mest za, ne vem, politične vojake. To se enostavno ne bo
               zgodilo.</p>
               <p>Kar se tiče tega mini ZUJF in odločitve, zakaj smo šli v ta postopek, da damo paket
               desetih zakonov. Enostavno. Kot ste videli, gre za materijo, ki posega v en
               direktorat in v tri organe v sestavi, se pravi Veterinarsko upravo, Fitosanitarno
               upravo in tudi inšpekcijo. Tu se ne da sprejemati zakona tako, da bi en zakon
               sprejeli, drugega pa v drugačni obliki. Gre za paket, kjer je treba z različno
               organizacijski obliko potem tudi posledično v vseh teh zakonih, kjer je danes neka
               pristojnost, ne vem, v zakonu o vinu, pa govori o kmetijskem inšpektorju, pa se to
               seli v upravo, je treba v paketu to zadevo urediti. Zato gre za ta tehnični del in to
               je bilo na koncu tudi ocena. Sam sem tudi imel ta pomislek, da bo asociacija na to
               paketno sprejemanje zakonov velika, vendar enostavno je bila na koncu ocena, da je
               modro, da gremo po tej poti in da če kaj popravimo, se pravi, da vsebinsko kaj
               spremenimo, naredimo spremembe v vseh potrebnih zakonih, ki se spreminjajo.</p>
               <p>Kar se tiče tudi te polemike, ki je bila danes tu odprta okoli sistemskega pristopa,
               omenjen je bil tudi finski model. Ključna razlika med Slovenijo in Finsko je v tem,
               da poleg zakonodajnega dela, inšpekcijskega dela mi nismo dodali laboratorijskega
               dela v to skupno upravo. To je ključna razlika. Dejstvo pa je, da bo preko takšne
               uprave bistveno lažje enotno določiti referenčne laboratorije, inštitute in potem
               tudi upravljati to zahtevno področje. S tem področjem se ukvarjajo: Nacionalni
               veterinarski inštitut, Inštitut za varovanje zdravja, Zavod za zdravstveno varstvo
               Maribor, Zavod za zdravstveno varstvo Nova Gorica, Nacionalni inštitut za biologijo,
               Kmetijski inštitut Slovenije in Inštitut hmeljarstva in pivovarstva iz Žalca. Včeraj
               sem bil tu dve minuti do polnoči, ko smo odgovarjali na poslanska vprašanja. Kar
               nekaj vprašanj in polemik je bilo tu včeraj, in tudi v javnosti, ko se je drugi
               minister odločil, da bo Inštitut za varovanje zdravja in osem področnih zavodov za
               zdravstveno varstvo povezal v nek institucionalni del. Tako predvidevam in upam
               postaviti tudi to tezo, da če bi šli po drugi poti, bi dobili drug očitek.</p>
               <p>Ko smo videli materijo in vsebino delovanja teh institutov, smo se odločili – glede
               na to, da nam sistem funkcionira –, da bi bil pregrob poseg, da bi vse te institute,
               ki sem jih prej omenil in so tudi v gradivu zapisani, stlačili v neko zgodbo te
               institucije. Zato je bil ta korak postopnosti.</p>
               <p>Moram reči, da sem imel tudi sam priložnost spoznati Finsko na drugem področju, še
               kot lokalni politik, in smo govorili o umeščanju odlagališča za visoko radioaktivne
               odpadke. Da ne bo kakršne asociacije, ampak ko smo Srednje- in Južnoevropejci
               spraševali, kako potekajo ti procesi, ali bodo na koncu o tem odločali ljudje na
               referendumu ali ostali, so nas Finci debelo pogledali in vprašali, če niso oni
               izvoljeni za to, da odločajo v imenu ljudi. Mi smo debelo gledali, ker vemo, kako to
               poteka v Srednji Evropi, kaj šele v Sredozemlju. Mislim, da bi bil tukaj korak – in
               zato smo se odločili za takšen tip –, ki bi stlačili v to institucijo – naj uporabim
               ta izraz – še sedem, osem institucij, pregrob in smo se enostavno tako odločili –
               mogoče pa bo to čas prinesel –, ampak predlog je takšen, kot ste ga dobili na mize. V
               nasprotnem primeru pa se bojim, da bi bili deležni drugih očitkov.</p>
               <p>Ena od stvari, katero smo tudi mi v začetku priprave tega zakona – in to je tudi
               odprto v tem gradivu, ki sem ga prej omenil –, je področje zdravstva in nadzora hrane
               tudi s strani zdravstvene inšpekcije. Moram reči, da smo v času priprave zakona,
               kasneje v času tudi koalicijskega usklajevanja imeli na to temo zelo široko debato.
               Na koncu je prevladalo to, da je ta poseg, ki se je zgodil v letu 2009 in je del
               pristojnosti iz zdravstva že prešel v okviru uradnih veterinarjev, v tem trenutku
               dovolj in da ne naredimo tega, da dobesedno zdravstvene inšpektorje odslovimo iz šol,
               iz bolnišnic, iz domov starejših občanov in podobnih institucij. Tudi po zagotovitvi
               in po besedah ministra Gantarja, ki je sodeloval v teh razpravah skupaj s svojimi
               službami, ti inšpektorji poleg teh opravil v bolnici, v domu starejših občanov
               opravljajo še kaj drugega. Na takšen način bi okrnili tudi že zdaj ožjo inšpekcijo,
               ki je številčno , če se ne motim, tam nekje 34 inšpektorjev.</p>
               <p>Na koncu, s seboj imam zabeležko tega pogovora, kjer smo na koncu po tistem, tudi po
               polemiki o tem, zapisala in sva tudi oba ministra, skupaj z vsemi ljudmi iz obeh
               ekip, ki so na eni strani pri nas pripravili ta zakon, na drugi strani pa tudi tisti,
               ki poznajo podrobneje še področje zdravstvene inšpekcije, odločili, da predlagamo v
               takšni obliki. Zato, kot sem že dejal, je zakon v tej fazi splošne razprave, gre po
               normalnem postopku in še enkrat hvala za te današnje pripombe. Skupaj bo treba
               ugotoviti in tudi oceniti, ali je treba še kakšno spremembo narediti. Dobrodošli vsi
               k sodelovanju, da opravimo to razpravo in upam, da v rednem postopku sprejmemo čim
               boljši zakon. Nam pa je cilj, da bi poskušali, zato tudi rokovnik to omogoča, v
               letošnjem letu po rednem postopku te procedure izpeljati in novo koledarsko leto
               pričeti z drugačno organizacijsko strukturo. Tam je presečni datum 31. 12.</p>
               <p>Kot pa sem že dejal, zadeva zagotovo ni bila rokohitrsko sprejeta, ampak je temeljila
               na desetletju dela na tem področju.</p>
            </sp>
            <sp xml:id="SDZ6-Redna-06-2012-09-25.sp180">
               <speaker>PODPREDSEDNICA ROMANA TOMC:</speaker>
               <p>Hvala lepa, gospod minister.</p>
               <p>Nadaljujemo s to točko, če je še kakšna želja po razpravi. Čas za razpravo namreč še
               ni potekel. Prosim, če mi daste signal – ni želje po razpravi, zato zaključujem
               razpravo k tej točki.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali v sredo, 26. 9. v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA, TO JE NA OBRAVNAVO POSEBNEGA POROČILA O
                  BIVANJSKIH RAZMERAH ROMOV NA OBMOČJU JUGOVZHODNE SLOVENIJE.</title>
               </p>
               <p>Posebno poročilo je v obravnavo Državnemu zboru predložila varuhinja človekovih
               pravic. Za dopolnilno obrazložitev posebnega poročila bomo dali besedo varuhinji
               človekovih pravic. Strokovne službe me obveščajo, da je varuhinja v teh prostorih in
               prihaja proti dvorani.</p>
               <p>Spoštovana gospa Čebašek Travnik, izvolite, imate besedo.</p>
            </sp>
            <sp xml:id="SDZ6-Redna-06-2012-09-25.sp181">
               <speaker>DR. ZDENKA ČEBAŠEK TRAVNIK:</speaker>
               <p>Spoštovani! Hvala za besedo, predvsem pa hvala, da ste to točko uvrstili na sejo
               Državnega zbora.</p>
               <p>Varuh človekovih pravic Republike Slovenije je v letu 2011 obravnaval več primerov
               kršitev človekovih pravic pripadnikom romske skupnosti na območju jugovzhodne
               Slovenije, Dolenjska predvsem. Primeri, med drugim tudi primer dostopa do pitne vode
               v naselju Dobruška vas v Občini Škocjan, so priloženi temu posebno poročilu, ki ga
               danes tukaj obravnavate. V istem času smo z območja Dolenjske oziroma okolice Novega
               mesta prejeli večje število pobud prebivalcev, ki živijo v neposredni bližini
               nelegalnih romskih naselij in se počutijo ogrožene zaradi ravnanj romskega
               prebivalstva. Na podlagi teh pobud smo ugotovili, da je razmerje v romskih naseljih
               in njihovi okolici ogrožajo uresničevanje človekovih in posebnih pravic romske
               skupnosti na eni strani ter uresničevanje človekovih pravic prebivalcev iz okolice
               romskih naselij na drugi. Tako eni kot drugi so prizadeti v svojem dostojanstvu,
               osebnostnih pravicah, lastninski pravici, enakosti pred zakonom in navsezadnje v
               zaupanju v pravno državo.</p>
               <p>Na podlagi obravnavanih zadev in drugih informacij, predvsem razgovorov tako z Romi
               in njihovimi predstavniki kot z okoliškimi prebivalci, ugotavljamo, da je poglavitni
               vzrok za zaskrbljujoče razmere na Dolenjskem v pravni in komunalni neurejenosti
               romskih naselij. Za pravno in komunalno ureditev teh naselij so v skladu z veljavnimi
               predpisi v prvi vrsti zadolžene občine, vendar je čas pokazal, da so nekatere občine
               kot nosilke ukrepov za pravno in komunalno ureditev romskih naselij iz različnih
               razlogov, tako objektivnih kot subjektivnih, nedejavne in neučinkovite. Varuh je v
               zvezi z ureditvijo nelegalnih romskih naselij na območju Dolenjske priča večletnim
               prilaganjem odgovornosti z občin na državo in nazaj. Prepočasno urejanje romskih
               naselij je razvidno tudi iz podatkov o sprejetih prostorskih aktih. O tem nima
               natančnih podatkov niti vlada niti varuh, saj nekatere občine na poizvedbe sploh ne
               odgovarjajo. Tudi to priča o tem, kakšen odnos imajo župani in županje nekaterih
               občin do urejanja romskih naselij na svojem območju.</p>
               <p>Vzroki za neuspešnost občin pri urejanju romskih naselij so povezani tudi z določenim
               odporom večinskega prebivalstva, zato lokalne oblasti v skrbi za svoj politični
               obstoj pogosto zanemarjajo dejavno ali pa bolj dejavno reševanje urejanja romskih
               naselij. Poleg tega je legalizacija in komunalna ureditev teh naselij vsebinsko zelo
               zahteven projekt, za katerega pri lokalnih oblasteh pogosto manjka strokovno podkovan
               kader. Razlog za prepočasne postopke legalizacije je po našem mnenju tudi v tem, da
               občine, ki ne izvajajo ukrepov pravne in komunalne ureditve naselij, niso deležne
               nobenih sankcij.</p>
               <p>Ugotavljamo, da so razmere v romskih naseljih in v njihovi okolici resne in terjajo
               ustrezen odziv države, zato smo se odločili, da z zaskrbljujočimi razmerami in
               zastoji pri vključevanju pripadnikov romske skupnosti v slovensko družbo s posebnim
               poročilom seznanimo Državni zbor Republike Slovenije. To poročilo je namenjeno tudi
               spodbudi državnim organom in organom lokalnih skupnosti k pospešitvi izvedbe
               nacionalnega programa ukrepov za Rome.</p>
               <p>Posebnemu poročilu smo priložili tudi priporočila, katerih uresničevanje po našem
               mnenju lahko prispeva k nujnim premikom in odpravi zastojev. Ocenjujemo, da je nujno,
               da se namesto neuspešnih občin v urejanje romskih naselij neposredno in dejavno
               vključi država. Pravna podlaga za to je v 5. členu Zakona o romski skupnosti in
               drugih predpisih.</p>
               <p>Čisto na kratko bom zaključila. Priporočila varuha, ki so priložena temu posebnemu
               poročilu, so na seji Komisije za peticije podprli vsi razpravljavci. Žal pa ob
               zaključku razprave večina poslancev priporočil varuha ni podprla.</p>
               <p>Včeraj sem s sodelavci obiskala tako eno romsko naselje kot civile blizu njih.
               Razmere se niso spremenile ne na eni ne na drugi strani. Razmislimo o tem. Hvala.</p>
            </sp>
            <sp xml:id="SDZ6-Redna-06-2012-09-25.sp182">
               <speaker>PODPREDSEDNICA ROMANA TOMC:</speaker>
               <p>Hvala lepa varuhinji človekovih pravic za predstavitev.</p>
               <p>Posebno poročilo je obravnavala Komisija za peticije ter za človekove pravice in
               enake možnosti kot matično delovno telo in pripravila predlog priporočila Državnega
               zbora.</p>
               <p>Za predstavitev poročila komisije dajem besedo predsednici gospe Tamari Vonta.</p>
            </sp>
            <sp xml:id="SDZ6-Redna-06-2012-09-25.sp183">
               <speaker>TAMARA VONTA (PS PS):</speaker>
               <p>Hvala lepa.</p>
               <p>Komisija za peticije ter za človekove pravice in enake možnosti je na 4. seji, ki je
               bila 22. junija, kot rečeno, obravnavala Posebno poročilo o bivanjskih razmerah Romov
               na ob območju jugovzhodne Slovenije.</p>
               <p>Varuhinja človekovih pravic je v okviru dopolnilne obrazložitve, in kot smo danes
               tudi že enkrat slišali, povedala, da je plod večletnega dela na temo romske
               problematike, ki se kaže na različne načine: dostop do pitne vode, nemoč občin za
               pridobitev ustreznih dovoljenj in sredstev za komunalno in infrastrukturno ureditev
               romskih naselij, pritožbe oziroma predlogi prebivalcev, ki živijo v bližini romskih
               naselij. Posebno poročilo obravnava bivanjske razmere na območju jugovzhodne
               Slovenije, ker je tovrstna problematika prav v tem delu Slovenije še posebej pereča.
               Opozorila je, tako danes še enkrat, na prelaganje odgovornosti pristojnih državnih
               organov pri izvrševanju posameznih priporočil in predlogov varuha.</p>
               <p>Podporo poročilu in priporočilom je v celoti izrazil tudi predstavnik Državnega
               sveta. Predstavnica Ministrstva za infrastrukturo in prostor se je z ugotovitvama in
               priporočili varuha strinjala in jih pozdravila, povedala je, da se prostorska
               problematika romskih naselij rešuje po treh zakonih, kar povzroča veliko zapletov, je
               pa mogoče, da se urejanje prostorske problematike romskih naselij uredi podobno, kot
               predvideva 13. člen Zakona o prostorskem načrtovanju, po katerem država lahko izvede
               ukrepe namesto neaktivne občine, vendar na stroške občine. A reševanje ne bo mogoče
               brez partnerstva med državo, občino in romsko skupnostjo.</p>
               <p>Predlagala je tudi, da bi se večja romska naselja vključila v naselbinski sistem
               Slovenije, za njihovo urejanje pa bi bilo treba pridobiti še finančna sredstva iz
               ustreznih skladov Evropske unije.</p>
               <p>Predsednik združenja Foruma romskih svetnikov je opozoril, da so občine
               nezainteresirane, da bi romska naselja vključile v občinske prostorske načrte.
               Izgovarjajo se na državo. Po njegovem mnenju je zakon jasen, da je lokalna skupnost
               tista, ki je pristojna za urejanje prostora, in meni, da je nacionalni program za
               Rome zgolj črka na papirju. Tudi on pogreša partnerstvo med državo, občinami in
               romskimi organizacijami. Romski otroci so težko uspešni v šoli, če doma nimajo vode
               in elektrike. Zaradi nizke izobrazbe bodo seveda kasneje težko dobili službo, zato
               so, kot je dejal, "prisesani na socialne jasli države", kar pa spet moti ostale
               prebivalce in s tem se tudi povečuje protiromsko razpoloženje. Predlagal je tudi
               evalvacijo obstoječega zakona o Romih.</p>
               <p>Predstavnica Amnesty International je opozorila, da je življenje v ločenih naseljih
               za Rome velikokrat edina možnost življenja, saj v primerih, ko se želijo preseliti,
               naletijo na diskriminacijo tako lokalnih oblasti kot zasebnikov. Ponekod jim celo ne
               dovolijo, da bi kupili zemljišča in podobno.</p>
               <p>V razpravi so članice in nadomestni člani izpostavili, da so potrebna posebna
               poročila varuha še učinkovitejši porok za pozitivne spremembe, ter opozorili na to,
               da še ni bila imenovana vladna komisija za zaščito romske skupnosti – to je bilo
               junija. Sklep, da o poročilu razpravlja Državni zbor, je bil sprejet. Predloga
               priporočila varuhinje človekovih pravic, kot rečeno, komisija ni sprejela, sprejet pa
               je bil predlog, ki so ga vložile članice koalicije z argumentom, da priporočilo
               varuhinje posega v ustavo glede enakosti med Romi. Hvala.</p>
            </sp>
            <sp xml:id="SDZ6-Redna-06-2012-09-25.sp184">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske ljudske stranke, gospod Janez Ribič.</p>
            </sp>
            <sp xml:id="SDZ6-Redna-06-2012-09-25.sp185">
               <speaker>JANEZ RIBIČ (PS SLS):</speaker>
               <p>Hvala za besedo, spoštovana gospa podpredsednica Državnega zbora!</p>
               <p>Tudi romska problematika je ena od stalnih v razpravah v tem našem zboru. Romsko
               vprašanje ni od danes ali včeraj, ampak obstaja ves čas, odkar imamo svojo državo, ki
               je to vprašanje podedovala od predhodne države. Zato nas v Poslanski skupini
               Slovenske ljudske stranke veseli, da je eden od predstavnikov romske skupnosti na
               Simpoziju medkulturnega dialoga na prvi jesenski dan, 21. 9., v Velenju dejal, da se
               položaj Romov v Sloveniji na nekaterih segmentih izboljšuje. Opozoril pa je tudi na
               dejstvo, da na nekaterih segmentih izboljšav ni. Položaj Romov je bistveno boljši v
               Prekmurju kot na Dolenjskem, v Beli krajini in Posavju. Znano je tudi, da precej
               pripadnikov romske skupnostni živi v večjih urbanih mestih, kjer so se uspešno
               integrirali.</p>
               <p>Ob obravnavanju posebnega poročila varuha smo ponovno izvedeli, da je za učinkovito
               reševanje najbolj perečih razmer in učinkovit nadzor pristojnih organov za
               preprečevanje in nadzor nad nezakonitimi ravnanji romskega prebivalstva v prvi vrsti
               in osnovni pogoj, da se vzpostavi pravna in komunalna urejenost romskih naselij.</p>
               <p>V Poslanski skupini Slovenske ljudske stranke pa k temu dodajamo, da je kljub temu
               nedopustno ogrožanje varnosti prebivalcev in njihovega premoženja in da takšni vzroki
               ne smejo pomeniti tolerantnosti ali celo spregleda že izrečenih prekrškov ali
               kaznivih dejanj. Zavedamo se kulturnih posebnosti Romov, med njih pa nikakor ne
               moremo šteti nespoštovanje predpisov ali na primer nošnje orožja brez orožnega lista,
               delo na črno in podobno.</p>
               <p>V Poslanski skupini Slovenske ljudske stranke poznamo probleme glede urejanja naselij
               z dolgotrajnimi prostorskimi postopki, ki jih morajo voditi občine, ki želijo
               sprejeti prostorske in ureditvene dokumente. Poznamo tudi dvome okoliških prebivalcev
               ter spore znotraj romskih skupnost, kar dodatno ovira in otežuje hitrejše reševanje.
               Kljub temu moramo glavno iniciativo prepustiti občinam, ki jim mora država pri tem
               nuditi strokovno pomoč, za kar je pri Vladi ustanovljena posebna strokovna komisija,
               ki se je pred kratkim prvič sestala v tem mandatu in ki je v preteklem obdobju največ
               od svojih 13 sej namenila reševanju bivanjskih razmer Romov. Upamo tudi, da bodo
               ukrepi Vlade čim prej sprejeti, saj obsegajo tudi področje urejanja prostora, da bodo
               postopki pridobivanja prostorske dokumentacije hitreje in ceneje tekli. Zato v
               Poslanski skupini Slovenske ljudske stranke podpiramo priporočila varuha v posebnem
               poročilu, ki se nanaša na ta del problematike, saj s tem podpira prizadevanja občin
               in Vlade preko te komisije, da se bivanjske razmere Romov izboljšajo.</p>
               <p>In na koncu naj še enkrat poudarim. Vsekakor pa brez dobrega nadaljnjega sodelovanja
               vseh pristojnih in aktivnega ter konstruktivnega sodelovanja samih romskih skupnosti
               tudi v prihodnje ne bo šlo. Hvala.</p>
            </sp>
            <sp xml:id="SDZ6-Redna-06-2012-09-25.sp186">
               <speaker>PODPREDSEDNICA ROMANA TOMC:</speaker>
               <p>Hvala lepa, gospod Ribič. Poslanska skupina Demokratične stranke upokojencev
               Slovenije, gospod Franc Jurša.</p>
            </sp>
            <sp xml:id="SDZ6-Redna-06-2012-09-25.sp187">
               <speaker>FRANC JURŠA (PS DeSUS):</speaker>
               <p>Hvala za besedo, gospa podpredsednica. Lep pozdrav vsem, ki ste v dvorani!</p>
               <p>Posebno poročilo o bivanjskih razmerah Romov na območju jugovzhodne Slovenije je
               nazoren prikaz, da so Romi kot posebna etnična skupina v Sloveniji še vedno izolirani
               od ostalega prebivalstva. Živijo v razmerah pod minimalnimi bivalnimi standardi, v
               zasilnih bivališčih, barakah, kontejnerjih, prikolice in podobno. Romi niso edini
               prebivalci Slovenije, ki živijo v slabih bivalnih razmerah, vendar so bivalne razmere
               v večini romskih skupnostih bistveno slabše kot pri splošni populaciji. Pri kar 21 od
               skupno 25 romskih naselij v Sloveniji pripadnikom romske skupnosti ni omogočen dostop
               do pitne vode in sanitarij. Njihova bivališča so skromna, prenatrpana, pogosto brez
               dostopa do vode, elektrike in kanalizacije. Zaradi odsotnosti osnovne komunalne
               oskrbe imajo težave pri zagotavljanju najosnovnejše osebne higiene.</p>
               <p>Neurejene bivalne razmere so vzrok tudi veliko drugim težavam, s katerimi se
               srečujejo Romi, še posebej pri doseganju ustrezne stopnje izobrazbe, poklicnih
               kvalifikacij, informiranosti, dostop do zdravstvenih in socialnih storitev,
               uspešnosti na trgu dela in stanovanja v javnem življenju na različnih področjih.
               Nemogoče je pričakovati uspešno vključevanje pripadnikov romske skupnosti v slovensko
               družbo, če jim že od rojstva dalje ni zagotovljena temeljna raven bivalne
               kulture.</p>
               <p>Varuh ugotavlja, da razmere v romskih naseljih ogrožajo uresničevanje človekovih in
               posebnih pravic romskih skupnosti in človekove pravice prebivalcev okoliških naselij.
               Potrdilo se je namreč, da je zaradi ravnanj nekaterih prebivalcev nelegalnih romskih
               naselij ogrožena osnovna varnost prebivalcev iz okolice romskih naselij ter varnost
               njihovega premoženja. Nedostojne bivalne razmere tvorijo začaran krog izključenosti,
               neizobraženosti, nezaposljivosti, nasilja, napadov na tujo lastnino in pomanjkljivega
               ukrepanja organov oblasti. V Sloveniji je bil pomen ureditve bivalnih vprašanj romske
               skupnosti prepoznaven v Nacionalnem programu ukrepov za Rome Vlade Republike
               Slovenije za obdobje 2010-2015, vendar pa veliko občin kot nosilke ukrepov za pravno
               in komunalno ureditev romskih naselij določilom nacionalnega programa ne sledijo.</p>
               <p>V Poslanski skupini DeSUS menimo, da je očitno bil premalo narejenega na področju
               ozaveščanja lokalnega prebivalstva o prednostih in pomanjkljivostih legalizacije
               obstoječih romskih naselij. Le-ta je namreč predpogoj za uspešno vključevanje
               pripadnikov romske skupnosti v slovensko družbo. Ob tem se moramo zavedati, da je
               problem rešitev le ob sodelovanju tako države kot občin in romskih skupnosti. Prav
               tako bi bilo potrebno poskrbeti za ustrezno izobraževanje tudi odraslih Romov, ker
               le-to lahko pripomore k njihovemu razumevanju urejenih bivalnih razmer. Posledično bi
               se povečala možnost za ureditev ekonomskih, socialnih razmer Romov, upravičeno pa bi
               bilo pričakovati tudi strpnejši odnos prebivalcev okoliških naselij do pripadnikov
               romske skupnosti.</p>
               <p>V naši poslanski skupini menimo, da je pozitivni vidik posebnega poročila varuha
               človekovih pravic o bivalnih razmerah Romov na področju jugovzhodne Slovenije v tem,
               da je poročilo rezultat preiskave pobud pripadnikov romske skupnosti in prebivalcev
               okoliških naselij ter da so zaključki in priporočila na tej podlagi. Zaradi tega se v
               Poslanski skupini DeSUS strinjamo s predlogom priporočila. Hvala lepa.</p>
            </sp>
            <sp xml:id="SDZ6-Redna-06-2012-09-25.sp188">
               <speaker>PODPREDSEDNICA ROMANA TOMC:</speaker>
               <p>Hvala lepa, gospod Jurša.</p>
               <p>Gospa Iva Dimic v imenu Poslanske skupine Nove Slovenije.</p>
            </sp>
            <sp xml:id="SDZ6-Redna-06-2012-09-25.sp189">
               <speaker>IVA DIMIC (PS NSi):</speaker>
               <p>Hvala za besedo. Spoštovani navzoči!</p>
               <p>Do reševanja romske problematike smo v Sloveniji z zakonodajnega vidika pristopili
               sistemsko in leta 2007 sprejeli Zakon o romskih skupnostih, ki ga je Nova Slovenija
               tudi podprla. Navedeni zakon je ponudil okvire za zagotovite pogojev za umestitev
               romskih naselij v prostor, njihovo organiziranost na lokalni in državni ravni, okvir
               za izobraževanje in zaposlovanje in to je tudi osnova za vključevanje v družbo, v
               sprejetost in enako obravnavanje. V Republiki Sloveniji v tem trenutku živijo še
               vedno določene romske skupine v zavidanju nevrednem položaju, kar se tiče bivalnih in
               drugih razmer, predvsem kar se tiče oskrbe romskih naselij s pitno vodo.</p>
               <p>V Novi Sloveniji se zavedamo problematike romske skupnosti, vendar pa moramo
               poudariti, da ne gre za reševanje tovrstne problematike na območju celotne države,
               pač pa le po posameznih regijah. Pristojnost reševanja problematike je v pristojnosti
               lokalnih skupnosti, predvsem pa je v veliki meri odvisna od aktivnosti romskih
               svetnikov in romskih skupnosti v Republiki Sloveniji. Zgled možnosti učinkovitega
               reševanja romske problematike so zagotovo pomurske občine, ki so pripravile program
               reševanja te problematike in ga tudi v veliki meri izvedle.</p>
               <p>V Novi Sloveniji se zavzemamo za učinkovitejše reševanje romske problematike v
               prihodnje in posebej za sodelovanje lokalnih skupnosti, ki se ukvarjajo s tovrstno
               problematiko, ter za prenos dobrih praks.</p>
            </sp>
            <sp xml:id="SDZ6-Redna-06-2012-09-25.sp190">
               <speaker>PODPREDSEDICA ROMANA TOMC:</speaker>
               <p>Hvala lepa.</p>
               <p>Poslanska skupina Pozitivna Slovenija, gospa Tamara Vonta.</p>
            </sp>
            <sp xml:id="SDZ6-Redna-06-2012-09-25.sp191">
               <speaker>TAMARA VONTA (PS PS):</speaker>
               <p>Hvala.</p>
               <p>Si bom drznila ubrati nekoliko drugačno pot, nekakšen evropski uvod v tematiko, če mi
               dovolite.</p>
               <p>Samo nekaj tisoč Romov je preživelo holokavst in nemška koncentracijska taborišča. Ko
               so želeli ponovno zgraditi svoja življenja, so se srečevali z velikimi težavami,
               izgubili so svoje imetje, mnogih od njih so imeli uničeno zdravje, a ja bila večina
               poskusov, da za to dobijo kakršno koli odškodnino, zaman. Njihove zahteve so bile
               zavrnjene. Množični poboji Romov niso bili predmet Nürnberškega sodnega procesa. O
               genocidu nad Romi ne boste slišali skoraj ničesar. V mnogih evropskih državah Romom
               oziroma tako imenovani potujoči populaciji še vedno ne priznavajo osnovnih človekovih
               pravic in so še vedno tarča nerazumevanja, celo rasizma. Imajo omejen dostop do
               izobrazbe, zaposlitve, bivanjskih in zdravstvenih standardov in nimajo zastopnika v
               zakonodajni veji oblasti. Protiromsko razpoloženje je razširjeno in pridruženo
               popolnemu nerazumevanju večinskega prebivalstva o zgodovini represije nad romsko
               populacijo v Evropi.</p>
               <p>V gospodarsko zaostrenih razmerah so tendence h kopičenju krivde oziroma sovraštva še
               močnejše, saj so izjemno priročne tarče. Romi so kolektivno stigmatizirani kot
               kriminalci. Danes lahko z zaskrbljenostjo spremljamo, recimo, tudi deportacije Romov
               v Franciji, uporabo protiromske retorike, romsko skupnost kot celoto povezujejo s
               kriminalom; torej ne posameznikov, ampak kot celoto. Evropski komisar za človekove
               pravice je prepričan, da lahko naredimo nekaj konkretnih korakov, da spremenimo te
               odnose. O zgodovinskem preganjanju Romov bi lahko namenili, recimo, kakšno uro
               zgodovine v šoli. Ena pomembnih točk pa je tudi politična participacija – o tem
               govori, to ni moja ideja.</p>
               <p>Ker so razprave o Romih pogosto zlorabljene, želim poudariti naslednje. Sobivanje je
               realnost, ki jo moramo sprejeti, drugačnost je dejstvo, ki ne dopušča preganjanja,
               priložnost je možnost, ki pa je vsi ne dobimo. Morda vas prepričajo otroci. V
               Prekmurju, denimo, uspešno končajo šolanje, na jugovzhodu delu naše države le redko.
               So zato krivi otroci? So torej otroci na jugovzhodu Slovenije bolj neumni od tistih v
               Prekmurju? Getoizacija in kasneje paternalizem, ki ga je rodila slaba vest tako
               imenovanih civilov, kot nam pravijo, nista odgovor na ta pereča vprašanja. Reševanje
               tematike ni toliko povezano z denarjem kot z dejansko pripravljenostjo države oziroma
               družbe za sodelovanje in sprejemanje. Zato je nujna razprava o Romih z Romi; nujna je
               povezanost ministrstev, nujno je sodelovanje in podpora lokalnim skupnostim. Če je v
               tej državi na pašnikih mogoče dobiti pipo z vodo, kar pozdravljam, je nerazumno, da
               to isto pravico odrekamo ljudem.</p>
               <p>Posebno poročilo varuhinje o bivanjskih razmerah Romov v jugovzhodni Sloveniji v
               Pozitivni Sloveniji podpiramo in upamo, da bo povzročila premik. Veseli bomo že
               najmanjšega. Hvala lepa.</p>
            </sp>
            <sp xml:id="SDZ6-Redna-06-2012-09-25.sp192">
               <speaker>PODPREDSEDNICA ROMANA TOMC:</speaker>
               <p>Hvala lepa tudi vam.</p>
               <p>V imenu Poslanske skupine Slovenske demokratske stranke gospa Eva Irgl.</p>
            </sp>
            <sp xml:id="SDZ6-Redna-06-2012-09-25.sp193">
               <speaker>EVA IRGL (PS SDS):</speaker>
               <p>Najlepša hvala za besedo. Spoštovane poslanke, spoštovani poslanci, spoštovana
               varuhinja človekovih pravic, gospa Zdenka Čebašek Travnik!</p>
               <p>Kot že rečeno, imamo pred seboj posebno poročilo varuhinje o bivalnih razmerah Romov
               na območju jugovzhodne Slovenije. Poročilo, kot uvodoma pojasnjuje tudi varuhinja, v
               večjem delu povzema vsebino, ki je vključena tudi v letno poročilo varuha človekovih
               pravic za leto 2011 in ga bomo, mislim, da v naslednjem mesecu obravnavali tako na
               Komisiji za peticije ter za človekove pravice in enake možnosti kot tudi na seji
               Državnega zbora. Vendar po mojem mnenju ni odveč pogledati malce širše v zgodovino
               romskega vprašanja, predvsem pa sprejemanja zakonodaje s tega področja.</p>
               <p>Pod prvo vlado Janeza Janše, je Urad za narodnosti pripravil krovni zakon o romskih
               skupnostih, ki sta ga takrat podprli in tudi aktivno pri nastajanju sodelovali tako
               Zveza Romov Slovenije kot Forum romskih svetnikov. Takrat smo kot prva država izmed
               članic Evropske unije to področje uredili na celovit način in z željo, da se tako
               občine, ki imajo v svoji sredi romska naselja, kot tudi država potrudita prisluhniti
               romski problematiki in njenemu reševanju. Ostale države, kot veste, imajo tovrstna
               vprašanja urejena bodisi v okviru svojih ustav, bodisi v področnih zakonih, nekatere
               imajo takšna vprašanja urejena tudi v skupnem manjšinskem zakonu, nekatere pa se
               poslužujejo reševanja teh problemov skozi različne posebne projekte.</p>
               <p>Pravna podlaga, kot je že tudi spoštovana varuhinja povedala uvodoma za urejanje
               položaja romske skupnosti, je 65. člen Ustave Republike Slovenije, ki določa, da
               položaj in posebne pravice romske skupnosti, ki živi v Sloveniji, ureja zakon. Romski
               skupnosti kot posebni etnični skupnosti, ki ima svojo kulturo, svoj jezik, način
               življenja, se morajo poleg splošnih pravic, ki veljajo za vse državljane Republike
               Slovenije, zagotoviti tudi tako imenovane posebne pravice kot načelo pozitivne
               diskriminacije, ki pa ni omejena z načelom enakosti.</p>
               <p>Urejanje pravnega položaja Romov oziroma romske skupnosti, ki nima položaja klasične
               manjšine, se je začelo že leta 1989, takrat ko je bila z ustavnimi amandmaji sprejeta
               določba, da je treba pravni položaj Romov urediti z zakonom. Potem smo, kot veste,
               romska vprašanja reševali znotraj dvanajstih področnih zakonov, ki pa so le delno
               urejali omenjeno problematiko, danes pa vse to, se pravi urejanje samega položaja
               romske skupnosti v Republiki Sloveniji, njihove posebne pravice, organiziranost,
               predvsem pa ustvarjanje razmer za boljšo komunikacijo med Romi in državnimi ter
               lokalnimi organi ureja Zakon o romskih skupnostih. In še več. Z ustanovitvijo Sveta
               romske skupnosti Republike Slovenije, ki predstavlja interese Romov v razmerju do
               državnih organov, smo pred leti dosegli bistveno boljšo, predvsem pa hitrejšo
               komunikacijo, s tem pa učinkovitejše ukrepanje o problemih, ki se pojavljajo znotraj
               romskega prebivalstva. Ne gre namreč prezreti dejstva, da se prav na podlagi zakona,
               ki ga je sprejela oziroma ga je pripravljala Janševa vlada, morajo državni in lokalni
               organi, preden kar koli sprejmejo v zvezi s položajem Romov, zagotoviti predhodno
               mnenje romske skupnosti. Prej tega ni bilo, pa so bile tudi neke druge vlade.</p>
               <p>Varuhinja uvodoma v poročilu, ki ga imamo pred seboj pojasnjuje, da so v letu 2011
               obravnavali večje število pobud, ki se nanašajo na položaj romske skupnosti, živeče v
               nelegalnih in komunalno neurejenih naseljih. Gre za geografsko območje, vezano
               predvsem okolico Novega mesta.</p>
               <p>V Poslanski skupini Slovenske demokratske stranke ne nasprotujemo temu, da bi se
               izboljšale bivalne razmere v romskih naseljih, vendar pa ne moremo pristati na
               neenako obravnavo romskega prebivalstva. Menimo namreč, da morajo biti enako
               obravnavani tako Romi, ki prihajajo iz jugovzhodne Slovenije, kot tisti, ki prihajajo
               iz Prekmurja. V nasprotnem primeru bi lahko prišlo do diskriminatornega obravnavanja
               znotraj romskega prebivalstva. Imamo Rome v Prekmurju, ki so sami poskrbeli za svoje
               bivanjske razmere, so se tudi dovolj uspešno integrirali in socializirali v okolje,
               znali pa so med drugim tudi počrpati sredstva s strani občin; nedvomno so lahko zgled
               Romom v jugovzhodni Sloveniji, ki pa danes od vseh drugih pričakujejo, da bodo
               namesto njih zagotovili primerne bivanjske pogoje.</p>
               <p>Varuhinja človekovih pravic navaja, da je osnovni pogoj za izboljšanje romske
               problematike vzpostavitev pravne in komunalne urejenosti romskih naselij, s katerim
               se bo prekinil začaran krog izključenosti, neizobraženosti, nezaposljivosti, nasilja
               in napadov na tujo lastnino. Zato se tudi ključni poudarek iz poročila naslanja na 5.
               člen Zakona o romskih skupnosti, zaradi katerega varuhinja pričakuje, da bo Vlada
               Republike Slovenije v primeru, ko občine ne poskrbijo za primerno ureditev naselij,
               to storila sama. Vlada Republike Slovenije je takšno interpretacijo varuha zavrnila
               in pojasnila, da ne more namesto občin posegati v urejanja romskih naselij. Vlada
               namreč trdi, citiram iz poročila varuhinje, da: "5. člen ne našteva meril, na podlagi
               katerih se meri komunalna in pravna neurejenost, in meni, da je iz veljavne
               zakonodaje na področju prostorskega načrtovanja razvidno, da so občine tiste, ki
               morajo prve pristopiti k prostorski ureditvi romskih naselij. Vlada tudi meni, da bi
               poseganje države v občinske pristojnosti izničilo delo in prizadevanje vseh tistih
               občin, ki si ob pomoči države in zlasti ob sodelovanju romskega prebivalstva
               prizadevajo za dolgoročno ureditev bivanjskih razmer v romskih naseljih. Končna
               ugotovitev Vlade pa je, da se bivanjske razmere v romskih naseljih izboljšujejo in da
               v danih razmerah ni razloga za poseganje države v občinske pristojnosti." Konec
               citata.</p>
               <p>V Slovenski demokratski stranki se zavedamo, kako pomembna in občutljiva je
               problematika, ki jo obravnavamo, se pa obenem strinjamo s pojasnili Vlade, da so za
               tovrstna reševanja problemov po zakonu, kot že rečeno, zadolžene občine, v katerih se
               nahajajo romska naselja. Obenem smo prepričani, da je treba še več pozornosti
               nameniti vzgojnoizobraževalnemu področju, kajti le izobrazba in na nek način
               spremenjen sistem vrednot lahko pripomoreta k večji socializaciji Romov in s tem
               posledično tudi k zmanjševanju razlik med večinskim in romskim prebivalstvom ter tudi
               med Romi samimi.</p>
               <p>V Slovenski demokratski stranki bomo poročilo varuhinje podprli, podprli pa bomo tudi
               priporočilo, ki ga je sprejela že Komisija za peticije ter za človekove pravice in
               enake možnosti na svoji seji. Najlepša hvala.</p>
            </sp>
            <sp xml:id="SDZ6-Redna-06-2012-09-25.sp194">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospa mag. Majda Potrata v imenu Poslanske skupine Socialnih demokratov.</p>
            </sp>
            <sp xml:id="SDZ6-Redna-06-2012-09-25.sp195">
               <speaker>MAG. MAJDA POTRATA (PS SD):</speaker>
               <p>Hvala za besedo, gospa podpredsednica. Spoštovana gospa varuhinja dr. Zdenka Čebašek
               Travnik s sodelavci, poslanke in poslanci!</p>
               <p>V Poslanski skupini Socialnih demokratov smo natančno pregledali Posebno poročilo o
               bivanjskih razmerah Romov na območju jugovzhodne Slovenije in ga razumemo kot eno od
               osmih posebnih poročil, ki ji je poleg 17 rednih varuh posredoval Državnemu zboru.
               Naj spomnim, da je med tistimi perečimi temami, ki se jih je varuh do zdaj v posebnih
               poročilih dotikal, zaporedje takšno: o uresničevanju pravic svojcev padlih za
               Slovenijo leta 1991 je nastalo prvo poročilo leta 1998, leta 1999 sta nastali dve
               posebni poročili o obravnavanju zaprtih oseb in oseb z duševnimi motnjami, leta 2002
               o problematiki podzakonskih aktov in o najemnikih v denacionaliziranih stanovanjih, v
               letu 2004 o nasilju v družini in o izbrisanih, in to, kot rečeno, je osmo.</p>
               <p>V uvodu je posebej zapisano, da ambicija tega posebnega poročila ni napraviti neko
               analitično, celovito poročilo, ki bi imelo celovit vpogled v položaj romske skupnosti
               v Republiki Sloveniji, ker imamo za to v državi Sloveniji posebne državne organe, ki
               so za to pooblaščeni, ampak je to samo pregled stanja, kot si ga je varuh človekovih
               pravic izoblikoval na podlagi konkretnih pobud in navedb pobudnikov. Če upoštevamo to
               uvodno pojasnilo in priporočilo, ki se nanaša vendar na položaj romske skupnosti v
               Sloveniji v celoti, ne vidimo nobenega razloga za to, da bi pritrjevali tistim, ki
               govore o diskriminatornosti priporočila, ki naj ne bi obravnavalo Romov v Sloveniji
               na enak način. Socialni demokrati razumemo, da to poročilo obravnava zagotavljanje
               ustreznih bivalnih razmer za vse Rome v Sloveniji, dejstvo pa je, da niso vsi v
               enakem položaju. In morebiti bi obrnili stvar in rekli, da bi morebiti razmislili o
               tem, kaj se civili v jugovzhodnem delu Slovenije lahko naučijo od civilov v
               Prekmurju.</p>
               <p>Po ocenah različnih institucij, mislim na centre za socialno delo, upravne enote,
               nevladne organizacije, živi v Sloveniji približno 10 tisoč Romov, lahko da tudi 12
               tisoč. Strnjeno živijo v Prekmurju, na Dolenjskem, v Beli krajini in Posavju ter v
               večjih mestih, kot so Maribor, Velenje, Ljubljana, Jesenice, Radovljica; na Jesenicah
               in v Radovljici so tudi Sinti. Ob popisu prebivalstva v letu 2002 se je za pripadnike
               romske skupnosti opredelilo 3 tisoč 246 prebivalk in prebivalcev, 3 tisoč 834 oseb pa
               je kot materni jezik navedlo romski jezik.</p>
               <p>Pravna podlaga za urejanje položaja romske skupnosti v Republiki Sloveniji je 65.
               člen Ustave in vsa pravna regulativa je oprta ravno na ta člen ustave. Torej bi lahko
               rekli, da nimamo težav s pravnimi dokumenti, ampak je vprašanje, kako te dokumente
               uresničujemo. Prepričana sem, da se bomo z romsko tematiko soočili tudi ob letnem
               poročilu varuha človekovih pravic.</p>
               <p>Rada pa bi opozorila na to, da je ob tem, kar smo zdaj v mnenjih poslanskih skupin
               slišali in ki po moji sodbi to mnenje poslanskih skupin, marsikatere med njimi,
               odstopa od tistega, kar smo sprejeli kot priporočilo na seji Komisije za peticije ter
               za človekove pravice in enake možnosti, kajti zaznala sem, da velika večina podpira
               priporočilo, ki je zapisano v posebnem poročilu varuha človekovih pravic. Torej ob
               tem naj še enkrat poudarim, da je Državni svet izrekel, da v celoti podpira poročilo
               varuhinje in priporočila Vladi, občinam in romskim skupnostim, da priporočila
               upoštevajo. Res pa je Državni svet še predlagal, da se, kjer je to treba, dopolni
               tudi nacionalni program ukrepov za Rome 2010–2015. Med civilnimi skupinami naj omenim
               samo Amnesty Internacional Slovenije, ki je ob letošnjem mednarodnem dnevu Romov 8.
               aprila poudaril izobraževanje romskih otrok, pravico do ustrezne nastanitve, dostop
               do vode, sanitarij, urejanje pravnega položaja romskih naselij ter prostorsko
               segregacijo in diskriminacijo.</p>
               <p>Posebej poudarjam tudi, da je Svet Evrope februarja letos izdal obsežno publikacijo z
               naslovom Človekove pravice Romov in potujočih skupin v Evropi. Ta publikacija
               predstavlja prvi pregled stanja človekovih pravic Romov in potujočih skupin v vseh 47
               državah članicah Sveta Evrope. Namen te publikacije pa je spodbuditi konstruktivno
               razpravo o politikah do Romov v Evropi z osredotočanjem na ukrepe, ki bi končali
               njihovo diskriminacijo in marginalizacijo. Še vedno so namreč daleč za drugimi,
               predvsem kar zadeva izobraževalne dosežke, zaposlovanje, nastanitvene in zdravstvene
               standarde. Protiromstvo je še vedno zelo razširjeno in se prepleta s presenetljivim
               pomanjkanjem znanja večinskega prebivalstva o zgodovini zatiranja Romov v Evropi.</p>
               <p>Naj tukaj posebej opozorim, da pravzaprav Socialni demokrati težko razumemo odločitev
               vlade Ivana Janše, da se odloči skrčiti program romski pomočnik, ki je bil financiran
               iz evropskih sredstev in na črpanje katerih se nekateri tudi v obilni meri
               sklicujejo, kajti ravno ta program romski pomočnik se je izkazal kot izredno uspešen
               program, ki bi pomagal marsikateremu romskemu otroku do boljše izobrazbe, mi vsi pa
               govorimo, da je prav pomanjkljiva izobrazba glavna ovira za enakopravnejše
               vključevanje Romov v slovensko družbo.</p>
               <p>Glede Slovenije Svet Evrope izraža skrb zaradi spodbujanja k rasnemu sovraštvu in
               drugih oblik izražanja s strani javnih uslužbencev proti Romom. Nadalje ugotavlja, da
               prihaja v Sloveniji do diskriminacije pri dostopu do primerne nastanitve in da je
               stanovanjska segregacija vidna tudi v drugih državah. Kar pa Slovenijo zadeva,
               morebiti še to, da številni Romi v Sloveniji živijo v naseljih brez ogrevanja, tekoče
               vode in kanalizacije. Med obiskom v Sloveniji aprila 2011 je komisar Sveta Evrope za
               človekove pravice obiskal Dolenjsko in ugotovil, da še vedno ni dostopa do tekoče
               vode in elektrike in da "prebivalci živijo v izoliranih naseljih s podstandardnimi
               pogoji" – to je bil dobesedni navedek. Sicer pa kot pozitivno v Sloveniji ocenjuje
               poročilo napredek na področju predstavništva manjšin, vključno Romov v izvoljenih
               telesih – romski predstavniki veste, da imajo pravico v dvajsetih občinah zastopati
               svoje interese – in poziva Slovenijo, da naredi vse za izobraževanje romskih
               svetnikov.</p>
               <p>Če se zazremo še v posebno poročilo varuhinje o bivanjskih razmerah Romov na območju
               jugovzhodne Slovenije, ste tudi drugi predstavniki poslanskih skupin posebej
               opozarjali na to, da gre za več primerov kršitev človekovih pravic pripadnikom romske
               skupnosti na območju, ki ga poročilo zadeva, in je na podlagi teh pobud tudi
               ugotovila, da razmere v romskih naseljih in njihovi okolici ogrožajo uresničevanje
               človekovih pravic in posebnih pravic romske skupnosti na eni strani ter uresničevanje
               človekovih pravic prebivalcev iz okolice romskih naselij na drugi. Tako eni kot drugi
               so prizadeti v svojem dostojanstvu, osebnostnih pravicah, lastninski pravici,
               enakosti pred zakonov in navsezadnje zaupanju v pravno državo.</p>
               <p>Bistveni in poglavitni vzroki zaskrbljujoče razmere na Dolenjskem so v pravni in
               komunalni neurejenosti romskih naselij, za kar so skladno z veljavnimi predpisi in
               dokumenti v prvi vrsti zadolžene občine. Varuhinja ugotavlja, da so nekatere občine
               kot nosilke ukrepov za pravno in komunalno ureditev romskih naselij neučinkovite,
               zato predlaga, da v utemeljenih in nujnih primerih njihova dejanja nadomesti Vlada
               Republike Slovenije oziroma pristojna ministrstva na podlagi pooblastila iz Zakona o
               romski skupnosti v Sloveniji.</p>
               <p>Na tem mestu bom nehala analizirati vsebino posebnega poročila in bi rada povedala
               stališče Socialnih demokratov samo še v zvezi s priporočilom.</p>
               <p>Priporočila varuhinje in na seji komisije sprejeto priporočilo se po našem mnenju
               razhajajo v dveh temeljnih rečeh. Zato smo se v Poslanski skupini Socialnih
               demokratov odločili predlagati Državnemu zboru, da na komisiji sprejeta priporočila
               amandmiramo še s tistim priporočilom, ki bi vključilo priporočila varuha človekovih
               pravic. S tem bi pravzaprav naredili tisto, kar je velika večina razpravljavcev na
               seji komisije priznavala – tako predstavnikov romske skupnosti kot civilnih združenj
               in predstavnikov tudi posamičnih ministrstev, da ne bo pomote. Zato bi posebej
               opozorila na bistveno razliko, zakaj bi bilo treba sprejeti tako priporočilo, ki ga
               predlagamo in za katerega sem uvodoma zaznala in tudi povedala, da ga posamezne
               poslanske skupine podpirajo.</p>
               <p>Temeljna ugotovitev je bila, da ni pomanjkljiva zakonodaja, temeljni problem je, da
               si nastale probleme ali neizvrševanje zakonodaje in odgovornost za to podajajo kot
               vroč kostanj občine državi in država občinam ali lokalnim skupnostim. Zato se mi zdi,
               da je reči, "pričakovati je večjo aktivnost Sveta romske skupnosti Republike
               Slovenije", premalo in da je bistveno boljše priporočilo, "Svet romske skupnosti
               Republike Slovenije naj se s svojimi predlogi in pobudami v okviru svojih zakonskih
               pristojnosti aktivneje vključi v postopke urejanja romskih naselij v občinah. Po
               potrebi naj se vključi tudi kot posrednik med romsko skupnostjo in lokalnimi
               skupnostmi na prizadetih območjih". Gre torej za konkretno priporočilo, kaj
               pričakujemo na eni strani tudi od Sveta romske skupnosti.</p>
               <p>Tretje priporočilo, recimo, tisto, kar je sprejeto, take, zelo splošne narave in do
               zdaj ni dalo nobenih rezultatov. Zakaj ne bi sledili priporočilu varuha človekovih
               pravic? V petih alinejah so konkretno navedeni predlogi, ki bi jih morali narediti:
               natančno opredeliti postopek pravne in komunalne ureditve naselij po posameznih
               stopnjah; za vsako posamezno stopnjo postopka ureditve naselij predvideti rok za
               njegovo izvedbo; določiti nadzorni organ, ki bo z mesečnimi poročili spremljal
               izvajanje posameznih stopenj postopka ureditve naselij. Za občine, ki v predpisanih
               rokih ukrepov ne bi izvedle, bi bilo treba predvideti sankcije, tako kot jih pozna
               sleherni zakon, in nadomestiti dejanja občin, ki bi zamujale s katero od stopenj
               izvedbe urejanja naselij.</p>
               <p>Samo še na eno priporočilo bom opozorila, kjer vidim bistveno razliko – za modaliteto
               gre. Eno je, če rečemo, naj se nekaj zgodi, drugo je, če rečemo, da se nekaj mora
               zgoditi. In tu je varuh človekovih pravic nepopustljiv: "Občine morajo občanom brez
               razlikovanja zagotoviti primeren dostop do pitne vode..." in tako naprej. Za bistveno
               razliko gre. In tudi to, kar je približno enako, da "naj Vlada Državnemu zboru
               najmanj enkrat letno poroča o izvajanju vsega tistega, kar je v nacionalnem programu
               zapisano o uresničevanju teh priporočil, ter pri tem posebno pozornost nameni
               razmeram v romskih naseljih na širšem območju Dolenjske."</p>
               <p>Če berem priporočila iz posebnega varuhovega poročila, ki gradi na posameznih
               primerih iz južne Dolenjske, je vendar treba videti in priznati, da so pa ta
               priporočila taka, da so splošne narave in se nanašajo na vso romsko populacijo in na
               razmerja država : občine : romske skupnosti po celotnem ozemlju Republike Slovenije.
               Priporočam vam torej, da podprete amandma, s katerim smo Socialni demokrati samo
               uvrstili med priporočili tudi priporočilo varuha človekovih pravic iz posebnega
               letošnjega poročila. Hvala.</p>
            </sp>
            <sp xml:id="SDZ6-Redna-06-2012-09-25.sp196">
               <speaker>PODPREDSEDNICA ROMANA TOMC:</speaker>
               <p>Hvala lepa, mag. Majda Potrata.</p>
               <p>Sedaj pa je na vrsti mag. Truda Pepelnik Poslanska skupina Državljanska lista.</p>
            </sp>
            <sp xml:id="SDZ6-Redna-06-2012-09-25.sp197">
               <speaker>MAG. TRUDA PEPELNIK (PS DL):</speaker>
               <p>Hvala za besedo. Spoštovani kolegice, kolegi, predsedujoča, ostali prisotni!</p>
               <p>Ugotovitve in predlogi v posebnem poročilu varuha človekovih o bivanjskih razmer
               Romov na območju jugovzhodne Slovenije temeljijo izključno na pobudah prizadetih
               posameznikov in so rezultat preiskave konkretnih pobud in navedb pobudnikov.
               Problematika je v poročilu vsebinsko obrazložena in ponazorjena tudi s konkretnimi
               primeri. Posebno poročilo obravnava bivanjske razmere na območju jugovzhodne
               Slovenije, ker je tovrstna problematika, kot so neustrezna pravna in komunalna
               urejenost romskih naselij ter uresničevanje pravic do pitne vode v nezakonito
               postavljenem romskem naselju, pereča prav na tem območju.</p>
               <p>Poslanska skupina Državljanske liste podpira Posebno poročilo o bivanjskih razmerah
               Romov na območju jugovzhodne Slovenije ter predlog priporočil, ki so bila sprejeta na
               Komisiji za peticije ter za človekove pravice in enake možnosti. Hvala.</p>
            </sp>
            <sp xml:id="SDZ6-Redna-06-2012-09-25.sp198">
               <speaker>PODPREDSEDNICA ROMANA TOMC:</speaker>
               <p>Hvala lepa tudi vam.</p>
               <p>S tem smo končali predstavitev stališč poslanskih skupin. Sledi splošna razprava
               poslank in poslancev o poročilu in predlogu priporočila.</p>
               <p>Kot prvo ima besedo gospa Tamara Vonta, v nadaljevanju je na listi gospa Marija
               Plevčak, če ne, pa sledi gospod Jožef Horvat.</p>
            </sp>
            <sp xml:id="SDZ6-Redna-06-2012-09-25.sp199">
               <speaker>TAMARA VONTA (PS PS):</speaker>
               <p>Hvala lepa.</p>
               <p>Sicer smo povedali že kar nekaj. Morda bi se še dotaknila nekaterih točk, ki so bile
               izpostavljene. Lahko da smo zakonodajno – mislim, lahko rečemo, da imamo Zakon o
               Romih, da imamo zakon, ki ščiti Rome. Seveda imamo, ampak če se že toliko časa o tem
               pogovarjamo, verjetno to pomeni, da ne funkcionira tako, kot bi moral.</p>
               <p>Kar se tiče županov in da so v bistvu vse te zadeve stvar lokalnih skupnosti in da je
               treba sodelovati z župani. Moram reči, da tudi mi, kot komisija, imamo včasih težave,
               kar zadeva sodelovanje z župani, ki ne prepoznajo teh svojih problemov in se tudi ne
               udeležujejo sej, na katere so vabljeni, in ne želijo tega poslušati, ker se dostikrat
               zdi, kot da se to njih ne tiče, po drugi strani pa s tem izražajo tudi kakšno jezo na
               državo kot tako, na Vlado kot tako, ki da jim ne pomaga pri reševanju teh težav.</p>
               <p>Seveda govorimo o dveh različnih stvareh: Romi v Prekmurju in Romi na Dolenjskem,
               deloma tudi v Posavju. Težko je v bistvu te zadeve primerjati. Težko je tudi razloge
               za to pripisovati samo njim. To bi bilo skrajno nekorektno in nepošteno. Kot je že
               gospa Potrata lepo povedala, morda bi se morali tudi civili z Dolenjske in iz Posavja
               naučiti kaj od civilov iz Prekmurja, ker v bistvu gre za odnose, ki gredo dejansko v
               obe smeri. Govorim o neki akciji, ki seveda povzroči tudi neko reakcijo.</p>
               <p>Še en problem bi rada izpostavila, o katerem se dostikrat govori in ki nam pri
               reševanju teh reči v bistvu predstavlja neko oviro. Namreč, Romi so se zelo razpršili
               tudi po posameznih organizacijah in se potem med seboj tudi prepirajo. Skratka, ni
               neke enotnosti. Mislim, da dostikrat, lahko vam povem tudi iz lastnih izkušenj, smo
               za to krivi civili, ker tudi dejansko zelo radi povzročamo ta nesoglasja. S tem se na
               nek način tudi zmanjšuje moč romske populacije kot enovite, kot celovite skupine.
               Ampak poglejte, če pogledamo nazaj. Na področju izobraževanja vendar lahko opazimo
               hvalevredne premike, ki se dogajajo; in to mora biti znak, da smo na pravi poti,
               ampak ne more izobraževanje kot tako delovati samostojno, se pravi, brez vpetosti na
               vsa ostala področja, na področja vseh ostalih ministrstev. Tukaj bi pohvalila
               ministra Bogoviča, ki je tudi kot župan Krškega naredil zelo veliko za reševanje
               težav v občini Krško oziroma v Posavju splošno, kar zadeva romska naselja, in slišim,
               da je prevzel tudi vladno komisijo. Upam, da bo uspešno delala, ker včasih resnično
               ni treba dosti več kot en obisk, kot en klic, kot en pogovor, pa se zelo veliko
               stvari lahko reši in to resnično ne zadeva neka velika finančna sredstva. Je pa res,
               da mora človek imeti nekaj volje in da ne more ves čas iskati samo opravičila, da
               ničesar ne stori; in to smo predolgo v tej državi delali.</p>
               <p>Ko sem prej govorila paternalizmu, govorim predvsem o tem, da nam je ustrezalo, da
               smo Rome umaknili v getoizirana območja, kjer naj živijo svoje življenje, nam dajo
               mir. Ampak s tem smo si nekako izkopali jamo, da rečem, tudi zase, ker potem, ko so
               se pa pojavile skupine, ki so odločno nasprotovale temu, se je pa pojavil nek
               paternalističen odnos do Romov in tako so potem Romi tudi mislili, da bodo vse drugi
               naredili namesto njih. In ne misliti – ker verjetno se bo o tem danes govorilo –, da
               bom obsojala krško podjetje Kostak, ki je izklopilo vodo naselji Kerinov Grm, ker
               Romi tam niso plačevali vode. Ne, ne bom! To je edino pravilno. In po tej poti je
               treba iti. Ampak najprej so jim vodo zagotovili, potem pa, če se ne držijo, pa velja
               tako kot za vse ostale; ampak vendar je tem ljudem treba najprej dati neko možnost,
               ker ne startajo z iste osnove, kot startamo vsi ostali. Tega se je treba zavedati.
               Zato smo mi dolžni poskrbeti in naj vase ne opogumljajo, ne vem, kakršne koli prakse
               iz drugih evropskih držav, kjer s ponosom govorijo, kako jih naganjajo iz enega kraja
               v drug.</p>
               <p>Poglejte, ta zgodba ima konec; ta zgodba ima nek konec. Tudi v Franciji bo imela
               konec, ker tega enostavno Evropa ne more gledati in ne sme gledati in to se ne sme
               dogajati. Hvala lepa.</p>
            </sp>
            <sp xml:id="SDZ6-Redna-06-2012-09-25.sp200">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospod Jožef Horvat.</p>
            </sp>
            <sp xml:id="SDZ6-Redna-06-2012-09-25.sp201">
               <speaker>JOŽEF HORVAT (PS NSi):</speaker>
               <p>Hvala lepa. Spoštovana podpredsednica, spoštovane kolegice in kolegi, spoštovana
               varuhinja človekovih pravic, gospa dr. Zdenka Čebašek Travnik, spoštovana
               predstavnika Vlade!</p>
               <p>Za najbolj severovzhodni del Slovenije, imenovan Prekmurje, je značilno, da je živi
               laboratorij manjšin, saj v njem poleg Slovencev prebivajo tudi pripadniki različnih
               etničnih skupin, med njimi tudi romske skupnosti. Danes sem s pozornostjo poslušal
               razprave skoraj vseh predstavnikov parlamentarnih strank, kjer ste hvalili, na kakšen
               način je romsko vprašanje rešeno prav v Prekmurju, in tudi pozvali vse akterje k
               prenosu dobrih praks. To je pravzaprav recept. Včasih oziroma vedno je treba biti pri
               reševanju romske problematike izjemno senzibilen, izjemno rahločuten. Samo spomnim
               se, ko smo v mandatu 2004 do 2008 sprejemali romski zakon. Spomnim se, koliko
               pogajanj je bilo potrebnih, koliko truda je bilo treba vložiti na strani vlade in
               tudi na strani Državnega zbora. Takrat smo veliko kontaktirali z romskimi skupnostmi
               širom Slovenije in vesel sem, da sem bil zraven, da smo takšen zakon tudi sprejeli.
               Večinskemu narodu je včasih težko razložiti, zakaj na primer romskemu nasilju
               kanalizacijo plača država oziroma še več, Evropa, ko pa mi sami gradimo kanalizacijo,
               pa večinsko moramo sami investirati. Ampak tukaj je naloga po mojem lokalne
               skupnosti, da pravilno izkomunicira to vprašanje.</p>
               <p>Kot primer resnično dobre prakse bi rad, pa ne mi zameriti moji lokalni razpravi,
               pokazal primer romskega naselja Kamenci. To je v moji občini, občini Črenšovci. Imajo
               svojo spletno stran, kar vtipkajte romi-kamneci.si in dobili boste več informacij,
               kot jih bom sam tukaj nanizal. Tukaj gre dejansko zahvala Osnovni šoli Franceta
               Prešerna Črenšovci, ki za to, da romski otroci končajo osnovno šolo, skrbi že 40 let.
               Začelo pa se je tako, da je učitelj na kolesu peljal tudi po tri cigančke v osnovno
               šolo. Danes bi se temu smejali ali pa se morda kdo temu smeji. Ampak takšni so bili
               začetki. In da je občina dejansko zagotovila normalne bivanjske razmere,
               kanalizacijo, asfaltirano pot do naselja, do izgradnje medgeneracijskega objekta,
               kjer so računalniki, fotokopirni stroji in tako naprej. Zdaj bodo tam gradili tudi
               konjski hlev, tako da kolegice in kolegi, če ima kdo ljubezen do konjev, morda konje
               celo v lasti, imam rešitev, dajte ga v hlev v romsko naselje Kamenci in želim tudi
               sam, da bo za njega dobro preskrbljeno.</p>
               <p>Gotovo pa je tudi – to je spet zdaj iz prakse – treba vedno vezati pravice – ali če
               hočete privilegije, kot včasih rečemo – na državljanske dolžnosti. Ta povezava mora
               biti, seveda v okviru zakonskih določil. Hvala lepa.</p>
            </sp>
            <sp xml:id="SDZ6-Redna-06-2012-09-25.sp202">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospoda Gašparja Gašparja Mišiča ni z nami. Na vrsti je mag. Dejan Židan, nato, nekaj
               se jih je odjavilo, mag. Ivan Vogrin.</p>
            </sp>
            <sp xml:id="SDZ6-Redna-06-2012-09-25.sp203">
               <speaker>MAG. DEJAN ŽIDAN (PS SD):</speaker>
               <p>Hvala, podpredsednica. Še enkrat, spoštovane poslanke in poslanci, lep pozdrav!</p>
               <p>Seveda imamo tudi primere, da romska skupnost v Sloveniji deluje na način, da je
               lahko slovenska država ponosna tudi na svojo romsko skupnost. Primer tega se je
               zgodil nedavno v Murski Soboti, kjer smo odprli šele tretji muzej na svetu, tretji
               muzej romske kulture in zgodovine. Na žalost pa preko poročila, ki ga je gospa
               varuhinja človekovih pravic predstavila temu državnemu zboru, ugotavljamo, da povsod
               pa napredka ni.</p>
               <p>Zato, spoštovane poslanke in poslanci, resnično predlagam, da sprejmete amandma, ki
               ga je predlagala Poslanska skupina Socialnih demokratov, saj bomo s sprejetjem tega
               amandmaja pokazali vsi skupaj, da želimo stanje spremeniti.</p>
               <p>Dovolite, da vam samo preberem razliko med tem, kaj ste kot koalicija sprejeli in kaj
               je varuhinja človekovih pravic predlagala, in boste razumeli, v čem je razlika.
               Koalicija je sprejela naslednje besedilo: "Vlada Republike Slovenije naj prouči
               možnosti za skupno sodelovanje države in občin pri urejanju romskih naselij." A
               veste, kdaj politika take stavke tvori? Takrat, kadar ima resen namen nič narediti.
               Kaj pa je v priporočilu varuhinje človekovih pravic? "Vlada naj na podlagi tretjega
               odstavka 5. člena Zakona o Romih sama sprejme potrebne ukrepe za ureditev razmer v
               tistih občinah, kjer je v romskih naseljih hujše ogroženo zdravje, prisotno dalj časa
               trajajoče motenje javnega reda in miru ali obstaja trajnejše ogrožanje okolja."</p>
               <p>Spoštovane poslanke in poslanci, imeli bomo možnost odločiti se: nič narediti ali pa
               dati nalogo slovenski vladi, da se aktivno tudi s tem področjem ukvarja in najde
               rešitve, ki bodo tudi v ponos tej državi. Hvala.</p>
            </sp>
            <sp xml:id="SDZ6-Redna-06-2012-09-25.sp204">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Mag. Vogrin se odpoveduje. Na vrsti je mag. Matej Tonin.</p>
            </sp>
            <sp xml:id="SDZ6-Redna-06-2012-09-25.sp205">
               <speaker>MAG. MATEJ TONIN (PS NSi):</speaker>
               <p>Spoštovane kolegice in kolegi, lepo pozdravljeni!</p>
               <p>V svoji razpravi ne želim biti nestrpen, morda bo kdo to mojo razpravo tako razumel,
               želim pa opozoriti na obe plati tega problema. Absolutno se strinjam, da je občina in
               župan dolžan poskrbeti za čisto pitno vodo, za vodovod vseh svojih občanov in
               državljanov. Strinjam se tudi, da je država dolžna poskrbeti za elektriko, da je
               država dolžna poskrbeti za šolanje otrok in podobno. Ampak, na drugi strani si težko
               predstavljam... Ali pa: Romi nimajo nobene pravice, da zasedajo zasebna zemljišča,
               nimajo nobene pravice, da odtujujejo neko zasebno lastnino, pa čeprav gre za čisto
               klasične vrtne pridelke. In težko razumem, da je njim dovoljeno voziti se v
               neregistriranih vozilih, medtem ko se ostalim državljanom ni. Teh stvari si nisem sam
               izmislil, ker živim na območju, kjer Romi ne živijo, ampak sem te stvari slišal, ko
               je naša poslanska skupina obiskala Belo krajino. Ko smo se tam pogovarjali z ljudmi,
               je seval nek strašanski občutek neenakosti, da nekaterim je dovoljeno več, drugim
               manj, da se nekaterim določene stvari spregleda, drugim ne. Bi rekel nekdo, da tako
               razmišljajo civili. Lahko. Verjamem pa, da tudi na drugi strani pa Romi razmišljajo,
               da nimajo dostopa do čiste pitne vode, do kanalizacije in še bi lahko našteval.</p>
               <p>Varuhinja človekovih pravic je opozorila na neodzivnost in počasnost slovenskih občin
               pri urejanju romske problematike. Ko gre za neko romsko naselje, je največkrat to
               romsko naselje postavljeno na nekem zasebnem zemljišču, to potegne za seboj kup težav
               – od odkupa, prostorskega urejanja in tako dalje. Upam, da ne bom preveč trdo rekel,
               da včasih je razumljiva počasnost, ko morajo nekateri zemljišča kupiti in plačati
               urejanje, medtem ko nekateri drugi pričakujejo, da se bodo ta zemljišča uredila na
               račun davkoplačevalcev.</p>
               <p>Moje mnenje je, da bi morali vse napore vložiti v šolanje Romov. Mislim, da je to
               edina pomembna in naša skupna prihodnost. Obstajajo primeri dobrih praks. O eni
               takšnih praks so govorili že moji predhodniki. Prekmurje je takšen primer, kjer
               stvari odlično funkcionirajo, in če tam funkcionirajo, potem ne vidim razloga, zakaj
               ne bi tudi na kakšnem drugem koncu Slovenije funkcionirali. In mi kot predstavniki
               oblasti oziroma kot država bi morali narediti več za sistem, ki bi spodbujal Rome, da
               bi svoje otroke pošiljali v šolo, in to striktno.</p>
               <p>Če zaključim, bi rekel naslednje, da se moramo vsi skupaj potruditi za boljše
               sobivanje. Če uporabim romski izraz, mi civili se moramo potruditi, da bomo čim bolj
               zmanjšali oziroma odpravili vse morebitne predsodke, ki dejansko so, in marsikateri
               izmed njih je tudi neupravičen. Številni posamezni Romi mogoče dajo včasih slab
               primer, pa za to niso krivi vsi Romi. Na drugi strani se bodo tudi Romi morali
               truditi za boljšo generacijo. Če bomo vsi naredili vsak svoj del naloge, potem
               verjamem, da bodo vsa ta poročila, ki jih zdaj obravnavamo, vsako leto boljša.</p>
            </sp>
            <sp xml:id="SDZ6-Redna-06-2012-09-25.sp206">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Še nekaj razpravljavcev je na seznamu. Mnogi so se odjavili. Gospa Franca Jurše ne
               vidim tukaj, tudi ne Mihaela Prevca, Ivana Hršaka. Na vrsti je mag. Majda
               Potrata.</p>
            </sp>
            <sp xml:id="SDZ6-Redna-06-2012-09-25.sp207">
               <speaker>MAG. MAJDA POTRATA (PS SD):</speaker>
               <p>Hvala za besedo, gospa podpredsednica.</p>
               <p>Ko razmišljam o naših pričakovanjih, kako se naj integrirajo Romi v okolju, v katerem
               živimo, mislim, da sem že komu povedala tipičen mariborski primer ali mariborsko
               izkušnjo. Na desnem bregu Drave je veliko blokovskih naselij in v enem od teh blokov
               so dobili stanovanje tudi Romi. Stanovanjska skupnost se je ukvarjala z razmerami, ki
               so jih motile: umazano stopnišče, treskanje z vrati in ne vem kaj še vse in potem so
               izbrali mojega kolega, da se je pogovoril s to romsko družino in so poiskali in našli
               skupen dogovor in za tisto romsko družino poiskali v Mariboru neko majno staro
               privatno hišo, kamor se je romska družina po svoji volji in tudi v svoje zadovoljstvo
               preselila. Romske družine v bloku ni bilo več, stopnišče je bilo pa še vedno umazano
               in treskanje z vrati je tudi ostalo. Morala ali nauk je implicitna v tej zgodbi.</p>
               <p>Zdaj pa k temu, kar bi rada povedala. Konvencija o človekovih pravicah in temeljnih
               svoboščinah je naslov akta. To bi morali vedeti, ko nekaj vedno povezujemo in
               pogojujemo z drugim: človekove pravice – že že, ampak tudi dolžnosti! No, tu v
               civilizirani družbi in urejeni družbi so zakoni. Ampak rada bi vas opozorila, da
               zakonov in institucij pravne države ne spoštujejo celo tisti, ki bi nam morali biti
               za zgled – ne bom govorila imen, mislim, da si jih znamo priklicati v spomin.</p>
               <p>Kar zadeva spoštovanje lastnine. Zame je to velik problem in sem zagovornica tega, da
               tisti, ki ne spoštuje tuje lastnine, mora za to nespoštovanje tudi vzeti nase
               konsekvence. Ampak zame problem nastane takrat, kadar je neka romska družina
               pripravljena, ali katera koli druga družina: ima denar, je pripravljena plačati
               zemljišče in bivališče, pa okolje ne dovoli, da se tista družina v okolje vseli. Smo
               imeli tudi že poskus takšnega obiska na terenu, pa so se potem tisti, ki bi se z nami
               morali pogovarjati, obisku raje odpovedali.</p>
               <p>Tudi ne verjamem, da je v Prekmurju vse idealno. Sem bila v Prekmurju že velikokrat,
               pa tudi nastajajo kakšne praske, tako kot nastajajo praske vsepovsod; in tudi kot je
               resnica, da če je nekje nekaj že ustaljeno kot dobra praksa, naj bi bil vsak
               naslednji rod, vsaka naslednja generacija dolžna to dobro prakso ne samo upoštevati,
               ampak jo tudi nadgrajevati. Tu se lahko zgodi to, da ima, recimo, romska mladina
               možnost imeti svoje nogometno društvo, klub nogometni in da je ta klub zelo uspešen.
               Dejstvo je, da je nam vsem skupno to, da želimo imeti pozitivno samopodobo. Enako je
               tudi takrat, da kadar se to ne more uresničevati, se znajdemo pogosto v nekem
               začaranem krogu, iz katerega težko najdemo izhod. Ampak zame je bistveno to, da imamo
               nacionalni program ukrepov za Rome, da je v tistem marsikaj lepega napisano, celo
               boste našli tisto temo, ki je meni tako ljuba, kako se načelo spola upošteva pri
               sprejemanju kakšnih ukrepov, ampak če pa greste gledat, kaj se v resnici dogaja,
               koliko možnosti za doseganje, za izvrševanje teh ukrepov, pa poudarjam, je pa bore
               malo.</p>
               <p>Tisto, kar mene skrbi – poglejte, že prej sem v mnenju poslanske skupine omenila
               program romskega pomočnika. Ta je v Sloveniji stekel zato, ker je bil to program iz
               evropskih sredstev. Dobro bi bilo, ker je bilo res zelo veliko, mislim, da je bilo
               največje število romskih pomočnikov 31, zdaj berem, da je po nekih zapisih ta program
               sploh ukinjen, po drugih zapisih je samo skrčen; no, upam, da mi bo minister
               odgovoril na zastavljeno poslansko vprašanje in bom ugotovila, kaj je res, hkrati pa
               tudi ugotovila, zakaj je skrčen program romski pomočnik. Ker tisto, česar ljudje ne
               razumejo, je to, da so sredstva, ki jih dobimo iz Evrope za integracijo Romov, za
               izobraževanje, za delovno usposabljanje, namenska sredstva in za kaj drugega kot za
               Rome niti porabljena ne morejo biti. In to je težava, s katero se nekateri ne morejo
               soočiti.</p>
               <p>Ko sem nekoč na centru za socialno delo spraševala, ali so izkušnje v Mariboru z
               romskimi družinami kaj slabše kot z drugimi, so rekli: "Tako kot z vsemi; imate dobre
               družine in imate slabe." Hvala.</p>
            </sp>
            <sp xml:id="SDZ6-Redna-06-2012-09-25.sp208">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Ima morda predstavnik Vlade še željo po besedi?</p>
               <p>Izvolite.</p>
            </sp>
            <sp xml:id="SDZ6-Redna-06-2012-09-25.sp209">
               <speaker>MAG. ROBERT MAROLT:</speaker>
               <p>Hvala lepa za besedo. Spoštovane poslanke in spoštovani poslanci, spoštovana gospa
               varuhinja s sodelavcema!</p>
               <p>Na navedbe gospe poslanke Majde Potrata bi poskušal kar takoj odgovoriti glede
               programa romski pomočnik. Ta program romski pomočnik se ni skrčil, niti se ni ukinil,
               ampak poteka program nemoteno naprej, gre pa za vprašanje, kdo izvaja ta program. Se
               pravi, gre za drugo izobraževalno ustanovo, ki dela na tem programu, vendar boste
               dobili tudi ustrezen odgovor s strani gospoda ministra na vaše poslansko vprašanje,
               kot ste povedali.</p>
               <p>Glede Komisije Vlade Republike Slovenije za zaščito romske skupnosti. Kot je že gospa
               poslanka ugotovila, jo vodi minister za kmetijstvo in okolje, gospod Franc Bogovič,
               ki ima izkušnje tudi s tovrstno problematiko iz preteklosti, ko je bil župan občine
               Krško. Ta komisija se je že sestala na prvi konstitutivni seji 20. septembra, torej
               prejšnji teden. Komisija se je seznanila z delom komisije v preteklem mandatu, s
               sprejetimi sklepi in nalogami ter sklenila, da bo nadaljevala delo, kot je bilo že
               začeto. Seveda bo ena izmed prioritetnih nalog te komisije v novem mandatu tudi
               vprašanje morebitnih sprememb Zakona o romski skupnosti in vprašanje urejanja
               bivanjskih razmer pripadnikov romske skupnosti sploh. Ta komisija se bo po zadnjih
               podatkih sestala v kratkem tudi že na drugi seji. Tako lahko odgovorim tudi gospodu
               poslancu Židanu, da bo Vlada oziroma vladna komisija aktivno delala naprej, kot je
               bilo v preteklosti.</p>
               <p>Kar se tiče poročila o položaju romske skupnosti v Republiki Sloveniji, bi poudaril,
               da je pripravljeno tudi že drugo poročilo, ki se nanaša na obdobje druge polovice
               leta 2010 in 2011 – s tem poročilom se je že seznanila ta vladna komisija na prvi
               konstitutivni seji – in potem bo to poročilo ustrezno obravnavano na vladnih odborih,
               na Vladi ter potem poslano vam v Državni zbor. Hvala.</p>
            </sp>
            <sp xml:id="SDZ6-Redna-06-2012-09-25.sp210">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospa varuhinja dr. Zdenka Čebašek Travnik bi imela priložnost za besedo, vendar je
               ne vidim v dvorani. Poglejte, gospa varuhinja je bila tukaj, ve, kako poteka
               razprava, bodimo korektni in jo počakajmo pol minute. Želite besedo? <stage>(Da.)</stage></p>
               <p>Izvolite.</p>
            </sp>
            <sp xml:id="SDZ6-Redna-06-2012-09-25.sp211">
               <speaker>DR. ZDENKA ČEBAŠEK TRAVNIK:</speaker>
               <p>Hvala za besedo.</p>
               <p>Ugotavljam, da ste poslanke in poslanci zelo dobro proučili in razumeli naše
               sporočilo. To sporočilo je, da je treba pri reševanju problematike romskih naselij
               delovati usklajeno in temeljito. In ko rečem temeljito, pomeni, da moramo predvideti,
               kdo je za kaj odgovoren in kaj se zgodi, če se te odgovornosti ne izvršuje.</p>
               <p>Če pogledamo podatke iz občin – prepričana sem, da jih tudi vi lahko pridobite –,
               bomo videli, kako občine nepopolno sporočajo podatke o tem tudi vladi. Vlada – ne
               govorim zdaj ali ta ali prejšnja – vlada na to pomanjkljivo odgovarjanje nima orodja.
               Nič se ne zgodi, če iz neke občine ne dobi odgovora o tem, kako je s prostorskimi
               akti v določeni občini.</p>
               <p>Sedaj se moramo vprašati naslednje vprašanje: Kako ukrepati v občinah, kjer zavračajo
               – namreč, tudi to so nam že jasno povedali in pokazali – urejanje vprašanj romske
               skupnosti? Ali pa malo lepše: Kako spodbuditi župane in županje, da bolj aktivno
               pristopijo k reševanju? Nekaj dobrih zgledov v Sloveniji seveda imamo. Ali je mogoče
               to spremembo doseči z neke vrste nagrajevanjem, recimo, da država takim občinam
               prispeva nekaj več sredstev, ali pa zgolj s sankcioniranjem. O tem boste, upam,
               enkrat v prihodnosti odločali vi, spoštovane poslanke in poslanci.</p>
               <p>Ko govorimo o analizah stanja, bi rada povedala, da je Agencija Evropske unije za
               temeljne pravice, imenovana FRA, delala analize o položaju romske skupnosti, ampak v
               teh analizah Slovenija nikoli ni bila vključena. Tudi to, da bili smo izpuščeni iz te
               in marsikatere druge raziskave, popularno rečeno FRA, me je navedlo k temu, da sem
               kandirala za člana upravnega odbora. Upam, da bodo tisti, ki bodo v prihodnosti
               zastopali Slovenijo v tej evropski instituciji, ki nas lahko zalaga s primerljivimi
               podatki, dosegli večjo vključenost v druge programe.</p>
               <p>Vesela sem, kar sem slišala, da bo romski pomočnik kot pojem ostal in da bo, o tem
               sem se tudi sama prepričala, uspešno nadaljeval oziroma bodo uspešno nadaljevali
               svoje poslanstvo. Ne vem, če je kdo tukaj med vami bil tolikokrat v tem časovnem
               obdobju v romskih naseljih, kot sem bila jaz s svojimi sodelavci, in bila sem tudi
               med civili, ki se pritožujejo nad ravnanjem Romov. Vem, o čem govorim. Želim vam
               povedati, da so stvari pretresljive. Če želite razumeti ali pa doživeti to, o čemer
               je govorila predsednica komisije za peticije, potem kakšen dan preživite tam, v
               Kamencih, kjer je lepo in kamor se vedno rada vračam, pa tudi pojdite kdaj v Dobruško
               vas, kjer vam ne bo lepo.</p>
               <p>Enovita romska populacija je utvara. Oni delujejo podobno kot mi vsi: izražajo svoje
               različne interese na različne načine. Zakaj bi pa od njih zahtevali in pričakovali
               neko enotnost? Je pa res, da moramo mi njim vsem posredovati enake informacije,
               predvsem pa jim omogočiti aktivno participacijo.</p>
               <p>Poglejmo. Podatki o tem, v čigavi lasti so romska naselja – tudi te si lahko
               pridobite na Ministrstvu za kmetijstvo in okolje – in ti podatki kažejo samo za
               jugovzhodno Slovenijo, da so na dosti lokacijah Romi lastniki, pa tudi država, pa
               tudi Sklad kmetijskih zemljišč in seveda tudi zasebniki, zato je treba o vsakem
               naselju govoriti posebej. Zato je pomembno to, kar smo naredili mi pri varuhu, da smo
               se odzivali na posamezne pobude in da naše ugotovitve niso splošne. Seveda jih lahko
               vsaj delno posplošimo, ampak so konkretne in izhajajo iz konkretnih podatkov.</p>
               <p>Poslanska skupina Socialnih demokratov je opozorila na razlike med priporočili v
               našem posebnem poročilu in tistimi, sprejetimi na komisiji. Tudi razliko so
               pojasnjevali in tega meni ni treba. Na vas je, da odločite, ali boste sprejeli njihov
               amandma. Hvala lepa.</p>
            </sp>
            <sp xml:id="SDZ6-Redna-06-2012-09-25.sp212">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>S tem zaključujem splošno razpravo in prehajamo na razpravo o amandmaju k predlogu
               poročila matičnega delovnega telesa, ki jo bomo opravili na podlagi pregleda
               vloženega amandmaja, in sicer z dne 24. 9. 2012.</p>
               <p>V razpravo dajem amandma Poslanske skupine Socialnih demokratov k predlogu
               priporočila. Odpiram prijavo in prosim za pozornost tiste, katerim je čas za razpravo
               že potekel. Imamo enega prijavljenega.</p>
               <p>Izvolite, gospod Zvonko Lah.</p>
            </sp>
            <sp xml:id="SDZ6-Redna-06-2012-09-25.sp213">
               <speaker>ZVONKO LAH (PS SDS):</speaker>
               <p>Hvala lepa za besedo. Lep pozdrav varuhinji človekovih pravic. Kolegice in
               kolegi!</p>
               <p>Prijavil sem se k razpravi o tem amandmaju. Moram reči, da mi je žal, ker sem
               poslušal prejšnjo razpravo o tem poročilu. Upam, da ste ga vsi dobro prebrali, da ste
               notri izsledili tudi tisti del ugotavljanja varuhinje človekovih pravic, ki se tiče
               okoliških prebivalcev. Strinjam se z ugotovitvijo gospe varuhinje. Prihajam namreč iz
               občine, ki je v neposredni bližini naselja Žabjek, kjer sem bil župan 13 let in dobro
               občutimo tudi posledice bližine tega naselja.</p>
               <p>Naj povem malo o zgodovini. Tudi jaz sem to pred leti šele slišal, da so nekoč Romi
               živeli tukaj na hribu Žabjek, ker samo naselje je Brezje, na katerem je bila tromeja.
               Nekoč so se Romi lahko zadrževali v občini, ker so jih smatrali za nomade, samo mesec
               dni. Ker je bila na vrhu tega hriba tromeja, živeli pa so v šotorih, so se vsak mesec
               prestavili toliko, da so bili v drugi občini. To je bil način bivanja. Potem pa so se
               preselili v dolino ob cesti, nastalo je veliko naselje Brezje. Okoliški prebivalci so
               postali glede na razmere, ki se čedalje bolj zaostrujejo, že kar zgroženi in se
               poskušajo tudi organizirati. Govorijo o tem, da se bodo samoorganizirali v tako
               imenovane vaške straže, ker ekscesi, ki se pojavljajo, so praktično že nevzdržni.</p>
               <p>Če ste prebrali, v poročilu je tudi ugotovitev varuha, bom prebral: "Zapletenost
               razmer povečuje tudi to, da varuh obravnava tudi pobude, ki kažejo na razdor v sami
               romski skupnosti znotraj naselij in med njimi. Ugotavljamo, da so nekateri pripadniki
               romske skupnosti sprijaznjeni z izoliranostjo slovenske družbe in vključevanje vanjo
               vidijo kot grožnjo svoji tradiciji in kulturi. Na primer, poroke mladoletnih deklic
               ali načinu življenja, na primer nošnja orožja brez orožnega lista, odpor do
               formalnega izobraževanja in podobno." Jaz vidim tukaj bistvo, izvor vsega nesoglasja,
               do katerega prihaja med sobivanjem s tako imenovani civili in Romi na tem
               območju.</p>
               <p>Če pogledamo, ali imamo podatek, koliko teh romskih otrok konča osnovno šolo. Koliko
               Romov iz naselja Brezje je zaposlenih? Mislim, da jih na prste ene roke lahko
               preštejemo. Zakaj? Zato, ker je socialna politika taka, da ne spodbuja zaposlovanja,
               ker pri nekaj otrocih dobi on več podpore, kot če bi bil zaposlen, ali pa ravno
               toliko, kot če bi bil zaposlen. To tudi sami zatrjujejo.</p>
               <p>Kar se tiče tega naselja in legalizacije naselja. Moram pač pohvaliti policijo, da
               ukrepa vedno, vendar mislim, da ima tukaj omejene pristojnosti in ne razišče oziroma
               je nemogoče raziskati razne ekscese.</p>
               <p>Kar se tiče nošenja orožja brez orožnega lista: v pol leta, v šestih mesecih leta
               2012 je policija prejela 26 prijav o streljanju v romskem naselju Brezje. V preteklem
               letu 2010, v pol leta 33 primerov. Ne vem, kdo bi bil vesel, ko prideš domov, pa
               vidiš razbito šipo od naboja, ko dobiš v fasadi ali v oknih naboje, ki priletijo iz
               sosednjega naselja. Ljudje so v strahu, ko zaslišijo streljanje. Policija je opravila
               veliko hišnih preiskav in tudi veliko orožja zasegla.</p>
               <p>Da ne govorim še o osnovni šoli, kaj se dogaja v Bršljinu, kjer je že približno 30 %
               romskih otrok, in starši ne želijo svoje otroke dati v to šolo. Če ne bodo šli, bo
               koncentracija še večja.</p>
               <p>Kar se tiče nezakonite gradnje. Bom prebral samo en primer, ki je tukaj naveden. Ena
               izmed pobudnic je pri okrožnem državnem tožilstvu v Novem mestu zoper Roma vložila
               kazensko ovadbo zaradi zavzetja tuje nepremičnine z namenom gradnje. Sodišče je o
               zadevi izdalo pogojno obsodbo zaradi protipravnega zavzetja nepremičnine po 338.
               členu Kazenskega zakonika, sankcija pa ni odpravila protipravnega stanja kljub
               ugotovitvi sodišča, da gre za protipravno gradnjo na tujem zemljišču. Odstranitev
               gradnje ni bila naložena v okviru kazenskega postopka, saj tega Kazenski zakonik 1
               niti ne omogoča. Pobudnica se sicer zaveda, da ima zoper obsojenca na voljo tudi
               civilnopravni zahtevek, vendar ima nizko pokojnino, ki ji ne omogoča plačilo
               odvetnika in sodnih stroškov, povrnitev le-teh si namreč tudi v zelo verjetnem uspehu
               v pravdi ne more obetati, saj potencialni toženec nima premoženja. Se pravi, epiloga
               tukaj tudi ne more biti.</p>
               <p>Občina Novo mesto je celo razlastila nekatere lastnike z namenom, da se legalizira ta
               gradnja, pa do nje ni prišlo. Gradbeni inšpektor po zakonu nima pristojnosti nadzora
               nad rabo zemljišč, nad postavljanjem raznih bivalnih in drugih provizorijev in
               podobno. Romski objekti so v večini primerov postavljeni na kmetijskih zemljiščih,
               tako da primarni inšpekcijski nadzor na teh zemljiščih je v pristojnosti kmetijske
               inšpekcije, če gre za gozdno zemljišče, pa v pristojnosti gozdarske inšpekcije. Se
               pravi, tudi gradbeni inšpektor ne more ukrepati v teh primerih, ko gre za nelegalno
               gradnjo na tujem zemljišču.</p>
               <p>Ena ob občin naj bi tudi pridobila evropska sredstva za nakup zemljišč v romskem
               naselju, pa si Romi tega zemljišča ne želijo. Zakaj? Ker imajo s tem imetje, in če
               imajo imetje, je vsaka globa, ki jo zaradi prekrška dobijo, lahko izterljiva. Če
               nimajo nič, jim ne morejo nič vzeti. Od socialne podpore v zakonu jim ne morejo vzeti
               ali odtegniti globe za prekrške.</p>
               <p>Avtomobile vozijo otroci, stari do trinajst let, ker jim država nič ne more. Sam sem
               imel primer prometne nesreče s takim otrokom, ko je oče sedel zraven. Po dvoletnem
               postopku na sodišču je sodišče ugotovilo, da ker je mladoleten, gredo vsi stroški na
               račun države. In to se dogaja.</p>
               <p>V tej državi, če nič nimaš, ti ne morejo nič vzeti, dobiš pa socialno podporo, ki je
               takšna, da se ti ne splača v službo hoditi za 600 evrov, če jih dobiš 550, da ne
               hodiš v službo. Koliko je zaposlenih v naselju Žabjak? To sem že povedal. Glede
               zadnjih ekscesov v Grosuplju, ko so Romi razbili gostinski lokal. Primer v Ljubljani
               s Strojanovimi. V Novem mestu je ustanovljena civilna iniciativa gostincev, da se
               bodo sami organizirali, da se bodo branili proti takim primerom. Tudi Vlada je zato
               nemočna v teh primerih. Bojim se, da bo prišlo do čedalje več primerov, ko bodo
               civili posnemali Rome, da se najbolj živi, če nič nimaš in nič ne delaš. In nič ti ne
               morejo vzeti.</p>
               <p>Drugače pa je regionalna in civilna iniciativa tudi pripravila program, ki je bil
               sprejet na zboru krajanov in ga poslalo vam, varuhu človekovih pravic – mislim, da ga
               imate, o tem pa tukaj ni govora. Stvari se čedalje bolj komplicirajo in treba je
               najti skupaj z Romi – sicer imamo v moji občini nekaj svetlih primerov in nimamo
               problemov, nekaj družin in nimamo z njim nobenih problemov, ampak to so res prave
               izjeme. Nekateri se želijo zaposliti, se šolajo, pa zaradi velike večine, ki so
               drugačni, težko dobijo zaposlitev, to je res. Nihče ne želi zaposliti Roma. To je
               velik problem, ki se bo verjetno še povečeval. Vsi smo dolžni pristopiti k reševanju
               te situacije, ki pa ni tako enoznačna, kot sem tukaj poslušal nekatere, ki živijo v
               drugem koncu Slovenije, ki s tem nimajo problemov.</p>
               <p>Mislim, da občine niso tiste, ki bi lahko to rešile. Nekoč je načelnik upravne enote
               sklical župane in naročil, da naj preštejemo Rome. Tako daleč je šla zadeva. To ni v
               pristojnosti občine, ampak v pristojnosti države.</p>
            </sp>
            <sp xml:id="SDZ6-Redna-06-2012-09-25.sp214">
               <speaker>PODPREDSEDNICA ROMANA TOMC:</speaker>
               <p>Hvala lepa, gospod Lah.</p>
               <p>Imamo še čas za razpravo. Je še kakšna želja po razpravi? Prosim za prijavo. Gospa
               Tamara Vonta in gospod Roman Jakič.</p>
               <p>Izvolite, gospa Vonta.</p>
            </sp>
            <sp xml:id="SDZ6-Redna-06-2012-09-25.sp215">
               <speaker>TAMARA VONTA (PS PS):</speaker>
               <p>Hvala lepa.</p>
               <p>Se strinjam, gospod Lah, vse to so težave. Jih poznam. Poznam tudi težave na drugi
               strani. Poznam težave s civilno iniciativo, ki se pojavi pred vsakimi lokalnimi
               volitvami kot zelo močen akter in zlorablja vprašanje Romov, zato da dobiva glasove
               na lokalnih volitvah. Poznam to. In ni pošteno to, kar govorite. Vem, da so težave in
               vsi tukaj smo opozarjali nanje. Vem, kaj se dogaja, in seveda to ni prav. Tako kot ni
               prav tudi za koga drugega, da raje doma sedi in dobiva socialno pomoč, kot da bi
               delal. Mi smo zgled tudi njim v marsičem.</p>
               <p>Bistvena zadeva je ta, kot ste že sami ugotovili: kdo bo vzel Roma v službo? Kdo? Saj
               niti ne dovolimo, da živi v sosednjem stanovanju! In vi prelagate vso odgovornost za
               tako situacijo nanje! To ni pravično. Tukaj zavajate in s tem smo vedno znova v istem
               začaranem krogu, iz katerega ne moremo izstopiti, dokler ne spremenimo, in to na obeh
               straneh, ne samo na eni. Samo na to sem želela opozoriti.</p>
               <p>Razumem, da morate dati svojim ljudem v vašem okolju upanje, da se boste zavzemali za
               rešitev tega problema, ampak vaša pot ni prava. Verjemite. Jaz živim v enem od
               takšnih območij, kjer imam stik s temi problematičnimi Romi. Pa se je vedno dalo vse
               dogovoriti! Zato ker smo se z njimi pogovarjali in delali kot z ljudmi in jih nismo
               izkoriščali za kakršne koli druge namene in zato ker je nekdo v naši občini tudi imel
               voljo, da je z njimi delal. In: ja, med njimi so kriminalci, tako kot med nami, ne
               rečem tu, ampak tako kot med civili. Seveda so! Preprodajalci z orožjem. Povejte, kaj
               delajo ljudje z družbenega roba? Kaj delajo?!</p>
               <p>To je nesmiselno, kot je nesmiselno brati oziroma grozno brati v medijih, da so se
               Romi streljali; Romi so razbili; Romi so – ne vem kaj. To je nepravilno, to je
               nekorektno. Ali rečemo, da sta se dva Gorenjca streljala; dva Dolenjca sta razbila
               gostilno? Pa se tudi dogaja! Ali me razumete, da je treba narediti en preskok. Ko
               bomo mi to doumeli, bodo tudi oni. Verjemite mi, in nekateri so to že doumeli in
               nekateri so o tem že govorili.</p>
               <p>Imate prav, res so problemi! Ampak vedite, da za vsako stvar, ko sem delala še na
               televiziji, ki je bila na Dolenjskem narobe, so bili krivi Romi, pa če so bili zraven
               ali ne. Telefoni so zvonili. da Romi sežigajo gume, Romi sežigajo ne vem kaj, Romi
               razbijajo ne vem kaj. Oh poglej, saj to so pa itak Romi naredili! Vi ste žrtev
               predsodkov. Tudi vi. In oni samo opravičujemo to, kar jim pripisujete. V bistvu gre,
               ali razumete, za začaran krog, gre za dve strani. In ena od teh strani ste tudi vi.
               Zapomnite si to. Hvala.</p>
            </sp>
            <sp xml:id="SDZ6-Redna-06-2012-09-25.sp216">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospod Jakič, izvolite.</p>
            </sp>
            <sp xml:id="SDZ6-Redna-06-2012-09-25.sp217">
               <speaker>ROMAN JAKIČ (PS PS):</speaker>
               <p>Hvala za besedo, podpredsednica.</p>
               <p>Nisem se v resnici hotel javiti k besedi, ampak moram reči, da me je ta predzadnja
               razprava sprovocirala do tega, da sem hotel kolegom, ki tako menijo, kot je bilo prej
               diskutirano, da si kljub vsemu kdaj pa kdaj vzamejo Ustavo Republike Slovenije v
               roke, si preberejo poglavje, ki zadeva človekove pravice in temeljne svoboščine,
               predvsem 14. člen, ki govori o tem, o enakosti pred zakonom, predvsem – in to najbolj
               velja za nas, ki smo javne osebe – pa bi si morali vedno natančno brati 63. člen, ki
               govori o prepovedi spodbujanja k neenakosti in nestrpnosti ter o prepovedi
               spodbujanja k nasilju in vojni.</p>
               <p>Razumem predsodke, ki jih lahko imate, ampak kljub vsemu je ta država, ne nazadnje,
               zgrajena na človekovih pravicah. Zaradi človekovih pravic smo zgradili to državo. In
               državljani te države morajo svoje človekove pravice imeti varovane. Vsi. Ko mi
               razlagate, kako Romi streljajo in hodijo okoli oboroženi brez orožnega lista, vas
               sprašujem, zakaj nikoli ne dvignete besede, ko hodijo okoli kriminalci, ki niso Romi.
               Zakaj nikoli ne dvignete glasu, ko pride navijaška skupina Olimpije v Maribor in
               razbije cel mariborski stadion – ali Mariborčani v Ljubljano. Ne! Vedno govorimo
               samo, etiketiramo samo Rome. Zato ste me sprovocirali, da sem vam pokazal, da si
               preberete ustavo.</p>
               <p>Res bi prosil, da si preberete ustavo, ker s temi besedami, ki ste jih danes
               povedali, ste samo podžgali nestrpnost, podžgali ste nezadovoljstvo na strani tistih,
               ki so v tem trenutku prizadeti, Romov, ker generalizirate. To pa mi gre najbolj na
               jetra, da nekdo zaradi nekih deviantnih obnašanj generalizira na celo populacijo ali
               pa na celo nacijo, če hočete, ali na celo skupino.</p>
               <p>In seveda: če imamo dobre prakse v Sloveniji, kjer pa lahko shajajo skupaj eni z
               drugimi, bi, namesto da kritizirate, da jim preprečujete udeležbo v javnem življenju
               – predvsem vaša stranka je zelo zanimiva glede tega, kjer imajo Romi zagotovljeno
               participacijo v občinskih svetih, pa je SDS bila vedno tista, ki je blokirala to, da
               bi lahko v občinah prišlo do realizacije zakonske podlage.</p>
               <p>Zato še enkrat, preden začnete razpihovati nestrpnost med državljani Republike
               Slovenije, si preberite 63. člen, ki bo vam povedal, da delate nekaj, kar je zoper
               ustavo, predvsem pa zoper človekove pravice v Republiki Sloveniji. Še enkrat naj
               povem: bil sem od 80. leta zraven in sem se boril za človekove pravice in mi je žal,
               včasih res žal, da vas ni bilo zraven takrat, da vas v teh letih borbe ni bilo zraven
               – ne generaliziram, za vas govorim, ko vas nisem videl do 1995 leta –, takrat ko se
               je ta država delala na zaščiti človekovih pravic. To je edini dragulj, za katerega
               upam, da ga ta država ne bo izgubila. Vso reputacijo je že izgubila, te pa, upam, da
               ne bo izgubila.</p>
            </sp>
            <sp xml:id="SDZ6-Redna-06-2012-09-25.sp218">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Še varuhinja je želela besedo. Ob tem naj vas samo opozorim, da prej zaradi tehničnih
               težav čas ni bil pravilno merjen in imate še štiri minute.</p>
            </sp>
            <sp xml:id="SDZ6-Redna-06-2012-09-25.sp219">
               <speaker>DR. ZDENKA ČEBAŠEK TRAVNIK:</speaker>
               <p>Hvala.</p>
               <p>Na začetku je tudi bil merjen, ko me še ni bilo notri, ampak bom hitra.</p>
               <p>Kar se tiče enakosti pred zakonom. Če nimaš nič, ti nič ne morejo vzeti. Dobiš DSP,
               ki ga ne morejo rubiti. To drži. Drži za vse, ne samo za Rome. Ampak jaz sem govorila
               s številnimi, ampak res številnimi Romi, predvsem mladimi, ki so izobraženi, ki imajo
               poklic, ki imajo srednjo šolo. Tudi Romski akademski klub obstaja. Tam so tudi
               diplomanti fakultet. Želijo in znajo delati, a dela ne dobijo. Skrivajo svojo romsko
               identiteto, da bi morda le dobili delo in ko delodajalec izve, hitro najde neko
               napako, zaradi katere jih lahko odpusti.</p>
               <p>Predlog civilne iniciative o drugačni ureditvi romskega naselja smo prejeli in tudi
               smo predlagatelju dali dovolj časa in besede, da nam je to razložil. Varuh seveda
               nima pooblastil za analizo ali celo za uresničitev takšnega predloga, ampak upam, da
               se bo ta predlog obravnaval na vladni komisiji za zaščito romske skupnosti. Moje
               veliko zaupanje do ministra Bogoviča je v tem, da bo tudi to komisijo vodil uspešno,
               ker to on zna – reševati probleme z romsko skupnostjo. Tam bi bilo, po mojem
               predlogu, ta predlog civilne iniciative za obravnavati.</p>
               <p>Ko smo slišali o nepristojnosti različnih inšpekcij, smo to napisali ravno z namenom,
               da se zavedate, do kod sežejo pravzaprav pooblastila države in inšpekcije, da tudi če
               civili, ali pa Romi, ali pa varuh opozarjamo na nepravilnosti, so zakoni tisti, ki
               nam onemogočajo bolj učinkovito delo.</p>
               <p>Na koncu bi rada povedala še nekaj o večji participaciji Romov. Slišala oziroma brala
               sem v medijih, da se bo odpiral Zakon o romski skupnosti. Že pred leti smo
               predlagali, pa tudi na Ustavno sodišče dali vlogo, da bi se spremenil sestava Sveta
               romske skupnosti.</p>
               <p>Prav tako bi želela slišati vašo besedo, mogoče bo to ob priložnosti predstavitve
               letnega poročila, katere občine so dolžne imeti romske svetnike. To je bila
               arbitrarna odločitev, Romi pa živijo tudi drugje. Na srečo obstajajo tudi občine, ki
               so ustanovile delovne skupine, resnično delovne, za reševanje vprašanja romske
               skupnosti. Povem naj, da so prebivalci, civili, prebivalci okoliških naselij v hudi
               stiski, imajo hude težave.</p>
               <p>Želim, da s tega mesta tudi pripadniki romske skupnosti slišijo moj glas, da tudi za
               njih veljajo vrednote, po katerih se trudimo živeti mi, da vzgajamo otroke k
               nenasilju, da se trudimo skrbeti za svoje družine in da prispevamo svoje državi, ki
               nam omogoča življenje v miru. Hvala.</p>
            </sp>
            <sp xml:id="SDZ6-Redna-06-2012-09-25.sp220">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Sedaj sprašujem tehniko, ali nam je še ostalo kaj časa za razpravo oziroma vas, če
               želi še kdo razpravljati. Kot vidim, ni več želje po razpravi, zato bomo zaključili
               razpravo s to točko. O amandmaju in predlogu poročila bomo v skladu s časovnim
               potekom seje odločali v sredo, 26. 9. 2012, v okviru glasovanj.</p>
               <p>S tem prekinjamo to točko dnevnega reda in tudi 6. sejo za danes. Jutri nadaljujemo
               ob 10. uri. Na svidenje. <stage>(SEJA JE BILA PREKINJENA 25. SEPTEMBRA 2012 OB 17.01.)</stage>
               </p>
            </sp>
         </div>
      </body>
   </text>
</TEI>
