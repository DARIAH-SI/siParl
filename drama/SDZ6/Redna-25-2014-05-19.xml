<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-25-2014-05-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|ACAE680CE3E2AD8CC1257CE4004CF5DF</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=ACAE680CE3E2AD8CC1257CE4004CF5DF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-25-2014-05-19.DZ" n="25">
               <name>Redna</name>
               <date when="2014-05-19"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-25-2014-05-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">25. seja</stage>
            <stage type="chairman">Sejo so vodili predsednik Državnega zbora Janko Veber ter podpredsednici Renata
            Brunskole in Polonca Komar.</stage>
            <stage type="time">Seja se je začela ob 12. uri. </stage>


            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 25. sejo Državnega zbora, ki je bila sklicana na podlagi prvega odstavka 57.
               člena Poslovnika Državnega zbora. Obveščen sem, da se današnje seje ne morejo
               udeležiti naslednje poslanke in poslanci: mag. Barbara Žgajner, mag. Melita Župevc,
               gospa Janja Napast, gospa Irena Tavčar, gospa Tina Komel, gospod Zvonko Lah, gospod
               Branko Ficko, gospod Jakob Presečnik, dr. László Göncz, gospod Roberto Battelli,
               gospod Franc Bogovič, gospod Branko Kurnjek do 16. ure in gospod Jožef Kavtičnik.</p>
               <p>Na sejo sem vabil predsednico Vlade, ministrico in ministre ter generalno sekretarko
               Vlade k 1. točki dnevnega reda, predstavnika Državnega sveta k 11. točki dnevnega
               reda ter predstavnike Vlade k vsem točkam dnevnega reda. Vse prisotne lepo
               pozdravljam!</p>
               <p>Prehajamo na <title>določitev dnevnega reda</title> 25. seje Državnega zbora. Predlog
               dnevnega reda ste prejeli v petek, 9. maja 2014, s sklicem seje. O predlogu dnevnega
               reda bomo odločali v skladu z drugim odstavkom 64. člena Poslovnika Državnega zbora.
               Prehajamo na obravnavo in odločanje o predlogu za umik točke z dnevnega reda.
               Predsednica Odbora za zunanjo politiko Janja Klasinc Državnemu zboru predlaga, da se
               z dnevnega reda 25. seje Državnega zbora umakne 14. Točka, to je Predlog zakona o
               ratifikaciji Sporazuma o enotnem sodišču za patente,  EPA 1968-VI . Predlog ste prejeli z dopisom 16. 5. 2014. Sprašujem,
               če želi mogoče gospa Janja Klasinc besedo, da predstavi predlog umika.</p>
            </sp>
            <sp who="SDZ6:KlasincJanja">

               <speaker>JANJA KLASINC (PS PS):</speaker>

               <p>Bom zelo na kratko, spoštovani gospod predsednik. Gre za <gap n="…"/></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Za govornico, prosim.</p>
            </sp>
            <sp who="SDZ6:KlasincJanja">

               <speaker>JANJA KLASINC (PS PS):</speaker>

               <p>Spoštovani gospod predsednik, spoštovana gospa predsednica Vlade z ministricami in
               ministri!</p>
               <p>Zelo na kratko. Predlagamo v odboru, ne samo jaz osebno, ampak celotni Odbor za
               zunanjo politiko se je strinjal za umik te točke iz preprostega razloga, ker Vlada ni
               povsem natančno razložila, za kakšen prenos pristojnosti gre. To bi lahko bilo v
               nasprotju z ustavo, ki ta prenos omejuje, zaradi tega smo se odločili, da je treba
               vedeti, ali gre za ustavno vprašanje in bi potem seveda Državni zbor in Odbor za
               zunanjo politiko moral glasovati z dvotretjinsko večino, če pa gre za navadni prenos,
               ki ne posega v ustavo, pa bi lahko glasovali z navadno večino.</p>
               <p>Ker računamo, da bo Vlada v kratkem to pojasnilo dala, bomo to obravnavali na 1.
               nujni seji Odbora za zunanjo politiko in potem bo lahko to opravil tudi Državni zbor.
               Najlepša hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam. Želi mogoče predstavnik Vlade besedo, vezano na ta umik? Ne želi.
               Želite besedo predstavniki poslanskih skupin? Ugotavljam, da ne. Zaključujem razpravo
               o predlogu umika. Prehajamo na odločanje. Preden odločimo, vas prosim, da preverite
               delovanje glasovalnih naprav. Odločamo o predlogu za umik 14. točke z dnevnega reda.
               Lahko glasujemo? Da.</p>
               <p>Glasujemo. Navzočih je 46 poslank in poslancev, za je glasovalo 43, proti nihče.</p>
               <p><stage>(Za je glasovalo 43.)</stage> <stage>(Proti nihče.)</stage></p>
               <p>Ugotavljam, da je predlog za umik sprejet.</p>
               <p>Preden preidemo na glasovanje o dnevnem redu v celoti, vas obveščam, da je
               predsednik Komisije za nadzor obveščevalnih in varnostnih služb Dragutin Mate 15. 5.
               2014 zboru predlagal, da se dnevni red25. seje razširi s točko Poročilo o delu
               Komisije za nadzor obveščevalnih in varnostnih služb za leto 2013. Predlog za širitev
               ni v skladu s šestim in sedmim odstavkom 64. člena Poslovnika Državnega zbora, zato
               Državni zbor o njem ne bo razpravljal in tudi ne glasoval. Drugih predlog za širitev
               dnevnega reda nisem prejel. Zato prehajamo na določitev dnevnega reda v celoti. Zboru
               predlagam, da za današnjo sejo določi dnevni red, kot ste ga prejeli s sklicem ter s
               sprejeto spremembo oziroma umikom, ki je bil pred kratkim sprejet. Lahko odločimo o
               dnevnem redu?</p>
               <p>Glasujemo. Navzočih je 44 poslank in poslancev. Glede na to, da nas ni dovolj
               glasovalo, ponavljam glasovanje. 
                   Glasujemo drugič o dnevnem redu. Navzočih 43. Tudi tokrat premalo
                     prijavljenih k glasovanju poslank in poslancev, zato odrejam 10-minutni odmor
                     do tretjega glasovanja. Nadaljujemo ob 12.17. 
               
           </p>
               <stage type="time">(Seja je bila prekinjena ob 12.07 in se je nadaljevala ob 12.17.)</stage>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Ponovno dajem na glasovanje predlog dnevnega reda v celoti.</p>
               <p>Glasujemo. Navzočih je 54 poslank in poslancev, za je glasovalo 53, proti 1.</p>
               <p><stage>(Za je glasovalo 53.)</stage> <stage>(Proti 1.)</stage></p>
               <p>Ugotavljam, da je dnevni red 25. seje Državnega zbora določen.</p>
               <p>Prehajamo na <title>1. TOČKO DNEVNEGA REDA, TO SO VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejela pisne prijave 47
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom, drugim
               odstavkom 245. ter 247. člena Poslovnika Državnega zbora. Na prva tri vprašanja
               poslank in poslancev opozicije in na poslansko vprašanje poslanca vladajoče koalicije
               bo odgovorila predsednica Vlade. Vsak poslanec oziroma poslanka ima za postavitev
               vprašanja na voljo tri minute. Predsednica Vlade in ministri odgovorijo na vprašanje
               v največ petih minutah. Če je vprašanje postavljeno več ministrom, imajo vsi skupaj
               na voljo pet minut za odgovor. Poslanec, ki ne bo zadovoljen z odgovorom, lahko
               zahteva dopolnitev odgovora, ne more pa postaviti dodatnega vprašanja. Poslanke in
               poslance prosim, da ste na to pozorni. Obrazložitev zahteve za dopolnitev odgovora
               poslanec predstavi v dveh minutah, dopolnitev odgovora pa sme trajati največ tri
               minute. Poslanec, ki je postavil vprašanje, lahko zahteva, da se na naslednji seji
               opravi razpravo odgovoru predsednice Vlade ali ministra. O tem odloči Državni zbor
               brez razprave. V primeru, da poslanec na postavljeno vprašanje danes ne bo dobil
               odgovora, mu morajo predsednica Vlade, ministrica ali minister v 30 dneh predložiti
               pisni odgovor. Poslanec, ki je postavil vprašanje, na katerega ni bilo odgovorjeno,
               lahko izjavi, da vztraja pri ustnem odgovoru. V tem primeru bom vprašanje uvrstila na
               naslednjo redno sejo Državnega zbora.</p>
               <p>V zvezi s to točko so se za danes opravičili mag. Alenka Bratušek v funkciji
               predsednice Vlade, ki opravlja tekoče posle in v funkciji ministrice za zdravje, ki
               opravlja tekoče posle, od 13. ure dalje, mag. Dejan Židan, minister za kmetijstvo in
               okolje, ki opravlja tekoče posle, dr. Jernej Pikalo, minister za izobraževanje,
               znanost in šport, ki opravlja tekoče posle, od 16. ure dalje, dr. Anja Kopač Mrak,
               ministrica za delo, družino, socialne zadeve in enake možnosti, ki opravlja tekoče
               posle, dr. Gregor Virant, minister za notranje zadeve, ki opravlja tekoče posle, ter
               Metod Dragonja, minister za gospodarski razvoj in tehnologijo, ki opravlja tekoče
               posle.</p>
               <p>Na e-klopi je objavljen pregled poslanskih vprašanj, na katera v poslovniškem roku
               ni bilo odgovorjeno. Prehajamo na predstavitev poslanskih vprašanj. Na prva štiri
               vprašanja bo odgovarjala predsednica Vlade, ki opravlja tekoče posle, mag. Alenka
               Bratušek. Poslanska vprašanja pa ji bodo postavile Jasmina Opec, prvo vprašanje,
               naslednje Ljudmila Novak, potem Romana Tomc in potem še Matevž Frangež.</p>
               <p>Gospa Jasmina Opec, izvolite imate možnost, da postavite vprašanje.</p>
            </sp>
            <sp who="SDZ6:OpecJasmina">

               <speaker>JASMINA OPEC (PS SLS):</speaker>

               <p> Hvala lepa za besedo in lepo pozdravljeni vsi skupaj!</p>
               <p>Pred nekaj dnevi je bila s strani ministra za infrastrukturo in prostor, ki opravlja
               tekoče posle, Sama Omerzela javnosti posredovana informacija o primanjkljaju sredstev
               v proračunu za namen subvencioniranja javnega prevoza dijakov in študentov. Zaradi
               tega naj bi po navedbah ministra subvencije za avtobusni prevoz ukinili že maja,
               subvencije za železniški prevoz pa v mesecu juniju. Ob tem je minister Omerzel
               povedal, da je imel sestanek z vami, spoštovana predsednica Vlade, in s finančnim
               ministrom, na katerem se niste uspeli dogovoriti, kje boste dobili potreben denar.
               Potem ste se odzvali na njegovo izjavo vi, in sicer tako, da se minister Omerzel
               spreneveda in da ne pozna svojih nalog, da minister določa proračun svojega resorja
               in da če denarja zmanjka, je to posledica njegove neodgovornega dela. V petek je imel
               minister sestanek s predstavniki Študentske organizacije. Takrat jim je sporočil, da
               denarja še vedno ni. Zaradi tega, ker ni denarja, bodo posamezni dijaki in študentje
               morali doplačati tudi do 100 evrov na mesec več za prevoz. Z ukinitvijo teh subvencij
               bodo tako prizadete številne družine, predvsem tiste, katerih otroci se ne šolajo v
               kraju, kjer živijo. In še bolj bodo prizadete tiste družine, ki imajo dva, tri ali
               več šolajočih se otrok oziroma otrok, ki študirajo. Kot predsednica Vlade ste večkrat
               poudarjali, da so mladi prioriteta vaše vlade, njihova dobra sedanjost in še boljša
               prihodnost. Odgovornost ministra Omerzela za to stanje seveda obstaja. Torej kot
               predsednica Vlade ste odgovorni, da je proračun usklajen z zakonskimi obveznostmi, ki
               že obstajajo, po mojem mišljenju še posebej na tistih področjih, ki so še izjemno
               občutljiva, kar področje otrok in mladine zagotovo je.</p>
               <p>Spoštovana predsednica Vlade, glede na navedeno stanje, ki se je zgodilo, vas
               sprašujem: 
                   Kako boste ukrepali, da dijaki in študentje ne bodo prizadeti? 
               Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Mag. Alenka Bratušek, izvolite, imate možnost za odgovor.</p>
            </sp>
            <sp who="SDZ6:BratušekAlenka">

               <speaker>MAG. ALENKA BRATUŠEK:</speaker>

               <p>Najlepša hvala.</p>
               <p>Ker ste tako dobro povzeli dogajanje okrog tega, mi teh stvari in odgovornosti
               ministra, ki vsekakor obstaja, ni treba ponavljati. Bom pa takoj na začetku povedala,
               da nihče ne bo in mu ne bo treba doplačati prevozov oziroma kart. Tekom današnjega
               dneva bodo zagotovljena sredstva do konca junija in v roku 14 dni bomo našli rešitev
               tudi za probleme do konca leta. Dejstvo pa je, da finančni načrt ministrstva
               sestavlja in je zanj odgovoren minister, ki to področje pokriva, in dejstvo je, da je
               treba vsekakor najprej pokriti zakonske obveznosti, potem pa vse ostalo. Ampak kot
               rečeno, problem tudi s tem, da ugotovimo, kdo svoje naloge ni opravil, ni rešen,
               ampak kot sem povedala, nikomur ne bo treba doplačati kart, subvencije ne bodo
               ukinjene. Tekom današnjega dne bo rešen problem do konca junija in v najkrajšem času,
               najkasneje v roku štirinajst dni, tudi do konca letošnjega leta.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima Jasmina Opec.</p>
            </sp>
            <sp who="SDZ6:OpecJasmina">

               <speaker>JASMINA OPEC (PS SLS):</speaker>

               <p>Hvala lepa.</p>
               <p>Glede na to, da velikokrat poslušamo, da denarja ni, vas spoštovana predsednica
               Vlade sprašujem:</p>
               <p>Kje konkretno boste ta denar dobili oziroma kje ga boste vzeli?</p>
               <p>In glede na vaše besede v interpelaciji ministra Sama Omerzela, ko ste dejali, da
               minister problemov ne pometa pod preprogo kot njegovi predhodniki, temveč se z njimi
               spopada, vas sprašujem:</p>
               <p>Kako oziroma če boste sploh ukrepali proti ministru, ki je bil nekaj mesecev nazaj,
               kot že rečeno, interpeliran, in ste ga takrat vneto zagovarjali, če ste minuli teden
               v svojih izjavah kritizirali njegovo delo?</p>
               <p>Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima predsednica Vlade.</p>
            </sp>
            <sp who="SDZ6:BratušekAlenka">

               <speaker>MAG. ALENKA BRATUŠEK:</speaker>

               <p>Bom zelo na kratko. Od kod bodo prerazporeditve zagotovljene, vas lahko natančno
               obvestimo. Postavka, konto, vse, kar želite. Konec koncev tudi tega problema minister
               ni pometel pod preprogo. Edina napaka je ta, da ga ni reševal za skupno mizo, ampak
               preko javnosti. Jaz mislim, da takšno obnašanje znotraj vlade, ni najbolj primerno.
               Kako pa lahko ukrepam proti ministru, ki že tako ali tako opravlja samo tekoče posle,
               pa verjamem, da veste, spoštovana poslanka.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo o odgovoru ima Jasmina Opec.</p>
            </sp>
            <sp who="SDZ6:OpecJasmina">

               <speaker>JASMINA OPEC (PS SLS):</speaker>

               <p>Hvala lepa.</p>
               <p>Vsaka vlada je podobna kot orkester. Ima posamezne glasbenike, ministre, ki morajo
               svojo vlogo odigrati perfektno. In ima vsaka vlada svojega dirigenta, predsednika
               oziroma predsednico vlade, ki mora te glasbenike, ministre, usmerjati, tako da svojo
               vlogo odigrajo najbolje, da dobimo na koncu melodijo, ki pri občinstvu, to je pri
               državljanih, sproža pozitivne občutke. Kmalu po nastopu vaše vlade smo videli, da gre
               za razglašen orkester, kjer vsak igra svoje note, kjer ni ciljev, kjer ni skupne
               vizije, kjer dirigent ne obvladuje glasbenikov, ker mu ni uspelo sestaviti cveta, ki
               bi igral v sozvočju. Na to kaže tudi vaše javno obtoževanje drug drugega v medijih,
               ki smo ga bili priča prejšnji teden, in po vaših besedah torej očitno nepotrebno
               vznemirjanje dijakov, študentov in vseh ostalih v tej državi. Vendar sama mislim, da
               to ni prav, da se take zadeve rešujejo javno, posebej na takih občutljivih področjih,
               kot so to otroci in mladina.</p>
               <p>V skladu z 246. členom Poslovnika o vašem odgovoru na moje vprašanje zahtevam splošno
               razpravo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>O vašem predlogu bo Državni zbor odločil jutri, v torek, 20. maja 2014, v okviru
               glasovanj.</p>
               <p>Naslednje vprašanje predsednici Vlade bo postavila gospa Ljudmila Novak, Nova
               Slovenija.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Spoštovani gospod predsednik, spoštovana gospa predsednica Vlade, spoštovani
               ministri, kolegice in kolegi!</p>
               <p>Imenovanje funkcionarjev v institucije Evropske unije je v določeni meri urejeno s
               pravili že na ravni same Evropske unije oziroma v okviru posamezne institucije.
               Določene postopke v zvezi s predlaganjem oziroma imenovanjem kandidatov za
               funkcionarje, pa lahko avtonomno izvajajo tudi države iz katerih prihajajo. Pri tem
               lahko pride do razlik med posameznimi državami glede državnih organov, ki sodelujejo
               v navedenih postopkih. Vlade imajo pri tem že v osnovi največ pristojnosti. Določeno
               vlogo pa imajo lahko tudi drugi organi, predvsem parlamenti in predsedniki držav.</p>
               <p>Spoštovana gospa predsednica, zanima me:</p>
               <p>Ali se boste predlagali za evropsko komisarko iz Republike Slovenije ali pa ste
               pripravljeni sprejeti predlog, da za komisarja oziroma komisarko predlagate
               izvoljenega poslanca v Evropski parlament z liste, ki bo na letošnjih volitvah v
               Evropski parlament dobila največ glasov?</p>
               <p>Prosim za odgovor.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za odgovor dajem predsednici Vlade.</p>
            </sp>
            <sp who="SDZ6:BratušekAlenka">

               <speaker>MAG. ALENKA BRATUŠEK:</speaker>

               <p>Najlepša hvala za vprašanje, spoštovana poslanka.</p>
               <p>V Sloveniji imamo utečen postopek imenovanja slovenskega člana oziroma članice nove
               sestave Evropske komisije. Sama osebno ne vidim potrebe, da tudi tokrat ne bi sledili
               doslej uveljavljeni praksi. To pomeni, da kandidata za člana Evropske komisije na
               predlog predsednice Vlade imenuje Vlada Republike Slovenije, seveda ob upoštevanju
               17. člena Pogodbe o Evropski uniji, ki pravi, da morajo biti člani Evropske komisije
               državljani države članice in izbrani na podlagi splošne usposobljenosti in zavzetosti
               za Evropo.</p>
               <p>Vlada bo o svoji odločitvi ustrezno seznanila tudi Državni zbor. Treba je povedati,
               da ima tovrstno prakso velika večina držav članic Evropske unije. Glede na to da
               imenovanje člana Evropske komisije tudi z Lizbonsko pogodbo ostaja v pristojnosti
               vsake od držav članic, ni razloga, da bi se slednji prilagajal izidu volitev v
               Evropski parlament. Je pa treba povedati, da bodo vsi izvoljeni poslanke in poslanci
               absolutno vplivali na to, ker bodo z glasovanjem v Evropskem parlamentu odigrali to,
               kar pač je njihova naloga. Posebej bi rada poudarila, da izvolitev v Evropski
               parlament ni pogoj za imenovanje kandidatke oziroma kandidata. Še posebej bi želela
               poudariti, da se do zdaj formalno o kandidatu pravzaprav ni izrekla še nobena
               članica, neformalno so ga nakazale tri, in kolikor je znano, nihče od njih, se pravi
               od teh treh ne kandidira za poslanca v Evropskem parlamentu. Absolutno pa je najprej
               treba doseči dogovor o novem predsedniku Evropske komisije, o katerem naj bi skladno
               s sedmim odstavkom 17. člena Pogodbe o Evropski uniji Evropski svet dogovor dosegel
               predvidoma konec junija. Nova sestava Evropskega parlamenta pa naj bi o predlogu
               glasovala predvidoma sredi julija. In pogovori o obeh imenovanjih seveda že potekajo.
               Toliko na kratko.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospa Novak.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Spoštovana gospa predsednica, niste mi odgovorili na vprašanje:</p>
               <p>Ali boste sebe predlagali na to funkcijo, ali menite, da je kredibilno, da naj vlada,
               vlada v razhajanju oziroma vlada, ki opravlja tekoče posle, predlaga kandidata za
               najvišjo funkcijo v evropsko institucijo?</p>
               <p>Ali stranka, iz katere prihajate, katere članica ste bili do zdaj, ki je povzročila
               tudi razpad vlade in politično krizo, lahko legitimno predlaga kandidata za komisarja
               iz svojih vrst?</p>
               <p>Prav tako menimo v Novi Sloveniji – krščanski demokrati, da je višek demokracije, če
               ljudje lahko podajo predlog za takšno funkcijo. Kot veste, bo po Lizbonski pogodbi
               tista politična skupina, ki bo dobila največ evropskih poslancev, dala tudi svoj
               predlog za predsednika Evropske komisije. Po tej logiki bi tudi v Sloveniji, še
               posebej v času, ko vlada opravlja tekoče posle, morali spoštovati rezultate evropskih
               volitev in na podlagi tega določiti, izbirati tudi kandidata za evropskega komisarja,
               seveda ni pogoj, da mora biti izbrani poslanec. Zagotovo pa kaže, kako ljudje
               razmišljajo, komu dajejo podporo za delovanje v evropskih inštitucijah.</p>
               <p>Sprašujem vas:</p>
               <p>Zakaj niste predlagali sprememb Zakona o sodelovanju med državnim zborom in vlado v
               zadevah Evropske unije in determinirali novi postopek imenovanja kandidata za člana
               Evropske komisije iz Republike Slovenije v duhu Lizbonske pogodbe?</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima predsednica Vlade.</p>
            </sp>
            <sp who="SDZ6:BratušekAlenka">

               <speaker>MAG. ALENKA BRATUŠEK:</speaker>

               <p>Najlepša hvala še enkrat, spoštovana poslanka.</p>
               <p>Sem pravzaprav zelo razočarana, da se ne pogovarjamo o tem, katero področje bi
               komisar oziroma komisarka, ki bi ga predlagala Slovenija, pokrival, ampak se
               pogovarjamo in vam gre samo za to, kdo bo tega človeka predlagal za evropskega
               komisarja. Mislim, da nas to lahko skrbi. Veliko bolj primerno in veliko bolj pametno
               bi se bilo pogovarjati o področju in s tem povezano o ljudeh, ki so kompetentni, da
               ta posamezna področja pokrivajo. To pravzaprav kaže, da v tem trenutku gre bolj kot
               za resen predlog, za neko predvolilno kampanjo in predvolilno akcijo Nove Slovenije
               skupaj s SLS. Upam, ko bo odbor v tem državnem zboru govoril o tem, da se boste bolj
               kot temu, kdo človeka predlaga, posvetili temu, kaj si kot Slovenija želimo v
               Evropski komisiji pokrivati in s čim najbolj lahko pomagamo naši državi.</p>
               <p>Alenka Bratušek je zaenkrat še vedno predsednica Vlade. Kar se tiče zunanje
               politike, povezane tudi z Evropsko unijo, se v tem trenutku ukvarjam z drugimi
               stvarmi. Danes konkretno s tem, kako naša država še lahko pomaga sosednjim državam,
               ki jih je prizadela velika naravna nesreča, poplave. Iskreno sem vesela, da smo z
               vseh treh veleposlaništev dobili veliko zahval za to, kar smo v najkrajšem možnem
               času kot država naredili. Moje naloge v tem trenutku na področju zunanje politike so
               takšne, spoštovana poslanka.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo, da se opravi razprava, ima gospa Novak.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Ja, zahtevam razpravo po 246. členu Poslovnika Državnega zbora. Sicer pa so vaše
               ugotovitve napačne. Predsednik Evropske komisije določa, katero področje bo pokrival
               kateri komisar, ne same države članice. Po dosedanjih izkušnjah isti komisar pokriva
               večkrat različna področja. Tudi naš komisar Janez Potočnik je pokrival dve različni
               področji. Torej ta ugotovitev ni utemeljena. Pa tudi na listah za evropske volitve je
               osem kandidatov. Torej je veliko možnosti, katerega kandidata bi kdo predlagal, in
               tudi ti kandidati so kompetentni, lahko opravljajo različne funkcije. Kot sem pa
               dejala, vlada, ki opravlja tekoče posle, ne more legitimno in kompetentno predlagati
               pravega kandidat za najvišjo evropsko funkcijo.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu bo Državni zbor odločil jutri, v torek 20. maja 2014, v okviru
               glasovanj.</p>
               <p>Tretje vprašanje predsednici Vlade pa bo postavila gospa Romana Tomc, Slovenska
               demokratska stranka.</p>
            </sp>
            <sp who="SDZ6:TomcRomana">

               <speaker>ROMANA TOMC (PS SDS):</speaker>

               <p>Hvala lepa za besedo.</p>
               <p>Spoštovana predsednica Vlade, želim vas vprašati nekaj v zvezi z zadolževanjem v
               preteklem mandatu oziroma v preteklem letu. K temu vprašanju me je posebej spodbudil
               predlog Vlade, ki je poslala v Državni zbor, Predlog sprememb Zakona o izvrševanju
               proračuna, kjer predlaga na posreden način še dodatno zadolževanje.</p>
               <p>V preteklem letu, spoštovana predsednica Vlade, smo prišli do ekstremnega nivoja
               našega dolga v bruto domačem proizvodu. Konec leta 2014 naj bi naš dolg znašal kar 80
               oziroma celo nekaj več kot 80 % bruto domačega proizvoda. To pomeni, za spoštovane
               kolegice in kolege, gledalke in gledalce, ki nas gledajo, približno 15 tisoč evrov na
               prebivalca Slovenije. K temu stanju nas je pripeljalo ekstremno zadolževanje. Samo v
               lanskem letu, spoštovana predsednica Vlade, ste nas zadolžili za 7 milijard 100. Za
               izvrševanje proračuna za leto 2014 bi bilo dovolj, da se zadolžite za 3 milijarde in
               pol, pa ste se zadolžili za 4 milijarde 600. In kot kaže, kot je minister za finance
               sam napovedal, ni nujno, da je tega zadolževanja za letos konec, čeprav Banka
               Slovenije v svojem poročilu ugotavlja, da naj bi s tem pravzaprav naše zadolževanje
               za letošnje leto končali.</p>
               <p>Naj vas spomnim še na nekaj, kar je objavil Eurostat. Eurostat namreč pravi, da se
               je v lanskem letu v vseh državah, ki so članice evroobmočja, primanjkljaj sektorja
               države znižal in je v povprečju znašal 3 %, medtem ko je v Sloveniji ta primanjkljaj
               znašal 14,7 % bruto domačega proizvoda, največ v celi Evropi. Ne glede na to, da je
               tu zajeto tudi reševanje bank, tudi če za 10 odstotnih točk zmanjšamo ta primanjkljaj
               oziroma dolg, pridemo na zavidljivo visoko raven.</p>
               <p>Spoštovana predsednica Vlade, sprašujem vas:</p>
               <p>Koliko natančno ste nas zadolžili neposredno in posredno v času trajanja vašega
               mandata in kaj nameravate na tem področju še storiti glede na predlog, ki ste ga
               poslali v Državni zbor?</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem predsednici Vlade.</p>
            </sp>
            <sp who="SDZ6:BratušekAlenka">

               <speaker>MAG. ALENKA BRATUŠEK:</speaker>

               <p>Najlepša hvala.</p>
               <p>Spoštovana poslanka, predvsem hvala za to, da bom lahko vam ter državljankam in
               državljanom obrazložila, za kaj je dolg, ki je nastal, bil porabljen. V lanskem in
               letošnjem letu se je država skupaj zadolžila za 11,9 milijarde evrov. Od tega je šlo
               približno 3 milijarde evrov za sanacijo bank, in verjamem, spoštovana poslanka, da
               dobro veste, kdaj je ta dolg nastal. Največji del tega je nastalo v obdobju
               2006–2007, takrat slovenske vlade ni vodila Alenka Bratušek, ampak je bila največja
               koalicijska stranka SDS z Janezom Janšo na čelu. Se pravi, te 3 milijarde boste
               morali tako ali drugače vzeti na svoj hrbet. Nadalje je od teh 11,9 milijarde 5,1
               milijarde namenjeno za odplačilo glavnic kreditov iz preteklih let. K temu je treba
               prišteti še približno 2 milijardi obresti za posojila iz preteklih let, torej boste
               tudi teh 7,1 milijarde zelo težko obesili na vlado Alenke Bratušek. Upam pa, da se
               strinjate, da je to treba poravnati, razen če imate kakšen drugačen predlog in nehamo
               odplačevati dolgove. Verjamem, da veste, kaj to pomeni. Sanacija bank, spoštovana
               poslanka, je pa pravzaprav bila začrtana in izvedena po poti, ki ste jo začeli in
               načrtovali vi. In verjamem, da bi v tem delu dolg znašal enako. S tema dvema stvarema
               smo skupaj porabili od našega zadolževanja 10,1 milijarde. 500 milijonov evrov,
               toliko smo v lanskem letu res dodatno zadolžili državo, zato da je Slovenija še vedno
               socialna država, da ohranjamo pravice vsaj v teh težkih časih tam, kjer so bile.
               Tukaj pa verjamem, da imava različne poglede in da bi vaša vlada bistveno drugače in
               bistveno bolj radikalno posegala v socialno državo. Jaz sem že povedala in še enkrat
               ponavljam. Vlada Alenke Bratušek iz te države ne bo naredila druge republike, kot
               imate nekateri cilj. In ko še to odštejemo, vam povem, da bomo novi vladi pustili na
               računu približno 1,5 milijarde, da ne bo treba takoj, ko nastopi, začeti iskati
               finančnih virov na trgih. Bi pa še nekaj želela poudariti. V letošnjem letu, se pravi
               v letu 2014 je bila povprečna obrestna mera iz danih vrednostnih papirjev, če
               seštejemo vse različne donose 3,21 %. Še vedno je vaša vlada vlada, ki je najdražje
               zadolžila našo državo – 5,5 %. 3,21 %, spoštovana poslanka, je približno toliko, kot
               bi dobili posojila v programu, ki ste ga vi želeli naši državi, naj bo to trojka, naj
               bo to dvojka, naj bo to poseben program za banke. Takšne so obrestne mere v teh
               programih pomoči, čeprav nekdo iz vaše stranke zavaja slovensko javnost, da se v
               okviru teh pomoči da dobiti posojilo po eno odstotni obrestni meri, kar je seveda
               velika velika neresnica. Se pravi od 11,9 milijarde zadolževanja gre 10,1 milijardo
               na račun preteklosti, lahko rečete tudi preteklih grehov, za katere nikakor ne
               prevzemam odgovornosti.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospa Romana Tomc.</p>
            </sp>
            <sp who="SDZ6:TomcRomana">

               <speaker>ROMANA TOMC (PS SDS):</speaker>

               <p>Hvala lepa.</p>
               <p>Saj ne, da bi želela, ampak toliko je bilo besed o preteklosti, spoštovana gospa
               Bratušek. Če bi se vi malce manj ukvarjali z vlado Janeza Janše, pa malo več z
               ekonomsko politiko, najbrž ne bi bili predsednica vlade, ki opravlja tekoče posle.</p>
               <p>Drugače pa takole. Naše zadolževanje gre navzgor. To je dejstvo. In zadolževanje
               samo in javni dolg, obe veva, ni samo po sebi problem. Problem pa je in nastane, če
               na drugi strani nekdo ne izvaja tistih prepotrebnih ukrepov, ki so v naši državi
               potrebni. In seveda moti pri tem zadolževanju, da niste na drugi strani naredili
               nobene strukturne reforme, da niste naredili nič na zdravstvu, da niste naredili nič
               na racionalizaciji in reorganizaciji javnega sektorja in še marsikje drugje. In
               seveda moti tudi to, da s svojimi izjavami in stalni ponavljanjem in zavajanjem, kar
               zadeva obresti in cene zadolževanja, vzbujate to, da vam ne verjamemo več. Že nekaj
               časa. To potrjujejo tudi vprašanja, ki so jih imeli moji kolegi oziroma kolegica
               Opec.</p>
               <p>Moj drugi del vprašanja nanaša na to, spoštovana predsednica Vlade, kako naj vam
               verjamemo, če ste nam ob sprejemu proračuna zagotavljali, da je to vzdržen, stabilen
               in realen proračun, potem pa v tem proračunu manjka zdaj najmanj 200 milijonov iz
               naslova davka na nepremičnine. In tukaj vidimo 115 milijonov evrov, ki jih je
               minister Omerzel pozabil splanirati. Povejte, natančno, jaz pa želim odgovor na
               vprašanje, ki ga je kolegica Opec postavila. 
                   Kje boste vzeli 200 milijonov in 115 milijonov, če ne omenjamo seveda nič
                     drugega? 
               
           </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima predsednica Vlade.</p>
            </sp>
            <sp who="SDZ6:BratušekAlenka">

               <speaker>MAG. ALENKA BRATUŠEK:</speaker>

               <p>Hvala.</p>
               <p>Tudi sama bi bila bistveno bolj vesela, če bi se ukvarjali s prihodnostjo in ne s
               preteklostjo, spoštovana poslanka. Ampak vedno znova, vedno znova me silite v to, da
               povem, da je naša vlada morala pokriti ogromno napak preteklosti. Na žalost je temu
               tako. Ampak smo uspeli. Kar se pa tiče ekonomske politike, škoda, da nimam danes še
               enkrat pred seboj grafov, ki sem vam jih kazala zadnjič, vam jih bom z veseljem
               poslala po mailu, kjer se kaže, da ne samo da so rezultati bistveno boljši za lansko
               leto, kot so napovedovale praktično vse institucije, ki se ukvarjajo z napovedmi,
               ampak so tudi vse institucije spremenile napoved za našo državo iz negativnih v
               pozitivne. In to se ne zgodi samo od sebe. Zvišuje se gospodarska aktivnost, povečuje
               se potrošnja, povečujejo se investicije in kar je ključno, zato omenjam obrestne mere
               vedno znova, verjamejo nam finančni trgi, verjame nam mednarodna javnost. Prepričana
               sem, da bodo vse to, kar se kaže pozitivno, kmalu začeti čutiti tudi ljudje in nam
               bodo tudi ljudje verjeli, da stvari, ki smo jih naredili, smo jih naredili v dobro
               države in v dobro državljank in državljanov. Vsekakor pa verjamem, da se v eni stvari
               ne strinjava, to je glede konsolidacije javnih financ, ki bi jih vi, kot sem že prej
               povedala, peljali na bistveno bolj brutalen in boleč način. In tukaj pač je razlika
               med nami in vami, na srečo.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo bo podala gospa Romana Tomc.</p>
            </sp>
            <sp who="SDZ6:TomcRomana">

               <speaker>ROMANA TOMC (PS SDS):</speaker>

               <p>Želim podati predlog, da se o odgovoru predsednice Vlade razpravlja. Mislim, da so
               to pomembne stvari, ki so jih naši državljani in državljanke čutili na lastnih žepih
               v obliki zmanjšanja njihovega standarda, povišanja davkov. Želijo najbrž vedeti, za
               kaj in kam je bil njihov denar namenjen.</p>
               <p>Naj vas ob tem spomnim, spoštovana predsednica, da ste takrat, ko smo denar
               namenjali za sanacijo bank, trdili, da boste poskrbeli za to, da bo vse
               transparentno, pa mi povejte kaj se dogaja v Probanki in Faktor banki, pa mi povejte
               kaj se bo zgodilo z Banko Celje, Gorenjsko banko, Abanko. To vse je tisto, kar mi
               želimo tukaj izvedeti od vas, pa nam ne daste odgovorov. To ni bil del mojega
               vprašanja, ampak ste sami omenjali, katere strukturne reforme, spoštovana predsednica
               Vlade, ste naredili. Zadolžili ste nas, kot sem že rekla in sami ugotavljate, enormno
               veliko. Zdaj se pa sprašujem, vse skupaj nas, kaj bo naredila naslednja vlada za
               vami, ki se bo soočila z dejstvom, da velja nova določba na ravni Evropske unije, ki
               za države, ki imajo javni dolg višji od 60¸%, predvideva zmanjševanje za 5 % na leto.
               Veste, kakšen drastičen poseg bo to imelo na življenje oziroma na standard ljudi?
               Mislim, da so to izjemno pomembna vprašanja. Mi drvimo proti prepadu. Ko bo 1. januar
               2015 nastopil, spoštovana predsednica, ne bo nič pomagalo, da imamo milijardo na
               računu, ker to milijardo boste do takrat že zapravili, soočili se bomo pa s
               problemom, da bomo morali naenkrat in takoj zmanjšati svojo porabo, in to pa bo
               bistveno vplivalo na standard ljudi. Zato, spoštovana predsednica, je hudo narobe, da
               poleg tega, da ste nas zadolževali, niste zraven naredili še potrebnih strukturnih
               reform.</p>
               <p>To so vprašanja, o katerih se je treba pogovarjati in na katere je treba najti
               odgovore, zato želim, da se o tem razpravlja.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu bo Državni zbor odločil jutri, v torek, 20. maja 2014, v okviru
               glasovanj.</p>
               <p>Prehajamo na četrto vprašanje predsednici Vlade, ki ga bo postavil gospod Matevž
               Frangež, Socialni demokrati.</p>
            </sp>
            <sp who="SDZ6:FrangežMatevž">

               <speaker>MATEVŽ FRANGEŽ (PS SD):</speaker>

               <p>Spoštovana predsednica, svetovno finančno, posledično pa tudi bolečo gospodarsko in
               socialno krizo je povzročila visoka špekulativnost in hazarderstvo finančnega
               sektorja – težnja po eksponentnih profitih omogočena v svetu šibke regulacije
               finančnega sektorja in stalne in nepremišljene liberalizacije finančnega sektorja.
               Ocene kažejo, da so države članice v Evropski uniji v soočenju s krizo doslej
               finančnemu sektorju namenile 4 tisoč 600 milijard evrov. Državljanke in državljani,
               davkoplačevalci, so k sanaciji finančnega sektorja prispevali ne le preko sanacije
               bank, temveč tudi posredno, in to z visoko brezposelnostjo, nižanjem osnovnih
               dohodkov in razgradnjo socialnega sistema. Socialni demokrati v zavezništvu z
               evropskimi socialisti že več let terjamo uvedbo davka na finančne transakcije, da
               dosežemo to, da bo tudi finančni sektor prevzel del bremen te krize, da bodo države
               sposobne obnoviti družbo, povrniti gospodarsko rast in višjo stopnjo zaposlenosti,
               nova delovna mesta. Slovenija je vse od začetka teh razprav zaveznica uvajanja davka
               na finančne transakcije. Zato vas, spoštovana gospa predsednica, sprašujem:</p>
               <p>Kako je mogoče, da je minister za finance na zasedanju Sveta za ekonomske zadeve
               zastopal domnevno drugačno stališče od stališč, ki so že sprejeta kot stališča
               Republike Slovenije, vsebovana tudi v deklaraciji o usmeritvah Republike Slovenije za
               delo v evropskih institucijah?</p>
               <p>Poudariti velja, da ljudje v težnji po pravičnosti zahtevajo, da bodo bremena te
               krize razporejena pravično in da bomo k sanaciji in obnovi družbe prispevali vsi po
               svojih najboljših močeh. To mora veljati, spoštovana gospa predsednica, tudi za
               finančni sektor. Hvala za odgovor.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem predsednici Vlade.</p>
            </sp>
            <sp who="SDZ6:BratušekAlenka">

               <speaker>MAG. ALENKA BRATUŠEK:</speaker>

               <p>Hvala, spoštovani poslanec.</p>
               <p>Naj takoj na začetku povem in zdaj bom tudi prebrala stališče, da minister za
               finance ni kršil oziroma govoril drugače, kot določa stališče, zato mi dovolite, da
               preberem to stališče.</p>
               <p>Slovenija podpira razloge za uvedbo davka na finančne transakcije in cilje, ki
               izhajajo iz predloga direktive o izvajanju okrepljenega sodelovanja na področju davka
               na finančne transakcije. Slovenija podpira uvedbo davka na finančne transakcije s
               široko davčno osnovo ter nizko davčno stopnjo, pri čemer si prizadeva za oblikovanje
               sistema davka, ki bo čim manj administrativno obremenjujoč za davčne zavezance ter
               enostaven za pobiranje. Široka davčna osnova, nizka stopnjo in enostavnost. Obenem
               Republika Slovenija izraža pomisleke o smotrnosti uvedbe davka na finančne
               transakcije, saj v relativno dolgem časovnem obdobju ni prišlo do napredka pri
               uvajanju davka na nivoju enajst v okrepljenem sodelovanju sodelujočih držav članic,
               zaradi česar bodo cilji iz predloga direktive težko doseženi, ter ocenjenih nizkih
               finančnih učinkov za Republiko Slovenijo, ki bodo komaj presegli stroške uvedbe tega
               davka.</p>
               <p>Zadnji predlogi, zato sem posebej poudarjala široko davčno osnovo, gredo v nasprotno
               smer, in po ocenah Davčne uprave in finančnih institucij bi naj s tega naslova
               pobrali približno 3 milijone evrov, 2 milijona evrov bi pa naj bili stroški uvedbe
               tega davka. Stvar se tudi znotraj držav, ki smo to podpirale, odvija na način, ki ga
               mi kot država težje podpiramo kot tistega, kar se je na začetku govorilo. Treba je pa
               povedati, da imamo v Sloveniji v tem trenutku tako davek na bilančno vsoto bank kot
               davek na finančne transakcije in ta dva skupaj dasta bistveno bistveno večji učinek,
               kot bi v tej prvi fazi zelo zožena davčna osnova in visoki administrativni stroški
               lahko prinesli. Vsekakor stvar tudi znotraj Evropske unije še ni zaključena. In še
               enkrat, minister za finance, glede na to, kar sem prebrala, absolutno v ničemer ni
               kršil oziroma govoril v nasprotju s stališči, ki so bili sprejeti v Državnem zboru
               oziroma na odboru.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Matevž Frangež.</p>
            </sp>
            <sp who="SDZ6:FrangežMatevž">

               <speaker>MATEVŽ FRANGEŽ (PS SD):</speaker>

               <p>Spoštovana gospa predsednica!</p>
               <p>Tudi Socialni demokrati smo nezadovoljni z dolgotrajnim postopkov uvajanja tega
               davka. Eden od razlogov je v neodločnosti in visoki zainteresiranosti finančnega
               sektorja, da se tej davčni obremenitvi izogne. Če držijo vaši podatki, potem ne
               razumem, kako je mogoče, da je vaša vlada pravzaprav v dveh različnih časovnih
               obdobjih radikalno drugače izračunala izplen iz tega davka. Iz dokumenta Vlade
               Republike Slovenije z dne 9. maja 2013 izhaja, da je finančni izplen tega davka za
               Slovenijo 10 milijonov evrov in ne 3 milijone evrov.</p>
               <p>Od kod je prišlo do tako radikalnega znižanja obetov finančnega izplena iz tega
               davka? Če pa je problem v njegovi ekonomski smiselnosti, spoštovana gospa
               predsednica, pa bi veljalo razmisliti o tem, da se skladno s stališčem, ki ste ga
               citirali, to je široka davčna osnova in nizke davčne stopnje, vendarle revidirajo
               stopnje. Sam ne razumem, kako je mogoče, da je po planu direktive, da so finančni
               instrumenti obdavčeni z 0,1- odstotno davčno stopnjo, izvedeni finančni instrumenti
               pa s stopnjo 0,01 %. Naj pri tem spomnim, da je finančno krizo pravzaprav povzročilo
               trgovanje z izvedenimi finančnimi instrumenti, v katere so pravzaprav velike
               investicijske banke pakirale različne finančne produkte, bonitetne agencije pa jih
               neodgovorno ocenile po najvišjih bonitetnih ocenah. Premislek o uvajanju davka na
               finančne transakcije mora slediti večji odgovornosti finančnega sektorja, predvsem pa
               temu, da tudi davčne stopnje nastavimo tako, da finančni sektor deli ta bremena in da
               lahko v širši odgovornosti do družbe prispeva k obnovi družbe in <gap n="…"/> <stage>/izklop
               mikrofona/</stage></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora dajem predsednici Vlade.</p>
            </sp>
            <sp who="SDZ6:BratušekAlenka">

               <speaker>MAG. ALENKA BRATUŠTEK:</speaker>

               <p>Bom zelo kratka. Seveda se stopnje usklajujejo znotraj Evropske unije in enako se
               usklajuje davčna osnova. Že prej sem povedala, da zato pomislek Slovenije, da nove
               ideje in novi predlogi bistveno odstopajo od tega, kar je bilo v osnovi zamišljeno.
               Finančna ocena pobiranja se glede na to, koliko se na trgu dogaja z vrednostnimi
               papirji in izvedenimi finančnimi inštrumenti, spreminja. In razlika, sama nisem
               računala, ampak domnevam, da gre za to, je razlika v 15-odstotnem upadu poslovanja
               ali prometa z vrednostnimi papirji in kar 75-odstotni upad prometa z izvedenimi
               finančnimi inštrumenti. Ampak tudi če govorimo o 10 milijonih, naj še enkrat povem,
               da v tem trenutku poberemo davka na finančne storitve letno okoli 40 milijonov evrov,
               davek na bilančno vsoto bank pa okoli 20 milijonov evrov. Se pravi, da v tem trenutku
               bistveno več, kot bi tako spremenjen davek na finančne transakcije prinesel po novem.
           </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem smo zaključili z vprašanji, ki so postavljena predsednici Vlade in se ji
               zahvaljujem za podane odgovore.</p>
               <p>Prehajamo na odgovore na poslanska vprašanja, postavljena na 24. seji zbora.
               Predsednica Vlade v funkcije ministrice za zdravja, ki opravlja tekoče posle, mag.
               Alenka Bratušek bi odgovarjala, če bi bilo to vprašanje možno postaviti do 13. ure.
               Od 13. ure dalje je opravičena zaradi obveznosti v tujini.</p>
               <p>Odgovor bi morala podati na vprašanje gospe Sonje Ramšak v zvezi z izboljšanjem
               stanja na področju otroške srčne kirurgije. Sprašujem, gospo Sonjo Ramšak, ali
               vztrajate pri ustnem odgovoru?</p>
               <p>Izvolite, gospa Ramšak, imate besedo.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala lepa.</p>
               <p>Moram reči, da glede na vse to, kar se dogaja v slovenskem zdravstvu, se mi zdi
               neodgovorno, da si predsednica Vlade ni vzela še nekaj minut in odgovorila na moje
               ustno poslansko vprašanje. Zato ker verjamem, da mi tudi na naslednji seji ne bo,
               zahtevam pisni odgovor na svoje poslansko vprašanje.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednje vprašanje, na katerega bi morala odgovoriti mag. Alenka Bratušek, je
               vprašanje Marka Pavlišiča v zvezi z uporabo konoplje v medicinske namene. Gospoda
               Pavlišiča sprašujem, če vztraja pri ustnem odgovoru. Ta hip ga ni v dvorani, tako da
               bomo v tem primeru obvestili predsednico Vlade, da odgovori v 30 dnevih oziroma
               gospod Pavlišič prihaja v dvorano. Sprašujem, če vztrajate pri ustnem odgovoru pri
               vašem vprašanju?</p>
               <p>Imate besedo, gospod Pavlišič.</p>
            </sp>
            <sp who="SDZ6:PavlišičMarko">

               <speaker>MARKO PAVLIŠIČ (PS DL):</speaker>

               <p>Hvala, da ste počakali.</p>
               <p>Bom zadovoljen tudi s pisnim odgovorom.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Prav, torej pisni odgovor v 30 dneh.</p>
               <p>Naslednjo sprašujem gospo Janjo Napast, ki je postavila vprašanje v zvezi s
               področjem varstva zdravstvenih delavcev pred ionizirajočimi sevanjem, ali vztraja pri
               ustnem vprašanju. Je ta hip ni v dvorani. Torej tudi tukaj bo podan pisni odgovori.</p>
               <p>Ravno tako je gospa Janja Napast postavila vprašanje v zvezi s sanacijo vodovoda na
               Onkološkem institutu v Ljubljani. Tudi tukaj bo podan pisni odgovor.</p>
               <p>Prehajamo na vprašanja, na katera bo odgovoril minister za infrastrukturo in prostor,
               ki opravlja tekoče posle, gospod Samo Omerzel. Odgovoril bo na vprašanje gospoda
               Janeza Ribiča v zvezi z ustavitvijo investicij s strani Ministrstva za infrastrukturo
               in prostor.</p>
               <p>Gospod Omerzel, imate besedo za odgovor na vprašanje gospoda Janeza Ribiča.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovani predsednik, najlepša hvala za besedo.</p>
               <p>Spoštovani gospod poslanec, najlepša hvala za postavljeno vprašanje. Ko govorimo o
               investicijah, je pomembno predvsem, da ločimo tisti del investicij, ki je
               sofinanciran iz evropskih sredstev, in tu moram reči, da sem zadovoljen in vesel, da
               se te investicije peljejo naprej tako na državnih cestah kot tudi na železniški
               infrastrukturi. Zelo pomemben del investicij to predstavlja, saj praktično v tem
               obdobju edina sredstva v resnem obsegu zagotovljena so tista, ki so sofinancirana
               oziroma so zagotovljena na projektih, ki so sofinancirani iz evropskih sredstev.</p>
               <p>Ko govorimo o investicijah na državnih cestah, in to je verjetno tisti del, na
               katerega ste ciljali, torej investicije in zaustavitev investicij na državnih cestah,
               govorimo o delu, ki je financiran iz integralnega proračuna, in dejansko tu, če
               pogledamo rang sredstev, ki so na razpolago v preteklih letih, recimo v letu 2013 smo
               imeli v rangu 140 milijonov evrov za potrebe normalnega delovanja Direkcije za ceste,
               v letošnjem letu, če odštejemo sredstva, torej evropska sredstva, je na Direkciji za
               ceste ostalo slabih 600 milijonov evrov zagotovljenih iz integralnega proračuna, kar
               samo po sebi govori o tem, v kakšnem obsegu praktično lahko izvajamo investicije.
               Dejansko ko govorimo o resnih investicijah, teh sredstev ni, imamo nekaj investicij,
               ki so v okviru investicijskega vzdrževanja, predvsem zelo pomemben del za dva mosta,
               za dva premostitvena objekta, ki smo jih namenili nemudoma zaradi izredne situacije
               za premostitvene objekte, ki imajo na dnevni bazi v rangu 13 tisoč vozil dnevno. Kar
               pa se tiče ostalih sredstev za investicije, jih na Direkciji za državne ceste nimamo.
               In to je tudi del problematike, ki je v teh dneh tako pereča, in manjkajočih sredstev
               na MZIP, za katere upamo, da bomo v okviru Vlade vseeno našli dovolj poguma in
               razuma, da bomo ta sredstva tudi zagotovili.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Ribič ima zahtevo za dopolnitev odgovora.</p>
            </sp>
            <sp who="SDZ6:RibičJanez">

               <speaker>JANEZ RIBIČ (PS SLS):</speaker>

               <p>Hvala za besedo, spoštovani predsednik Državnega zbora. Spoštovani gospodje
               ministri, poslanke in poslanci!</p>
               <p>Moram reči, da sem na prejšnji seji Državnega zbora postavil poslansko vprašanje
               predvsem zaradi tega, ker me skrbi, da smo pri gradnji avtocest uničili veliko
               magistralnih, regionalnih pa tudi nekaterih lokalnih cest in v to nazaj nič ne
               vlagamo. Mi kot Poslanska skupina Slovenske ljudske stranke smo tudi pri sprejemanju
               proračuna omenjali oziroma predlagali, da bi bilo treba na samem ministrstvu za
               infrastrukturo poskrbeti tudi za ta del sredstev in iti v obnovo teh cest. Tudi danes
               smo slišali, da se je veliko najemalo kredite za sanacijo bank, ki so jih prevaranti
               izpraznili, namesto da bi dajali tudi v infrastrukturo, kajti z obnovo infrastrukture
               bi omogočili tudi neke bolj normalne pogoje za gospodarstvo. Slišali smo tudi, da je
               veliko podpisanih pogodb z izvajalci, tripartitnih, z občinami, ministrstvom in
               izvajalci.</p>
               <p>V tem primeru me zanima, bilo je rečeno, da se te pogodbe prestavljajo za 6 mesecev
               in da se bo potem nadaljevalo s to gradnjo:</p>
               <p>Na kakšen način boste lahko zagotovili sredstva, da bo do gradnje ali obnove po teh
               pogodba tudi prišlo, saj bo v nasprotnem primeru treba izvajalcem plačevati neke
               sankcije, ki so zagotovo v pogodbah navedene?</p>
               <p>Zanima me:</p>
               <p>Kako boste ravnali v tem primeru?</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima gospod Omerzel.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Najlepša hvala za besedo.</p>
               <p>Najlepša hvala gospodu poslancu za to dodatno pojasnilo. Predvsem pa sem vesel, da z
               mano deli tudi mnenje glede investicij v infrastrukturo. Moram reči, da sem se v tem
               letu svojega ministrovanja srečal praktično z večino infrastrukturnih ministrov
               znotraj Evropske unije in vsi do zadnjega, tudi minister za gospodarstvo, s katerimi
               sem bil v neformalnih debatah na naših srečanjih, so mi zagotavljali, da praksa iz
               njihovih držav, tisto, kar je ključno in izredno pomembno za gospodarsko rast in
               razvoj, so investicije v infrastrukturo – temelj, na osnovi katerega lahko potem tudi
               pričakujemo gospodarsko rast. Treba je razumeti, da gre vrstni red vedno v tej smeri,
               da je najprej treba poskrbeti za infrastrukturo, investirati v infrastrukturo,
               omogočiti okolje za razvoj gospodarstva in šele nato lahko pričakujemo resno
               gospodarsko rast in s tem tudi kot infrastruktura dajemo podporo razvoju
               gospodarstva. To je tudi meni osebno po tem letu ministrovanja kristalno jasno, da bi
               bilo v resnici treba neprimerljivo več sredstev nameniti v razvoj in investicije v
               infrastrukturo. In ko konkretno govorimo o državnih cestah, o avtocestah in
               železnicah, je vsekakor tako. Pri avtocestah moram reči, da so slovenske avtoceste v
               dobrem stanju. Ta infrastruktura je bila zgrajena, in si upam trditi, da zadovoljivo
               servisira potrebe gospodarstva. Tam, kjer moramo dejansko še ogromno postoriti, so
               predvsem investicije v železniško infrastrukturo, ki je zelo pomembna pri podpori
               razvoja gospodarstva, pa tudi pri državnih cestah. Državne ceste so tudi zelo
               pomemben del infrastrukture, kar smo letos ne nazadnje videli tudi pri žledolomu in
               pri zapiranju cest, kako je vse to ohromilo gospodarstvo in tok življenja v naši
               državi. In res je, gospod poslanec, kar navajate, da imamo kar nekaj investicijskih
               projektov v teku, za katere nam je dejansko zmanjkalo denarja. Jaz še vedno verjamem,
               da bomo v okviru te vlade, čeprav pri opravljanju tekočih poslov, našli dovolj
               modrosti in zmogli ta sredstva zagotoviti in tudi te projekte zagotoviti.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo o odgovoru ima gospod Ribič.</p>
            </sp>
            <sp who="SDZ6:RibičJanez">

               <speaker>JANEZ RIBIČ (PS SLS):</speaker>

               <p>Hvala.</p>
               <p>Zahvaljujem se za ta del odgovora, ampak tistega odgovora, ki sem ga želel slišati
               in ki bi ga želel slišati tudi marsikateri slovenski župan, pa nisem slišal:</p>
               <p>Kaj je s podpisanimi pogodbami, v katerih so zapisani roki, do kdaj morajo biti dela
               začeta, do kdaj morajo biti končana in tako naprej?</p>
               <p>Kaj bo s tistimi, s katerimi so pogodbe podpisane, na kakšen način boste lahko to
               upravičili ali ta problem razrešili?</p>
               <p>Zato bi si želel, da bi opravili razpravo v Državnem zboru. To je tako pereče,
               problematično področje, za katerega menim, da ni niti malo politično, vendar smo se
               znašli v neki zagati, znašli smo se v nekem kotu. Slišali smo, da bo nekaj sredstev v
               državnem proračunu še ostalo naprej za novo vlado, ne vem, milijardo 400 ali koliko,
               zato si mislim, da ne bi delali na novo problemov in na novo dražili nekih stvari po
               teh pogodbah, ampak da bi se o teh stvareh tukaj tudi pogovorili. Tu bi se bilo treba
               pogovoriti tudi še o tistih delih cestišč oziroma gradnje avtocest, ki so nekako v
               teku, pa se še niso začela. V mislih imam recimo Ptuj–Macelj, to je del phyrinske
               avtoceste, ki je zelo pomembna za turizem in pa tudi zelo pomembna za neko evropsko
               državo, kar Slovenija je, s sosednjo državo Hrvaško. Tudi tukaj imam občutek, da
               nekako dela stojijo, in o teh stvareh bi bilo treba tudi v Državnem zboru opraviti
               razpravo. Jaz vem, da mi sedaj minister ne more odgovoriti, zato bi pač po ustreznem
               členu predlagal, da se opravi takšna razprava v Državnem zboru. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>O vašem predlogu bo Državni zbor odločil jutri, v torek 20. maja 2014, v okviru
               glasovanj.</p>
               <p>Minister Omerzel bo odgovoril še na vprašanje Tomaža Lisca v zvezi s sanacijo
               premostitvenih objektov na državnih cestah.</p>
               <p>Gospod Omerzel, beseda je vaša.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovani predsednik, najlepša hvala za besedo. Spoštovani gospod poslanec, najlepša
               hvala za vprašanje.</p>
               <p>V veliki meri je tudi ta odgovor zelo povezan z vsebino prejšnjega vprašanja. Pri
               konkretno premostitvenih objektih v Sloveniji je pomembno poudariti, da imamo v
               Sloveniji preko 6 tisoč km državnih cest. Trenutno imamo 15 premostitvenih objektov,
               na katerih velja omejitev prometa. To so tisti objekti, kjer dejansko je omejitev
               najmanj v eni smeri, po večini pa tudi pri sami obremenitvi premostitvenega objekta.
               Glede na razpoložljiva sredstva in na problematiko, ki se je dejansko pokazala že v
               decembru leta 2013, smo nemudoma prestopili k reševanju dveh premostitvenih objektov.
               To sta dva objekta, in sicer Prestranek in Sodsko. Postavili smo kriterije predvsem
               po načelu oziroma obremenitvi samega objekta. V primeru teh dveh objektov govorimo o
               številu vozil preko 13 tisoč glede na premostitveni objekt in primerno temu tudi
               obremenitev te lokalne infrastrukture.</p>
               <p>Kar se tiče ostalih premostitvenih objektov, kjer bi ravno tako bila potrebna
               sanacija, je treba poudariti, da so to objekti, ki so v povprečju starejši od 50 let,
               kar pomeni, da ta infrastruktura v vsakem primeru potrebuje resno investicijsko
               vzdrževanje, če ne celo že nadomestilo samega objekta. Jaz moram reči, da za vsaj teh
               zadnjih 15, se je vedelo že zadnjih 6 let, da so v slabem stanju in bi bilo vsekakor
               treba prej odreagirati. Vendar ne glede na to, da je ta informacija toliko starejša,
               vsekakor to ni izgovor, da se to ni izvedlo. Je pa dejstvo, da za sanacijo teh
               objektov trenutno na ministrstvu nimamo razpoložljivih sredstev. Kar se tiče stroke
               je kompletna dokumentacija, vsi potrebni projekti so pripravljeni, da bi se v to
               sanacijo šlo. Zopet pa moram poudariti, da samo gradivo in pa predlog, v katerem
               obsegu so dodatna sredstva potrebna za ureditev teh premostitvenih objektov, je bilo
               posredovano na vlado, vendar sama sredstva je treba zagotoviti v okviru Vlade
               Republike Slovenije, Ministrstvo za infrastrukturo samo znotraj prerazporeditev
               svojega proračuna vsekakor ni sposobno oziroma nima sredstev, da bi jih lahko
               namenili za te objekte.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Tomaž Lisec.</p>
            </sp>
            <sp who="SDZ6:LisecTomaž">

               <speaker>TOMAŽ LISEC (PS SDS):</speaker>

               <p>Hvala, predsednik. Minister, ostali ministri!</p>
               <p>Spoštovani minister, sem vas že januarja spraševal glede finančnega in časovnega
               vidika urejanja premostitvenih objektov. Moje vprašanje je bilo, kako poteka
               sanacija. In danes sem dobil odgovor, da pri dveh poteka, pri ostalih pa je vse
               odprto. Spoštovani minister, ko prebiram vaš odgovor z januarske seje, kako se
               zavedate resnosti situacije, kako primerno se boste tega tudi lotili. Eno so besede,
               drugo pa so dejanja. Rekli ste, da boste v treh mesecih dobili denar, pripravili
               načrte in v šestih, do devetih mesecih tudi vse izvedli. To ste obljubili tudi
               županom, lokalnim skupnostim, da ne govorimo še dodatno o varnostnem in pa
               gospodarskem vidiku tega problema.</p>
               <p>Spoštovani minister, povejte, denarja ni, kljub temu da smo pri proračunu za leto
               2014 in 2015 poslanci koalicije in opozicije soglasno pripravili sklep, da
               ministrstvo poišče 50 dodatnih milijonov znotraj Vlade, takrat so vas prvič dali na
               čevelj, spoštovani minister. In sedaj so vas drugič dali na čevelj. Ali ste se dali
               pa sami na čevelj, se pa zmenite vi in minister za finance in predsednica Vlade.
               Nekdo od vas svojega dela ni naredil in zaradi tega trpi varnost državljanov,
               gospodarstvo in pa lokalne skupnosti. Te vaše floskule o tem, kako boste absolutno
               prednostno in resno reševali zadeve, ne zdržijo nobenega dejanskega stanja. Občutek
               imam, da imate srečo, da ste v leru vsaj glede dejanskih problemov, poleg tega ko
               imam občutek, da pri kadrovanju ste tudi na vašem ministrstvu še v polnem teku, se
               niti po moje ne zavedate resnosti situacije oziroma jo pometate pod preprogo in
               prepuščate novemu nesrečnemu ministru za infrastrukturo, ki bo moral tudi vaše nedelo
               reševati s tem, da bo moral dvakrat zavihati rokave in biti bolj prepričljiv kot vi,
               da najde ta sredstva.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima gospod Samo Omerzel.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Hvala lepa za besedo.</p>
               <p>Spoštovani gospod poslanec, jaz se vam zahvaljujem za to razpravo. Drži, kar
               navajate, da je matični odbor, Odbor za infrastrukturo in prostor pri sklepanju
               proračuna za leto 2014 naložil Ministrstvu za infrastrukturo in prostor in Vladi
               Republike Slovenije, da poišče ta sredstva. Ravno to, kar navajate kot zgodovino
               oziroma dediščino tistim, ki bodo prišli za menoj, ravno to je tisto, česar si jaz ne
               želim dovoliti. Želim, čeprav smo vlada v odhajanju, da za seboj počistimo in ne
               pustimo tega, kar smo tudi sami nasledili, da minister, ki bo prišel za menoj, se ne
               bo ukvarjal s problematiko, s katero se ukvarjam danes jaz. Vse moje aktivnosti v
               zadnjem času so usmerjene ravno v to smer. Želim za seboj pustiti čisto pot in želim,
               da tisti minister, ki bo prišel za menoj, se s temi finančnimi težavami, s katerimi
               se trenutno soočamo na našem ministrstvu, ne bo soočal in da hkrati tudi pri teh
               premostitvenih objektih, o katerih govorimo, bodo sredstva zagotovljena, in tudi če
               bo to reševal minister, ki bo prišel za menoj, da bo imel sredstva zagotovljena in bo
               lahko te projekte izvedel. Vas pa prosim, da tudi razumete, da brez sredstev na
               Ministrstvu za infrastrukturo teh premostitvenih objektov in vsega, kar je povezano z
               državnimi cestami in celotno ostalo problematiko, brez sredstev enostavno ne moremo
               rešiti. Jaz kljub vsem izrečenim besedam tudi v javnosti še vedno upam, da bomo ravno
               v krogu, ki ga vi navajate, torej predsednica Vlade, minister za finance in minister
               za infrastrukturo in prostor našli rešitev, da najdemo sredstva, na osnovi katerih
               bomo potem tudi vse te projekte lahko izvedli. Res je, kar ugotavljate, tisto, kar je
               ključno in pomembno, je, da zagotovimo sredstva v tistem obsegu, da bo varnost na
               državnih cestah zagotovljena, da ne bo ogrožena. Slike, ki so zaokrožile v medijih v
               zadnjem času, ste verjetno tudi sami videli, v kakšnem stanju so državne ceste, kaj
               nam je dodatno še situacija z žledolomom prinesla. Jaz še vedno upam, da ta sredstva
               bomo v okviru te vlade v odhajanju tudi našli.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo, da se opravi razprava o odgovoru, ima gospod Tomaž Lisec.</p>
            </sp>
            <sp who="SDZ6:LisecTomaž">

               <speaker>TOMAŽ LISEC (PS SDS):</speaker>

               <p>Hvala.</p>
               <p>Glede na vse povedano že januarja in danes, nekaj so obljube, nekaj so besede,
               dejanj, spoštovani minister, pa ni. Sami ste rekli, da boste počistili vse odprte
               zadeve. Morda v besedah, v dejanjih pa ne. Če niste znali dvakrat prepričati ministra
               za finance, predvsem pa predsednice Vlade, da vam odpre mošnjiček, da sami pogledate,
               kaj lahko naredite, verjemite meni, če že sebi oziroma svojim sodelavcem ne
               verjamete, da tega denarja ne bo. Zadeva bo šla na naslednjo vlado, katerakoli že bo,
               in potem bodo verjetno isti poslanci koalicije, ki so danes tiho, bili polni
               modrosti, kako je treba zadeve reševati. Trije ključni momenti so. Eden je
               gospodarski vidik, ki trpi zaradi tega, ker se sanacije ne obnavljajo. Še več. Seznam
               kritičnih mostov je še daljši. Nekdo bo moral zavihati rokave in narediti svoje delo.
               Spoštovani minister, očitno niste bili dovolj kompetentni znotraj vlade, sicer bi
               lahko tudi odstopili, ali pa dovolj prepričljivi v svojih nastopih, ne pred
               javnostjo, ampak pred svojimi kolegi znotraj vlade, da bi zagotovili po grobih ocenah
               30 do 40 milijonov evrov za sanacijo premostitvenih objektov. Ker vi ne znate
               poskrbeti ali pa vaši kolegi v vladi ne znajo poskrbeti, trpi gospodarstvo. Da pa ne
               omenjamo varnostnega oziroma prometnega vidika, ki je zelo pomemben faktor pri tem,
               ko se odločamo, komu in kam nameniti sredstva. Spoštovani minister, iz kraja kjer
               prihajam, sta dva takšna premostitvena objekta, in moram reči, ne samo da ste se vi
               hvalili, tudi župan se je hvalil, kako je z ministrstvom skoraj že vse dogovorjeno in
               samo še čakamo srečne trenutke, ko se boste slikali in rekli, zadeve se bodo
               izvajale, in potem seveda se boste še enkrat slikali, ko bi bile zadeve izvedene.
               Ampak izvedba je bila samo na besedni ravni, dejansko pa ni bilo nič storjeno.</p>
               <p>Zato spoštovani predsednik in spoštovani kolegi, kolegice, predlagam, da se na
               naslednji seji opravi razprava o tem vprašanju, kajti ko govorimo o lokalnih
               skupnostih, o prometnem varnostnem sistemu in pa o gospodarstvu, ta vprašanja
               povzročajo problematiko, je razlogov za eno poglobljeno debato znotraj Državnega
               zbora, če že ta ni bila opravljena znotraj Vlade, več kot dovolj. Zahtevam oziroma
               predlagam, da se opravi razprava na naslednji seji. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>O vašem predlogu bo Državni zbor odločil jutri, v torek, 20. maja 2014, v okviru
               glasovanj.</p>
               <p>Minister za finance, ki opravlja tekoče posle, dr. Uroš Čufer pa bo odgovoril na
               vprašanje gospoda Jožefa Horvata v zvezi z odpiranjem novih delovnih mest, z
               ustvarjanjem atraktivnejšega poslovnega okolja za tuje investitorje.</p>
               <p>Gospod minister, izvolite.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Najlepša hvala za to vprašanje.</p>
               <p>Jaz bi mogoče začel s tem, da dejansko si kreiranje in pa vodenje gospodarske
               politike, ki se nanaša na tuje investicije in odpiranje novih delovnih mest, nanaša
               predvsem na MGRT in ministra, ki je pristojen za to zadevo.</p>
               <p>Kljub temu bi mogoče vseeno povedal dve, tri besede na to temo. Če pogledamo glavni
               omejevalni dejavnik za gospodarsko rast in za odpiranje novih delovnih mest ali pa,
               če pogledamo bolj z obrambnega vidika, preprečevanja zapiranja delovnih mest, bi bilo
               pravzaprav ustvariti pogoje za normalno financiranje podjetij in na tak način
               ustvariti pogoje, da se lahko tudi podjetja zadolžujejo po obrestnih merah na
               primerljivi ravni, kot je v Evropski uniji. Mislim, da ti pogoji so nekako
               vzpostavljeni, in to je pravzaprav prvi element, ki je bil pomemben, da lahko
               prispevamo k številu delovnih mest.</p>
               <p>Nadaljnji pomemben korak je pravzaprav vzdrževanje podjetij, ki je ravno tako proces
               v tem trenutku. In tretji element, ki bo prišel, je področje odpiranja novih delovnih
               mest s tujimi investicijami, in to tako v smislu privatizacije kot v smislu
               greenfield investicij. To mislim, da bo naslednji razvojni impulz, ki je zelo
               pomemben za Slovenijo, da se zgodi v čim krajšem. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice in kolegi, gospod minister dr.
               Čufer, ostali prisotni ministri!</p>
               <p>Jaz sem se na vas, gospod minister, obrnil predvsem s tega razloga, ker vas vidim na
               tej poziciji ministra za finance kot najpomembnejšega skrbnika uravnoteženih javnih
               financ in tudi blaginje državljank in državljanov Slovenije, zato sem vas že 17.
               aprila, se pravi krepko pred kongresom Pozitivne Slovenije, spraševal, kaj pravzaprav
               narediti, da skoraj hermetično zaprto državo Republiko Slovenijo nekako odpremo za
               tuje neposredne investicije. Se pravi, kako Slovenijo spremeniti v atraktivno okolje
               za tuje investitorje. Jaz sem vam tudi v pisni najavi mojega ustnega vprašanja
               priložil eno zelo koristno tabelo, ki jo je izdelal Center za mednarodne odnose,
               objavljena je bila novembra 2013, kjer je naštetih kar 24 ovir za tuje investitorje.
               Te ovire so ocenjevali potencialni tuji investitorji od 1 do 5. 1 pomeni nepomembno,
               5 pomeni ključno. Na prvem mestu so visoki davki, to je, gospod minister, vaše
               področje, kjer je ta ocena, to je res zaskrbljujoče, bila leta 2008 3,5, potem pa je
               leta 2013 narastla na 3,94, se pravi skoraj 4. Potem so seveda tu še druge ovire,
               plačilna nedisciplina, visoki stroški delovne sile in tako naprej. Se pravi, da imamo
               rezultate te ankete, analize tega vprašalnika, na katerega so odgovarjali tuji
               investitorji, potencialni tuji investitorji in na nek način bi lahko rekel, enostavno
               bi bilo vladi to upoštevati in postopoma z ukrepi te ovire odpravljati. Na to sem
               ciljal in tukaj bi želel vaše odgovore, gospod minister.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima dr. Uroš Čufer. Želite besedo?</p>
               <p>Izvolite, gospod minister.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Najlepša hvala.</p>
               <p>V bistvu davki kot strošek javnega sektorja, ki ga pravzaprav nosi tudi
               gospodarstvo, je sigurno eden od elementov, ki vpliva h konkurenčnosti in tudi k
               privlačnosti Slovenije za tuje investicije na drugi strani. Tukaj ne morem kaj
               drugega, kot da se strinjam, da je to je pomemben element v celotni davčni strukturi.
               Slovenija mogoče še najbolj odstopa med majhnimi, odprtimi državami po obdavčitvi
               stroška dela, ampak da se lahko davki znižajo, je treba pripraviti cel program
               varčevanja v javnem sektorju predhodno, zato da lahko hkrati ohranimo tudi samo
               fiskalno vzdržnost, ki je ravno tako tudi eden od elementov, kdaj je kakšna država
               privlačna ali ne. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo, da se opravi razprava o odgovoru, ima gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Tukaj pa se z vami, spoštovani gospod minister dr. Čufer, zelo strinjam, ko ste
               rekli pravzaprav skoraj z retoriko sedanje opozicije, da je treba pripraviti paket
               varčevanja v javnem sektorju. Najbrž bo res to naloga naslednje vlade, naloga, ki ne
               bo priljubljena, ampak vidim, da se tudi vi strinjate z menoj in z opozicijo in z
               Benjaminom Franklinom, ki je povedal, da je za bogastvo ljudi treba realizirati samo
               dve zadevi: podjetnost in varčnost. Sliši se preprosto, ni pa tako zelo preprosto to
               izvesti. Seveda vemo, kaj smo doživljali, ko smo tukaj v tej dvorani sprejemali ZUJF.
               Ampak pustimo zdaj to.</p>
               <p>Jaz bi rad, gospod predsednik, kolegice in kolegi, uveljavil določilo 246. člena
               Poslovnika Državnega zbora, in sicer njegov drugi odstavek. Kot se tudi sam minister
               dr. Čufer strinja, je področje tujih neposrednih investicij izjemno pomembno. Državni
               zbor še ni razpuščen, in bi želel, da na naslednji seji Državnega zbora opravimo
               razpravo o tem in poiščemo morda tiste ključne ukrepe, s katerimi bi omilili teh 24
               ovir, ki jih tuji neposredni potencialni investitorji vidijo. To je naloga Državnega
               zbora. državni zbor mora delati do konca, prav tako tudi vlada, čeprav opravlja le
               tekoče posle, ampak nihče ne bo tej vladi preprečeval, da bi sprejemala dobre ukrepe,
               da resnično Slovenijo enkrat po teh 23 letih odpremo za tuje investitorje, ker sami
               vemo, domače banke, ki smo jih sanirali, ne delujejo, ne opravljajo svojega
               poslanstva za spodbujanje gospodarstva, doma seveda denarja ni, tako da dejansko
               drugače ne vidim, da odpremo vrata za tuje investitorje, o njih razmislimo, jih
               stestiramo, ne more priti kdorkoli v Slovenijo, ne more priti kdorkoli, ampak tisti
               investitor, ki ima dobre namene, in to po mojem trdnem prepričanju bi pomenilo, da bi
               lahko nekako najhitreje prišli tudi do prepotrebnih novih delovnih mest.</p>
               <p>Spoštovane kolegice in kolegi, verjamem, da bo moj proceduralni predlog doživel na
               glasovanju podporo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu bo Državni zbor ravno tako odločil jutri, v torek, 20. maja 2014, v
               okviru glasovanj.</p>
               <p>Minister za finance, ki opravlja tekoče posle, bo odgovoril na vprašanje mag. Marka
               Pogačnika v zvezi z davčnim dolgom podjetij.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Najlepša hvala.</p>
               <p>Osnovna ideja v zvezi z ukrepi, ki bi omogočali nekoliko spremenjen način poplačila
               davčnega dolga, temelji na tem, da je država oziroma davčni urad v vlogi upnika, tako
               kot številni drugi upniki v primeru prezadolženih podjetij, kjer pa upnik v imenu
               davkoplačevalcev ali pa kadar se nanaša na prispevke upokojencev, ima zelo stroga
               zakonska pravila, kako ta davek izterjevati. Ta zelo stroga zakonska pravila po eni
               strani omogočajo, da se s tem davčnim dolgom dela racionalno, po drugi strani pa
               onemogočajo določeno fleksibilnost, kjer bi se lahko v sodelovanju z drugimi upniki
               posameznim podjetjem, če se izkaže, da bi bil dogovor med ostalimi upniki mogoč, in
               če se izkaže, da bi tako podjetje lahko preživelo, sprostilo in povečalo možnost, da
               se dolg poplača čez nekoliko daljše časovno obdobje, bi se s tem omogočilo, da se
               verjetnost preživetja podjetij, ohranitev delovnih mest in povrnitev davčnega dolga
               lahko podaljša in izplen poveča. Pri tem je treba biti sicer previden, ker
               kakršnokoli mehčanje lahko pomeni tudi past, ker se lahko zgodijo tudi zlorabe. Zato
               smo rekli, da se bomo tega lotili zelo restriktivno in po korakih, kako se za to
               pripraviti. Ta zakon je zdaj v pripravi. Glede na trenutno politično situacijo, ali
               se da kaj od tega urediti morda s podzakonskimi akti, je bila to pravzaprav osnovna
               ideja.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima mag. Marko Pogačnik.</p>
            </sp>
            <sp who="SDZ6:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo.</p>
               <p>Spoštovani minister, hvala za odgovor. Osebno sem mnenja, da je ta davčni dolg
               verjetno ena izmed zelo zaskrbljujočih zadev, za katere sem prepričan, da jim je
               vlada Alenke Bratušek in Ministrstvo za finance pod vašim vodstvom posvetilo premalo
               pozornosti. Tu zdaj govorimo o davčnem dolgu, ki je javno znan, približno več kot 1,1
               milijarde evrov, kjer gre za približno 600 milijonov evrov aktivnega davčnega dolga,
               drugi dolg pa po informacijah iz medijev je razlika tako in tako že v nekih stečajnih
               postopkih. Mislim, da je vaša vlada na tem področju naredila veliko, veliko premalo,
               kajti ta davčni dolg se tudi po informacijah, ki jih imamo, iz meseca v mesec
               povečuje. Na koncu bi lahko dejali, da imamo v Sloveniji dve vrsti podjetij: za
               nekatere velja, da davke normalno plačujejo, za nekatere pa ne. 1,1 milijarde evrov,
               mislim, da je to ogromna postavka tudi za slovenski proračun, in sem prepričan, da bi
               vlada in vaše ministrstvo moralo narediti veliko več na tem področju, kajti s tem bi
               verjetno tudi okrepili proračun. Če bi se ta davčni dolg na nek način poskušal
               izterjati, na drugi strani ne bi bilo treba dvigovati davkov, ki so v breme
               državljank in državljanov Republike Slovenije, pa tudi z dodatnimi davčnimi
               obremenitvami gospodarstva.</p>
               <p>Zanima me:</p>
               <p>Kako je sploh možno, da je prišlo do tako ekstremno velikega davčnega dolga?</p>
               <p>Kako lahko neko podjetje zapade v tak davčni dolg?</p>
               <p>Ali je Durs naredil svoje ali ne? Ali ste kot resorno ministrstvo preverili, ali so
               bile <gap n="…"/> <stage>/ znak za konec razprave/</stage> <gap n="…"/> na Dursu, da mu ni uspelo tega davčnega dolga
               izterjati, da se je ta znesek povzpel na 1,1 milijarde evrov, pri tem pa govorimo, da
               verjetno več kot polovica tega davčnega dolga <gap n="…"/> <stage>/ izklop mikrofona/</stage></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima dr. Uroš Čufer.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Ta visok davčni dolg je predvsem indikator, kako globoka in dolgotrajna je bila
               finančna kriza, kateri smo bili priča. Pravzaprav kaže zelo podobno sliko, kot jo
               kažejo neplačane slabe terjatve pri bankah. Aktivnosti na izterjavi davčnega dolga so
               bile intenzivne, jih je bilo kar veliko in v bistvu tudi postopek absorpcije in
               zmanjševanja davčnega dolga ni postopek, ki traja čez noč, ampak nekaj, kar se
               absorbira v določenem časovnem obdobju. Tako da sigurno bo to še nekaj časa trajalo.
               Tisto, kar je pomembno, sta dva cilja, prvi – imeti čim večji izplen za
               davkoplačevalce in drugi – z izterjavo povzročiti čim manj makroekonomske škode.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo ima mag. Marko Pogačnik.</p>
            </sp>
            <sp who="SDZ6:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Glede na problematiko, jaz predlagam, da v skladu s poslovnikom opravimo širšo
               razpravo, kajti zdi se mi, da je to pomembno področje tudi za prihodnost. Res se
               pogovarjamo o 1,1 milijardi. In 1,1 milijarda pri recimo prihodkih, ki jih ima
               slovenski proračun, približno malo več kot 8 milijard, mislim, da je pomembna
               postavka. Jaz mislim, če bi se tukaj aktivirale določene aktivnosti, določeni ukrepi,
               mislim, da ne bi bil potreben marsikateri davek, ki je bil v času vaše vlade
               uveljavljen. Na drugi strani pa tudi mislim, če bi se poskrbelo, da bi se ta davčni
               dolg zniževal, da na eni strani tudi ne bi bilo potrebna zadolžitev. Zaskrbljujoče pa
               se mi zdi to, da se ta davčni dolg povečuje, iz meseca v mesec lahko beremo, da je ta
               davčni dolg višji in višji. In jaz mislim, da je ta vlada tukaj opustila dejanje,
               dejanje in ukrep, ki ga je naredila Janševa vlada, in jaz verjamem, da je med
               kakšnimi poslanskimi skupinami sedanje koalicije dvignil veliko prahu in ga marsikdo
               tudi ni podprl, to je to, da se davčni dolg objavi javno. Takrat je bil to ukrep, ki
               je v relativno kratkem obdobju ta davčni dolg zmanjšal. Potem s prihodom vaše vlade,
               s prihodom vaše koalicije pa se je ta davčni dolg podjetij začel ponovno povečevati.
               In jaz res apeliram na Vlado, kolikor se še da naraditi, na Ministrstvo za finance,
               da sprejmete tukaj določen ukrep, da ta davek dobi država nazaj, predvsem pa da se na
               nek način poskuša zajeziti, da se bo ta davčni dolg povečeval. Danes imamo dve vrsti
               podjetnikov – ene, ki davke plačujejo, in ene, ki vedo, da davka ne bodo plačali in
               da ga Durs ni sposoben izterjati. Saj ne leti tukaj kritika samo na Ministrstvo za
               finance. Lahko se vprašamo tudi, ali je Durs naredil v zadnjem obdobju vse stvari, ki
               bi jih moral narediti. Kajti meni osebno ni jasno, kako lahko pride do tako ekstremno
               visokega davčnega dolga. In predvsem ukrepi, ki bodo tukaj v prihodnosti sprejeti, da
               bo država ta denar dobila nazaj. Marsikaterega davka ne bi bilo treba. Jaz mislim, da
               s tem, ko se tudi medijsko govori, kakšen je davčni dolg, bo verjetno marsikatero
               podjetje iskalo luknjo v zakonih, če obstajajo za to, da se ta davek ne bo poplačal.
               In še enkrat apeliram na Ministrstvo za finance, institucije, da se sprejmejo čim
               prejšnji ukrepi za povrnitev in izterjavo tega dolga. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Tudi o vašem predlogu bo Državni zbor odločal jutri, v torek, 20. maja 2014, v okviru
               glasovanj.</p>
               <p>Minister dr. Uroš Čufer pa bo odgovoril na vprašanje mag. Andreja Širclja v zvezi s
               finančnimi posledicami dokapitalizacije Banke Celja.</p>
               <p>Izvolite, gospod minister.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Najlepša hvala.</p>
               <p>Kar se tiče dokapitalizacije Banke Celje, je Banka Celje trenutno v postopku državne
               pomoči in Evropska komisija, DG COMP pravzaprav z njimi skupaj pregleduje finančni
               načrt. Predvidene finančne posledice so dokapitalizacija v višini približno 160
               milijonov evrov in prenos slabih terjatev z Banke Celje na slabo banko v znesku, ki
               se v okviru finančnega programa, programa prestrukturiranja Banke Celje še
               pripravlja.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima mag. Šircelj.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Spoštovani minister!</p>
               <p>Banka Celje je ustvarila tudi v letu 2013 znatno izgubo. Precej je bilo tudi slabih
               terjatev, mislim, da okoli 170 milijonov slabih terjatev je bilo. In navsezadnje
               zaradi tega je Banka Slovenije pozvala Banko Celje, da se dokapitalizira. Prvo
               dopolnilno vprašanje je:</p>
               <p>Zakaj tega niso naredili obstoječi oziroma ali bodo naredili to obstoječi lastniki?
               Vemo, da je Nova Ljubljanska banka tukaj največji lastnik, mislim da 40-procentni.</p>
               <p>Ali bodo to naredili tuji investitorji oziroma domači investitorji, zasebni
               investitorji ali bo to dejansko preneseno tudi na ramena davkoplačevalcev?</p>
               <p>Namreč že iz tega odgovora, ki ste ga dali, dejansko kaže, da ni bila uspešna
               dokapitalizacija s strani obstoječih lastnikov, da ni novih lastnikov. In tukaj me
               zanima:</p>
               <p>Zakaj se je to tako zgodilo?</p>
               <p>In drugo, glede verodostojnosti podatkov. Če DG COMP sedaj pregleduje te slabe
               terjatve, je seveda zdaj vprašanje:</p>
               <p>Ali držijo ocene Banke Slovenije po 160 milijonski dokapitalizaciji ali ne? Ali bo ta
               dokapitalizacija večja? Kaj to pomeni še za eno banko oziroma navsezadnje ali banke
               stojijo v vrsti za to dokapitalizacijo? Ali morda kakšna državna banka ne bo
               dokapitalizirana s strani države ali bodo tukaj dejansko vse? Manjka verjetno še SID
               banka, ki je prav tako državna banka, ki naj bi bila pregledana.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite dopolniti odgovor?</p>
               <p>Besedo ima dr. Uroš Čufer.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Nisem zasledil zelo veliko vprašanj, predvsem komentarji. Mogoče samo toliko v
               pojasnilo, to je pravzaprav standardni postopek, da DG COMP pregleda program
               prestrukturiranja, poda mnenje, in to je vedno do določene mere tudi interaktivno
               delo med obema inštitucijama. Kar se tiče obstoječih lastnikov. Obstoječi lastniki so
               imeli možnost dokapitalizirati, banke, ki so v programu državne pomoči, nimajo
               pravice dokapitalizirati, zaradi tega se je tudi nabor investitorjev ustrezno
               zmanjšal. Banka, ko je naredila svoje aktivnosti za iskanje zunanjih investitorjev,
               dodatnih investitorjev, pravzaprav ni našla nobene druge, zaradi tega se je Banka
               Slovenije obrnila na Vlado Republike Slovenije, da bi v okviru zakona o pomoči in
               stabilizaciji bankam pomagali tudi Banki Celje.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo, da se opravi razprava o odgovoru, ima mag. Šircelj.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Predlagam, da se o tej tematiki opravi razprava predvsem zaradi tega, ker dejansko
               ne vemo, ali smo s sanacijo bank v naši državi končali. Navsezadnje nimamo tudi
               končne številke, koliko bo vse skupaj stalo. Mislim, da je ta primer eden izmed
               mnogih ali pa je eden izmed številnih, ki kaže na to, da ni uspešna sanacija do sedaj
               bila izvedena in da tudi ni bilo nič narejeno na upravljanju in vodenju teh bank
               oziroma te banke. Saj pravim, ta je lahko kot primer, da se to še ni opravilo, zaradi
               tega tudi predlagam splošno razpravo o tem vprašanju.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu bo Državni zbor odločil jutri, v torek, 20. maja 2014, v okviru
               glasovanj.</p>
               <p>Prehajamo na vprašanje, na katerega bo odgovoril minister za obrambo, ki opravlja
               tekoče posle, gospod Roman Jakič, in sicer bo odgovoril na vprašanje mag. Ivana
               Vogrina v zvezi s plačilom slovenskih vojakov.</p>
               <p>Izvolite, gospod minister Jakič.</p>
            </sp>
            <sp who="SDZ6:JakičRoman">

               <speaker>ROMAN JAKIČ:</speaker>

               <p>Najlepša hvala, spoštovani predsednik.</p>
               <p>Spoštovani poslanec, vprašanj je devet, tako da ne verjamem, da bova danes uspela v
               tem kratkem roku odgovoriti na vse. Zato predlagam, če se strinjaš, da pošljemo za
               ostala vprašanja, ki jih bom zdajle izpustil, pisne odgovore z Ministrstva za
               obrambo. V odgovoru se bom predvsem skušal usmeriti na plačilo pripravljenosti za
               delo v Slovenski vojski, na katerega v enem od svojih pismom opozarja tudi sindikat,
               in mislim, da so nekatera dejstva, ki jih navaja, nekoliko zavajajoča. Kot prvo, z
               omenjenim pravilnikom, ki je notranji organizacijski akt ministrstva, po veljavnem
               pravnem redu minister, ne glede na to, da je v bistvu ta akt podpisal moj predhodnik,
               ne more določati pravic in obveznosti zaposlenih mimo veljavnih predpisov, ampak
               lahko določa le notranja pravila za njihovo izvajanje. Da ne gre za kakršnokoli s
               pravilnikom določeno <q>"legalizacijo"</q> nepravilnega izplačevanja dela vojakov, je
               ugotovilo tudi Višje delovno in socialno sodišče v dveh pravnomočnih sodbah, ko je
               odločalo o kolektivnih tožbah sindikatov vojakov Slovenije, s katero je njihove
               zahteve za razveljavitev pravilnika in tudi za drugačno plačilo pripravljenosti
               zavrnilo. To so na žalost sindikati zamolčali, se pravi, da je nek pravni proces
               glede tega, o čemer se zdaj pritožujejo, že šel skozi Višje delovno in socialno
               sodišče in je tam padel. Sindikat je namreč sprožil dva kolektivna delovna spora, in
               sicer prvi kolektivni delovni spor zaradi izplačevanja dodatka za pripravljenost po
               46. členu kolektivne pogodbe za javni sektor za čas, ko je pripadnikom Slovenske
               vojske odrejena pripravljenost na delu ali določenem kraju, in drugi zoper pravilnik
               o načinu obračuna in izplačila nekaterih stroškov dela in nadomestila selitvenih
               stroškov v delu, ki urejajo obračun in izplačevanje dežurstev ter straže. In tu je
               prišlo tudi do pravnomočne sodbe. Do morebitne drugačne ureditve višine dodatka za
               stalno pripravljenost v 46. členu kolektivne pogodbe Ministrstvo za obrambo ne more
               pripadnikom Slovenske vojske za čas odrejene pripravljenosti izplačati nadur, niti
               kaj drugega, kot je določeno v veljavnih predpisih.</p>
               <p>Na podlagi vsega navedenega lahko zaključim, da pripadniki Slovenske vojske za
               opravljeno delo kot tudi za pripravljenost za delo, ko dejansko ne delajo in se zato
               ne štejejo v redni delovni čas, prejemajo plačilo po veljavnih predpisih.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima mag. Vogrin.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospod minister, za korektno ugotovitev, da midva zdaj problematike ne
               bova razrešila in bi prosil tudi za pisni odgovor. Glejte, jaz sem praktičen človek.
               Na kaj bi želel opozoriti? Razlika je, ali je nekdo pripravljen na delo doma, recimo
               zdravnik, ki dežura, pa je doma, da ga pokličejo, ali pa je vojak, ki je na terenu
               ali pa v kasarni. In če za eno uro dobi 80 centov, pustimo predpise, je z nami nekaj
               narobe. Potem pa sedite vi nekje za 80 centov na uro. Glejte, predpisi so narobe, to
               nas opozarjajo.</p>
               <p>Drugo, gospod minister, jaz sem imel sestanek s sindikati nekajkrat, ker pač recimo
               da čutijo, da jaz čutim z njimi. Ob mizernih plačah, ki jih imajo, še neka druga
               značilnost. Ob 1. maju so imeli predstavniki države velike govore, kako zasebni
               delodajalci kršijo pravico delavcev. Veste, kateri delodajalec v tej državi je
               največji kršitelj? Država sama. Morda veste, koliko tožb je vloženih s strani
               vojakov, pa tudi policistov proti državi in bodo iztožili? Po mojih podatkih bodo vse
               iztožili, razen mogoče tam, kjer so se prenaglili ali pa res narobe postavili
               zahtevke. To boli, veste, da imajo nekateri 20 tisoč bruto plače, vojak pa tisoč 300
               evrov, to boli ljudi. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite dopolniti odgovor?</p>
               <p>Gospod Roman Jakič, izvolite.</p>
            </sp>
            <sp who="SDZ6:JakičRoman">

               <speaker>ROMAN JAKIČ:</speaker>

               <p>Najlepša hvala. Jaz bi prepustil sodiščem, da razsojajo in ne bi mogel trditi zase,
               ali sem prepričan, katera stran bo zmagala v nekem sodnem postopku. Ali je navedena
               ureditev plačevanja pripravljenosti na obrambnem področju ustrezna, je pa seveda
               drugo vprašanje, in se pridružujem vašemu mnenju, da je to treba spremeniti. Višina
               dodatka za pripravljenost je bila spremenjena v letu 2008, ko je bil sprejet nov
               plačni sistem in je nova kolektivna pogodba za javni sektor določala le eno višino
               dodatka za pripravljenost, kljub temu da Zakon o obrambi določa tri vrste
               pripravljenosti, to se pravi na delovnem mestu, drugem kraju ali pa doma. Tudi učinki
               so narejeni, tudi predlogi, ki smo jih dali z Ministrstva za obrambo ali pa moji
               predhodniki, so bili že posredovani. Sami pa ugotavljate, ko izračunavate te cente in
               evre, da Zakon o službi v Slovenski vojski določa, da se za plače v Slovenski vojski
               uporabljajo predpisi, ki urejajo plače javnih uslužbencev. Če bi hoteli za pripadnike
               in pripadnice Slovenske vojske sprejeti neodvisen, če lahko temu rečem, ločen
               plačilni sistem, bi bil potreben širši tako vladni kot pa socialni konsenz. Ne glede
               na trenutno javnofinančno stanje pa po moji oceni ne moremo pričakovati, da bi do
               tega prišlo. S tem seveda odpiramo tudi kompletno Pandorino skrinjico, ko bi morali
               na novo proučiti vsa dejstva. Jaz sam menim, da je zelo težko, tudi nam kot
               delodajalcu je zelo težko pripadnice in pripadnike Slovenske vojske razvrščati v
               plačilne razrede. Plačilni razredi obstajajo, so že razvrščeni, ampak ko naredimo pa
               primerjalno analizo z drugimi poklici, podobnimi poklici, pa ugotavljamo, da bi lahko
               za vojsko veljala specifika. Čeravno je treba istočasno povedati, da vojska, policija
               in zaposleni v institucijah, kot so kaznilnice, v izhodiščnem razredu za pet razredov
               višje štartajo kot drugi uslužbenci v javnem sektorju, in povedati o teh, ko vi
               govorite 700 evrov neto plače, da so to tisti, ki imajo tretjo oziroma četrto ali
               peto stopnjo izobrazbe in so razvrščeni v plačilni razred, ki smo ga v preteklosti
               določili v tej državi.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko zaključimo s tem vprašanjem? Hvala.</p>
               <p>Prehajamo na vprašanja poslank in poslancev.</p>
               <p>Mag. Andrej Šircelj, Slovenska demokratska stranka, bo postavil vprašanje ministru za
               finance, ki opravlja tekoče posle, dr. Urošu Čuferju.</p>
               <p>Izvolite, gospod Šircelj.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo.</p>
               <p>Spoštovani minister! Moje vprašanje se nanaša na upravljanje slabih terjatev. Gre
               predvsem za to, da smo v lanskem letu, v letu 2013 ustanovili Družbo za upravljanje
               terjatev bank. To je naredila država, ki je 100-odstotni lastnik te družbe. V lanskem
               letu so potekali različni postopki v tej družbi. In ne nazadnje pred novim letom so
               bile terjatve dveh bank prenesene na Družbo za upravljanje terjatev bank. Ocene so
               bile s strani Evropske komisije oziroma DG COMP, ocene so bile s strani ekspertnih
               svetovalnih podjetij za te terjatve. Tukaj je treba seveda povedati, da Družba za
               upravljanje terjatev bank ni sodelovala pri teh ocenjevanjih. Govorim vnaprej o teh
               ocenjevanjih, ki so se dogajala v letu 2013. Je pa seveda Družba za upravljanje
               terjatev bank naredila ocene za 20 podjetij in ugotovila, da ocene, ki so bile
               narejen v letu 2013, niso skladne z ocenami, ki jih je družba naredila nekoliko
               kasneje, dva meseca kasneje. Zaradi tega ima Družba za upravljanje terjatev bank 81
               milijonov izgube. To se seveda pozna v sami bilanci. Vsa dejanja so bila pod nadzorom
               Banke Slovenije in pod nadzorom Ministrstva za finance glede Družbe za upravljanje
               terjatev bank. Sedaj pa ima družba izgubo in ocenjeno je, da te ocene ne držijo.</p>
               <p>Zanima me:</p>
               <p>Zakaj se je to zgodilo?</p>
               <p>Zakaj družba že prej ni bila vključena v te ocene?</p>
               <p>Zakaj prihaja do tega, da enostavno ta družba že na samem začetku posluje izgubo v
               letu 2013?</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za odgovor ima minister dr. Uroš Čufer.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Najlepša hvala.</p>
               <p>V bistvu postopek, kako se je pripravljalo ocenjevanje in vrednotenje terjatev, ki so
               prenesene na slabo banko, se je na koncu zaključil v fazi, da je pravzaprav Evropska
               komisija, DG COMP, kot smo prej rekli, postavila cene tistega, kar je dolgoročna
               ekonomska vrednost, katera je edina priznana vrednost, po kateri se lahko te terjatve
               prenesejo čez. Družba za opravljanje slabih terjatev bank, ko je pripravila svojo
               otvoritveno bilanco, za katero pravzaprav rabi tudi revizijo, in v teku, ko se je
               pravzaprav prenašal portfelj, je naredila neke ocene, vendar pa mislim, da bodo te
               ocene dejansko merodajne potem, ko bo tudi revizor do konca vse te stvari pogledal in
               ocenil, kakšna je pravzaprav prava vrednost teh terjatev, ki jih ima v svoji bilanci.
           </p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospod Šircelj, imate možnost za dopolnitev.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Ja, vsekakor. Prvič, jaz sem ministra vprašal o razlogih, zakaj se je dejansko to
               zgodilo. In sedaj se dodaten zaplet zgodi v tem, da družba nima vseh podatkov, ki jih
               revizor želi. Zakaj družba nima vseh podatkov? Zato ker te podatke ima ali
               Ministrstvo za finance ali Banka Slovenije ali oba skupaj. Navsezadnje v tej družbi
               primanjkuje podatkov, ki so nujno potrebni za to, da bo revizor, kot sem razbral iz
               tiska, naj bi to bil KPMG, naredil sploh revidirano poročilo za te družbe. Treba se
               je namreč zavedati, ta družba je delniška družba in mora v skladu z Zakonom o
               mednarodnih računovodskih standardih v skladu s temi standardi dejansko narediti
               revidirano letno poročilo. Navsezadnje ga mora predložiti tudi Vladi. Ampak sedaj
               revizor tega ne more narediti, ker nima podatkov, družba ne more dati podatkov, ker
               ima podatke Banka Slovenije oziroma Ministrstvo za finance, ki jih pa, ne vem, kaj
               počnete na ministrstvu s temi podatki, ampak enostavno tu smo v nekem začaranem
               krogu. In to dejansko meče izredno slabo luč na začetek poslovanja te družbe, ne
               glede na to, da se pojavljajo številna druga vprašanja v zvezi s tem, ampak tukaj je
               pač to nek osnovni koncept. Zanima me tudi, zakaj takšno nezaupanje.</p>
               <p>Zakaj sploh nezaupanje med Ministrstvom za finance, ki predstavlja lastnika, se pravi
               Vlado oziroma državo, in na drugi strani Družbo za upravljanje terjatev bank, da oni
               ne dobijo pravočasno teh podatkov?</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Mogoče je treba pojasniti, da ne gre za noben začaran krog. Gre zelo preprosto, da
               so se prenosi terjatev začeli na koncu lanskega leta, nekje okoli 20. decembra, in so
               se zaključili kakšen teden nazaj, eden ali dva. Zdi se mi pravzaprav dejstvo in
               odločitev revizorja, da pogleda vse podatke, ne pa, da se odloča na podlagi 20
               ovrednotenj, celotno vrednost portfelja, edino prava odločitev, da dejansko pogleda
               zelo natančno, kje podatki so, da pogleda vse tiste podatke, ki še niso bili do
               takrat preneseni na slabo banko in ki so pravzaprav element vrednotenja.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Mag. Šircelj, izvolite.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Poglejte, mislim, da je za Slovenijo in kako bo Slovenija izšla iz ekonomske,
               finančne, socialne, moralne krize, ključno vprašanje, kako bo Družba za upravljanje
               terjatev bank in tudi banke hkrati enostavno začele drugače opravljati te slabe
               terjatve. Pogoj za to pa je to, da ima ta družba tekoče podatke in da dejansko tudi
               sodeluje že pri samem vrednotenju, ne da dobi od Ministrstva za finance oziroma
               medministrske ekipe oziroma skupine, ki je ustanovljena, navodila, kaj in kako bo to
               naredila in katere terjatve bodo prenesene, po kakšni ceni in tako naprej. Če bi bilo
               tu več sodelovanja, ne bi prišlo do takšne situacije, da imamo danes nerevidirano
               letno poročilo Družbe za upravljanje terjatev bank namesto revidiranega, s tem da je
               v skladu z zakonom nujno, da ima takšna družba revidirano letno poročilo.</p>
               <p>Zaradi tega predlagam, da se opravi razprava o odgovoru ministra za finance in se
               tudi širše osvetli navedena problematika.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>O vašem predlogu bo Državni zbor odločal juti v okviru glasovanj.</p>
               <p>Naslednje poslansko vprašanje bo postavil gospod Mihael Prevc, in sicer ministru za
               infrastrukturo in prostor, ki opravlja tekoče posle, gospodu Samu Omerzelu.</p>
            </sp>
            <sp who="SDZ6:PrevcMihael">

               <speaker>MIHAEL PREVC (PS SLS):</speaker>

               <p>Hvala lepa za besedo, spoštovana podpredsednica.</p>
               <p>Spoštovani minister! Verjetno se spomnite, da sem vas že med sprejemanjem sprememb
               proračuna za letošnje leto opozoril na težave, ki utegnejo nastati zaradi vašega
               slabega načrtovanja proračunskih sredstev za področje prometne infrastrukture. Takrat
               ste vztrajno zatrjevali, da je sredstev dovolj, čeprav ste jih na primer samo za
               tekoče vzdrževanje sklestili na vsega skupaj 8 milijonov evrov. Tako ste tudi
               zagotavljali, da se bodo investicije, za katere ste zagotovili samo 110 milijonov
               evrov, nadaljevale brez težav. Dejali ste tudi, da boste še pred koncem leta 2013
               predstavili nov koncept financiranja slovenskih državnih cest in da posledic na
               slovenskih državnih cestah zaradi krčenja proračunskih sredstev za leto 2014 ne bo. A
               poglejte, že v začetku letošnjega leta so se moja opozorila o tako drastičnem
               znižanju proračunskih sredstev na vaši postavki, žal, začela uresničevati. Že
               januarja je slovensko javnost zadela informacija o tem, da bo zaradi slabega stanja
               na 15 premostitvenih objektih bodisi treba omejiti promet bodisi jih popolnoma
               zapreti. Takrat ste zagotavljali, da boste nemudoma pristopili k reševanju te
               situacije. Danes, skoraj 5 mesecev po tem, je stanje na terenu popolnoma enako
               tistemu iz januarja – izmenični enosmerni promet, semaforji in večkilometrski
               zastoji, o kakršnikoli obnovi pa ne duha ne sluha. Glede na vaše navedbe, ki jih je
               bilo mogoče zaslediti v medijih, da nam v proračunu manjka kar 115 milijonov evrov
               sredstev za tekoče financiranje premostitvenih objektov, za katere bi morali
               zagotoviti približno 30 milijonov evrov finančnih sredstev, očitno tega ne bo mogoče
               izvesti.</p>
               <p>Zato vas sprašujem sledeče, spoštovani minister:</p>
               <p>Kako boste zagotovili izvajanje zakonsko predpisanih nalog ministrstva in vseh
               investicij v prometno infrastrukturo?</p>
               <p>In drugo vprašanje:</p>
               <p>Kdaj se bo začelo oziroma kako poteka sanacija premostitvenih objektov, na katerih je
               bil januarja 2014 uveden izmenični enosmerni promet?</p>
               <p>In še tretje vprašanja:</p>
               <p>V kateri fazi se nahaja koncept financiranja državnih cest, ki ste ga napovedovali
               praktično celo leto?</p>
               <p>Hvala lepa za vaše odgovore.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, gospod minister.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovana podpredsednica, najlepša hvala za besedo.</p>
               <p>Spoštovani gospod poslanec, najlepša hvala za vprašanja. Sami ste začeli najprej pri
               sprejemanju proračuna za leto 2012. Tisto, kar drži in kar je res glede planiranih
               sredstev, je bilo že na matičnem Odboru za infrastrukturo ugotovljeno, da je teh
               sredstev premalo. Matični odbor je takrat naložil Ministrstvu za infrastrukturo in
               prostor kot tudi Vladi Republike Slovenije, da poišče manjkajoča sredstva, in to ne
               samo za državne ceste, vendar tudi za subvencije prevoza dijakov in študentov v šolo
               in tudi za manjkajoča sredstva na železnicah. Treba se je zavedati, da smo takrat vsa
               ministrstva dobila limite, v okviru katerih je bilo treba planirati proračune za naša
               ministrstva in v skladu s takratno finančno situacijo smo tudi mi pripravili
               razporeditev sredstev glede na potrebe. Moram poudariti, da ko govorimo o
               investicijah, edine investicije, ki se peljejo naprej, so investicije, ki so
               sofinancirane iz evropskih skladov. Treba se je zavedati, da vsi projekti, ki so v
               teku pri teh investicijah, tečejo nemoteno. Izredno pomembno je, da tečejo nemoteno,
               saj v primeru, da teh investicij ne zaključimo, smo primorani vračati 560 milijonov
               evrov evropskih sredstev. Upam, da se vsi, vključno z menoj, zavedamo, kako pomembne
               in resne so te investicije tudi v tem duhu, pa tudi v duhu razvoja gospodarstva. Ko
               govorimo o manjkajočih sredstvih in aktivnostih, ki smo jih kot ministrstvo na tem
               področju naredili, prvi predlogi reševanja so bili tudi v skladu z zahtevami
               matičnega odbora poslani na Ministrstvo za finance novembra 2013. Torej takoj po tem,
               ko je bil proračun potrjen. Vsi predlogi, vključno s predlogom, kako reševati državne
               ceste, so bili na ministrstvu pripravljeni in poslani na Ministrstvo za finance. Med
               drugim je bil pripravljen tudi predlog zakona reševanja državnih cest in financiranje
               iz <q>"bencinskega centa"</q>, vendar moram na žalost povedati, da vsi predlogi, ki so bili
               pripravljeni in poslani z našega ministrstva, niso bili podprti, niso bili sprejeti.
               Kar nekaj predlogov je bilo poslanih preko Odbora za gospodarstvo na Vlado, kjer so
               bili tudi pred samo sejo vlade umaknjeni iz razprave. Torej želim poudariti, da na
               Ministrstvu za infrastrukturo smo pripravljali predloge, na kakšen način reševati
               nevzdržno finančno situacijo, vendar na žalost za te predloge ni bilo posluha.</p>
               <p>Glede reševanja problematike za skupno mizo moram poudariti, da kot minister za
               infrastrukturo in prostor sem se pred tiskovno konferenco vprašal, ali sem izčrpal
               res čisto vse možnosti za pogovore znotraj vlade, da najdemo rešitev za financiranje
               tistih projektov oziroma tistih zakonskih minimumov, ki jih znotraj ministrstva
               moramo zagotavljati, in verjemite mi, moj odgovor na to je bil da. Izčrpal sem
               absolutno vse možnosti pogovorov za skupno mizo in zato tudi nisem želel, da ta
               problematika ostane zaprta in zato sem želel, da je tudi javnost seznanjena s tem in
               da na osnovi tega dalje iščemo skupaj rešitev, da najdemo vire financiranja tudi za
               vprašanje, ki jih postavljate vi. Konkretno pri premostitvenih objektih, 15 je
               takšnih, kjer imamo omejitve prometa, na dveh smo nemudoma pristopili k reševanju,
               takoj januarja smo pripravili dokumentacijo in razpis za ta dva objekta, torej takoj,
               ko smo vedeli, da imamo omejitev in za ta dva objekta smo tudi našli sredstva,
               naredili prerazporeditve in za ta dva objekta je bil razpis takoj v teku in smo tudi
               zagotovili, da se bosta ta dva objekta sanirala. Za preostalih 13 objektov, ki jih
               tudi navajate, na žalost na ministrstvu nimamo sredstev. V primeru, da najdemo ta
               sredstva, in jaz močno upam, da jih bomo našli, so projekti pripravljeni in se lahko
               gre v sanacijo. Kar se tiče stroke in tehničnega dela priprave na ministrstvu je za
               vse poskrbljeno, vendar upam, da tudi vi razumete, da brez sredstev mi kot
               ministrstvo tega ne moremo realizirati.</p>
               <p>Sprašujete me o zakonskem minimumu, ki ga moramo zagotavljati na državnih cestah. Za
               zagotavljanje zakonskega minimuma so zopet potrebna sredstva, kar pomeni, da je treba
               opravljati vzdrževanje, je treba imeti podpisane koncesijske pogodbe in tudi na tem
               področju nam primanjkuje sredstev. In še enkrat, v okviru moje tiskovne konference,
               kjer sem opozoril na to problematiko, in tudi v okviru gradiva, ki smo ga pred dobrim
               mesecem poslali na vlado, jaz upam, da bomo ta sredstva našli, da bomo lahko <gap n="…"/> <stage>/ znak
               za konec razprave/</stage><gap n="…"/> zakonski minimum na državnih cestah.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospod Prevc, imate besedo.</p>
            </sp>
            <sp who="SDZ6:PrevcMihael">

               <speaker>MIHAEL PREVC (PS SLS):</speaker>

               <p>Hvala lepa, minister, za te odgovore. Prav take ali podobne sem tudi pričakoval.
               Verjamem, da je bilo potem v nadaljevanju težko pridobiti dodatna sredstva, vendar
               spoštovani minister, mi smo vas že takrat opozarjali pri sprejemanju proračuna
               oziroma pri rebalansu proračuna oziroma pri rebalansu proračuna, da je na vaših
               postavkah sredstev mnogo, mnogo premalo. Jaz sem prepričan, če ste ob sprejemanju
               proračuna vedeli, da v tem vašemu proračunu ni dovolj sredstev, prepričan sem, da ste
               to vedeli, da je premalo sredstev za izvedbo vseh z zakonom predpisanih nalog,
               opozarjali smo vas, bi vi morali takrat udariti po mizi, kajti tudi to smo nekako
               povedali, da ste pravzaprav potegnili najkrajši konec med vsemi resorji, kar se tiče
               pridobivanja sredstev. Zakaj niste takrat udarili po mizi? Ali pa ne nazadnje
               ponudili protestni odstop, ker ste vedeli, da je sredstev premalo. V primeru sredstev
               za subvencioniranje prevozov dijakov in študentov ste morali že takrat vedeti, da je
               sredstev premalo in da jih bo po slabe pol leta zmanjkalo.</p>
               <p>Poglejte, minister, konkretno me pa zanima še to:</p>
               <p>Kako je situacija glede nadvoza nad železnico Medno na relaciji Medvode-Ljubljana?</p>
               <p>Dejstvo je, preko tega nadvoza se dnevno vozi 12 tisoč vozil oziroma še več. Januarja
               ste mi verjetno pomotoma zatrdili, da tega objekta ni na seznamu <gap n="…"/> <stage>/ znak za konec
               razprave/</stage><gap n="…"/> objektov, čeprav zemljevid dejansko kaže stanje drugače.</p>
               <p>Zanima me, spoštovani minister: 
                   Koliko časa bo na tem cestnem odseku še polovična zapora oziroma kdaj bo <gap n="…"/> <stage>/
                     izklop mikrofona/</stage> 
               
           </p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, gospod minister.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Najlepša hvala za besedo.</p>
               <p>Spoštovani gospod poslanec, jaz se vam zahvaljujem v resnici za vaše razmišljanje in
               postavljeno problematiko glede mojih reakcij tudi pri sprejemanju proračuna 2014.
               Tudi sam sem si to vprašanje postavil, kdaj bi bil primeren čas, da odreagiram na
               situacijo. Jaz moram reči, da pri sprejemanju proračuna sem se smatral kot del vladne
               ekipe, ker sem bil prepričan, da bomo skupaj iskali rešitve za situacijo. In dejstvo
               je, da ob sprejemanju proračuna tudi matični odbor in razprava vseh poslancev je šla
               v tej smeri, smo vedeli, da ta sredstva potrebujemo, da je treba zagotoviti več
               sredstev. Tisto, kar se sam tudi sprašujem in kjer sem dejansko verjel na besedo in
               verjel v obljube, mi, ko smo sestavljali proračun, smo Ministrstvo za infrastrukturo
               in prostor in Ministrstvo za finance skupaj sedeli in pregledovali postavko za
               postavko. In tisto, v kar sem jaz takrat verjel, in to je tisto, kar tudi sam sebi
               očitam, da smo ekipa, jaz sem v to verjel, in obljube tudi z Ministrstva za finance,
               da bomo skupaj našli rešitev in sredstva v letu 2014, jaz sem verjel, da na nivoju
               ministra beseda nekaj velja. Jaz sem verjel, da kot ekipa bomo vsekakor našli ta
               sredstva. Jaz se zavedam, da govorimo o rangu 100 milijonov evrov, a vendar glede na
               izkušnje iz preteklosti in vodij finančnega sektorja z našega ministrstva sem bil
               prepričan, da bomo skupaj z Ministrstvom za finance našli ta sredstva. Vsekakor
               Ministrstvu za infrastrukturo in prostor je bilo takrat jasno, da znotraj
               prerazporeditev ministrstvo ne bo moglo najti teh sredstev. Jaz si danes upam sam pri
               sebi zaključiti, da sem bil takrat politično naiven in da sem verjel na besedo. V
               življenju sem pač tako narejen, da za mene beseda praktično pomeni vse, in to sem
               pričakoval tudi na tem nivoju. Vendar žal smo prišli v situacijo, ko temu ni tako.
               Rešitev kljub vsem našim predlogom se ni iskala skupaj in zato je tudi moja reakcija
               bila v tej smeri. Jaz vem, da politično ta reakcija ni bila modra za mene, to mi je
               kristalno jasno. A vendar se nikoli tudi nisem kot politik tretiral. Da bi bilo treba
               prej odreagirati, kot sem reagiral na tiskovni konferenci 13. 5 – verjetno bi bilo
               treba, a do tistega trenutka sem verjel, da bomo našli skupaj rešitev za nastalo
               situacijo.</p>
               <p>Za konkreten premostitveni objekt, za katerega me sprašujete, ker ga ni v vprašanjih,
               moram priznati, da trenutno točno situacije ne poznam. Bom pa pripravil pregled glede
               tega objekta in vam pisno posredujem <gap n="…"/> <stage>/ izklop mikrofona/</stage></p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Izvolite, gospod Prevc, imate proceduralni predlog.</p>
            </sp>
            <sp who="SDZ6:PrevcMihael">

               <speaker>MIHAEL PREVC (PS SLS):</speaker>

               <p>Glede na te odgovore ali mogoče tudi o razmišljanju ministra in pa glede na to, da
               se minister zaveda, kakšni problemi so na teh področjih, bi bilo prav, da opravimo
               razpravo o tej problematiki. Dejstvo je, da zaradi pomanjkanja sredstev je v
               letošnjem letu izostalo tudi ogromno projektov na področju obnove regionalnih cest,
               na področju rekonstrukcije regionalnih cest. Mislim, da je 40 projektov takšnih po
               celi Sloveniji. To so projekti, ki so bili že v teku, to so projekti, kjer je zadaj
               popolna dokumentacija in so se zaradi pomanjkanja sredstev ustavili. Tam so sedaj
               gradbišča, ki zahtevajo določene stroške. Ne nazadnje tudi pogodbe z izvajalci so
               prekinjene. To pomeni ponovno določene stroške za državo, pomeni določene stroške
               kazni, ki jih bo država zaradi tega morala plačati in pa stroški za varovanje teh
               gradbišč. Glede na to, da so ti projekti po celi Sloveniji, sem prepričan, da bodo
               jutri poslanci ne glede na politično prepričanje ta moj predlog podprli in da bomo
               izvedli to splošno razpravo na to temo. Zato seveda še enkrat predlagam, da se opravi
               razprava o tej problematiki. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa za vaš predlog. O njem bomo razpravljali in odločali jutri v okviru
               glasovanj.</p>
               <p>Sedaj pa bo naslednje poslansko vprašanje postavila gospa Renata Brunskole, in sicer
               ministru za infrastrukturo in prostor, ki opravlja tekoče posle, gospodu Samu
               Omerzelu.</p>
            </sp>
            <sp who="SDZ6:BrunskoleRenata">

               <speaker>RENATA BRUNSKOLE (PS PS):</speaker>

               <p>Hvala lepa, spoštovana gospa podpredsednica. Spoštovani gospod minister, lep pozdrav
               še enemu tukaj prisotnemu ministru, kolegice in kolegi!</p>
               <p>Že nekajkrat v tem mandatu, pa tudi v prejšnjem mandatu sklica Državnega zbora se je
               moje poslansko vprašanje nanašalo na potek prometne povezave 3. razvojne osi – južni
               del. Gre za demografsko ogroženo območje Bele krajine, ki je pridobilo, žal, ta
               status po sklepu Vlade. Žal zato, ker to pomeni, da gre za območje, ki je potrebno
               pomoči.</p>
               <p>V prejšnjem mandatu, v letu 2009, in potem s sklepom v letu 2011 je bil na Vladi
               sprejet program spodbujanja konkurenčnosti in razvoja, program Pokolpja do leta 2016.
               V tem programu je tudi pomemben oziroma lahko rečem celo najpomembnejši
               infrastrukturni projekt tretja razvojna os južni del.</p>
               <p>Spoštovani gospod minister, kot že nekajkrat v tem mandatu vas tudi tokrat želim
               povprašati:</p>
               <p>Koliko premikov je bilo izvedenih v času vašega mandata ministra za infrastrukturo in
               prostor v povezavi s potekom trase oziroma izvedbenim delom iz 3. razvojne osi –
               južni del, torej iz Novega mesta oziroma iz Dolenjske proti Beli krajini?</p>
               <p>Zakaj vas o tem sprašujem? Če pogledamo začetek trase 3. razvojne osi, torej iz
               Novega mesta, se ta trasa praktično začne, ko se konča avtocestni odsek
               Ljubljana–Zagreb, avtocestno omrežje, in se od tam potem naveže na Novo mesto. Iz
               Novega mesta gre 3. razvojna os mimo podjetja Krka, podjetja TPV oziroma podjetja
               Revoz in naprej proti Beli krajini.</p>
               <p>Moje vprašanje sledi tudi vprašanju, ki je bilo nekajkrat podano kot pobuda tudi
               pristojnim vodstvom treh belokranjskih občin, obeh županj in župana, v smeri, da bi
               se čim prej začelo z odkupom zemljišč. Sama sem to pobudo dala tako vam kot tudi
               predsednici Vlade. Za vas imam torej vprašanje:</p>
               <p>Ali ste na ministrstvu že začeli s postopkom odkupa zemljišč vsaj v delu, kolikor so
               vam morebiti omogočila finančna sredstva?</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovana podpredsednica, najlepša hvala za besedo.</p>
               <p>Spoštovana gospa poslanka, najlepša hvala za vprašanje. Res sva v tem letu mojega
               ministrovanja kar nekajkrat debatirala o 3. razvojni osi. Moram reči, da mi je po tem
               letu ministrovanja kot ministru jasno, kaj pomenijo investicije v infrastrukturo in
               kako pomembne so za razvoj gospodarstva. Popolnoma in kristalno jasno mi je, da mora
               biti tudi vrstni red takšen . Ni nobenega dvoma, da če želimo gospodarsko rast, je
               najprej treba poskrbeti za investicije v infrastrukturo. In tudi politika, kdorkoli
               bo že prišel za nami, katerakoli vlada že bo, je moj nasvet, naj se obrnejo tudi na
               kolege, ministre po Evropi, kjer bodo videli primere dobre prakse. Sam sem imel to
               debato s kolegi iz Evrope. Vsi do zadnjega so bili v podobni situaciji, kot je
               Slovenija danes, in osnovna, elementarna stvar za gospodarsko rast so bile
               investicije v infrastrukturo, kar je podpora za celotno gospodarstvo in potem pride
               tudi gospodarska rast. Nobenega dvoma ni, da si ne smemo ustvarjati iluzij, da bomo
               ustvarjali gospodarsko rast brez infrastrukture in potem od tu črpali sredstva za
               investicije v infrastrukturo, to nikakor ne bo šlo. S sabo imam tudi mapo oziroma
               grafični prikaz celotne 3. osi, v kateri je zajet tudi ta južni del od Novega mesta
               proti meji s Hrvaško. To vam z veseljem dostavimo v digitalni ali kakršnikoli drugi
               obliki.</p>
               <p>Kar se tiče stanja na južnem delu 3. razvojne osi, za ta odsek do priključka Maline
               je bil državni prostorski načrt sprejet že leta 2012. V mojem mandatu smo pripravili
               razgrnitev odseka od Malin do Črnomlja jug, torej razgrnitev državnega prostorskega
               načrta smo imeli jeseni 2013. Na osnovi te razgrnitve se je zbralo kar nekaj
               strokovnih pripomb, na katere se trenutno pripravljajo odgovori, in tiste, ki so
               utemeljene in izboljšujejo celo nekatere ideje, se tudi upoštevajo pri nadaljnjih
               aktivnostih pri izvajanju državnega prostorskega načrta od odseka Maline do Črnomlja
               oziroma Metlike. Tretji del od Črnomlja do Vinice in meje s Hrvaško pa je praktično
               povezan s prejšnjim odsekom. Ko se bodo aktivnosti na prejšnjem odseku zaključile, se
               bodo nadaljevale aktivnosti na tem delu. Kar je ključno pri tej povezavi, je, da je
               tu treba razmišljati v smeri, da bo to plačljivi del avtoceste, kar pomeni, da je
               tudi resolucija nacionalnega razvoja državnih cest tista, ki se pripravlja na
               ministrstvu in je v zaključni fazi. V letošnjem letu bi ta resolucija morala dati
               odgovor na vse potrebe in simulacije bodočega prometa v Republiki Sloveniji. Na
               osnovi tega bo tudi upravičenost posameznih investicij popolnoma jasna in bo tudi
               popolnoma jasno, kakšen bo prometni tok v bodočnosti na naših cestah, pa tudi na
               kakšen rok bo treba potem računati tudi na upravičenost investicij.</p>
               <p>Odkup in investicije v ta del cestne infrastrukture so zelo močno povezane z našim
               koncesionarjem. Dars je tisti, ki ima koncesijo za upravljanje in tudi v imenu
               Republike Slovenije investicije v državne ceste. Pri letnem programu Darsa je tudi to
               del, ki ga kot koncesionar v bodočnosti mora upoštevati. Sem pa prepričan, da tisto,
               kar bo ključni odgovor pri odločitvah za investicije, je močno povezano tudi z
               nacionalno resolucijo razvoja prometne infrastrukture v naši državi, ki bo dala
               odgovore na upravičenost posameznih investicij.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospa Brunskole.</p>
            </sp>
            <sp who="SDZ6:BrunskoleRenata">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>Hvala za vaš odgovor. Prepričana sem, da je tudi resolucija zagotovo potrebna,
               vendar moje vprašanje je bilo zelo eksaktno v povezavi z odkupom zemljišč. In naj se
               tudi navežem na vas kot gospodarstvenika in poznavalca tudi tega resorja, da dejansko
               tako, kot je že prejšnji minister za gospodarski razvoj in tehnologijo mag. Stanko
               Stepišnik skozi celotno obdobje poudarjal velik pomen zagona gospodarstva, podpore
               gospodarstvu in s tem vzpostavitve gospodarske rasti, se tukaj popolnoma strinjam z
               vami, da je območje Bele krajine, kjer imamo nekaj pomembnih gospodarskih subjektov,
               kot je na območju Metlike podjetje Kolpa ali v Semiču podjetje Iskra in v Črnomlju
               podjetje Secop, katerega bo kasneje z novimi delovnimi mesti nasledil, če smem tako
               reči, novi obrat podjetja Akrapovič, kjer so tudi pričakovanja Belokranjk in
               Belokranjcev in neka svetla luč, kot bi rekli, na koncu tunela. In želela bi si, da
               bi se ravno ta tunel na odseku iz Nove mesta v Belo krajino, torej na delu Maline
               oziroma Maline, kot mu pravimo, da bi se začel čim prej graditi in bi se s tem
               izvedel tudi odkup zemljišč.</p>
               <p>Zato me ravno ta poanta zanima:</p>
               <p>Ali obstaja kakšna možnost, da bi morebitne domače ali tuje investitorje našli za ta
               projekt in tudi del s financiranjem iz evropskih skladov?</p>
               <p>To bi bilo tudi moje vprašanje z željo, da bi ta projekt zagledal luč sveta, ker
               nekajkrat je bila tudi s strani belokranjskih občin izražena skepsa, da ne bodo
               doživeli 3. razvojne osi, kar menim, da ne drži, in si želim, da bi Beli krajini tudi
               to prometno povezavo zagotovili.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želite dopolniti odgovor?</p>
               <p>Izvolite, gospod minister.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Najlepša hvala za besedo in najlepša hvala za za možnost za dodatna pojasnila.</p>
               <p>Jaz vsekakor, zdaj pa seveda zelo svoje osebno mnenje zagovarjam, sem prepričan iz
               informacij in podatkov, ki jih trenutno imam na ministrstvu, in verjamem, da bo
               resolucija to tudi potrdila, da upravičenost povezave slovenskega avtocestnega kraka
               s hrvaškim je absolutno na mestu. Prepričan sem, da tudi številke upravičenosti
               investicije povezave od Novega mesta proti Karlovcu, kjer se navežemo na hrvaški
               avtocestni krak, ker naprej pri toku samega prometa se dejansko odvija v eni smeri
               proti hrvaški obali in na drugem delu proti Slavoniji in proti povezavi z Beogradom,
               se prepričan, da tok prometa bo tukaj opravičil to investicijo. Pri samem izvajanju
               postopki gredo v tej smeri, da vse aktivnosti, ki sem jih opisal do zdaj, zahtevajo
               naslednje korake pri raziskavah terena, pri podrobnih analizah in izvajanju projektne
               dokumentacije, in na osnovi te investicijske in projektne dokumentacije se potem tudi
               pridobiva lastninska pravica na teh odsekih. Pri razmišljanju o koncesionarju in o
               zagotavljanju sredstev, sem prepričan, da s številkami in prometnim tokom bo sama
               investicija upravičena in s tega stališča tudi verjamem, da sama osnova za
               financiranje potem ne bo prinašala nobenih dvomov in da bo ta del slovenskega
               avtocestnega kraka lahko tudi v bodoče zgrajen in bodo finančni učinki pozitivni že
               pri sami investiciji oziroma vračanju investicije v ta krak. Vsekakor pa tudi v
               primeru pogleda širše ekonomske upravičenosti, ki bo sigurno spet prinesla dodatno
               osnovo na infrastrukturi, prepotrebni infrastrukturi za gospodarsko rast v Sloveniji.
               Zdaj pa zopet moje osebno mnenje. Prepričan sem in zagovarjam, da dejansko bi morali
               v Sloveniji razmišljati o koncesionarjih, v različnih pogledih, ali je to
               privatizacija Darsa ali je to podelitev novih koncesij. Predvsem ravno v duhu, da
               iščemo nove investitorje, nove koncesionarje, tudi za takšne odseke, kot je ta odsek
               od Novega mesta proti hrvaški meji <stage>/ znak za konec razprave/</stage><gap n="…"/> Jaz bi dal toplo
               priporočilo svojemu nasledniku, da pelje stvari v tej smeri naprej. Resolucija, ki
               govori in bo dala odgovore na prometne tokove v Sloveniji, bo zelo dobra podlaga za
               nadaljnji razvoj te infrastrukture. Upam, da bo to delo v nadaljevanju in da bomo to
               infrastrukturo tudi dobili.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednje poslansko vprašanje bo zastavila gospa Mateja Pučnik, in sicer ministru za
               izobraževanje, znanost in šport, ki opravlja tekoče posle, dr. Jerneju Pikalu.
               Izvolite.</p>
            </sp>
            <sp who="SDZ6:PučnikMateja">

               <speaker>MATEJA PUČNIK (PS SDS):</speaker>

               <p>Hvala lepa za besedo. Spoštovana podpredsednica, spoštovani ministri, kolegice in
               kolegi!</p>
               <p>Bliža se konec šolskega leta in pred začetkom novega šolskega leta se starši
               srečujejo s situacijo nakupa šolskih potrebščin. Precejšnji del stroškov pa tudi
               problema pretežkih šolskih torb predstavljajo prav delovni zvezki, ki jih po navadi
               na spomladanskih sejah sveta staršev potrdijo tudi starši. Dejstvo pa je, da starši
               običajno ne vedo, kaj vse na trgu sploh obstaja oziroma je na voljo, zato težko
               presojajo, ali so učbeniki in delovni zvezki vsebinsko primerni ali cenovno ugodni.
               Zato izbiro po navadi prepustijo kar strokovnjakom, torej učiteljem. Nelogično pri
               vsem tem je tudi to, da se cene delovnih zvezkov od založbe do založbe, pa tudi baje
               od šole do šole, zelo razlikujejo. Od precej nizkih pa do precej višjih cen.
               Problematično je tudi to, da se nekateri delovni zvezki razlikujejo tudi po vsebini.
               Mnogi starši, katerim pritrjujejo tudi nekateri strokovnjaki, so prepričani, da
               založbe izpad dohodkov zaradi manjše prodaje učbenikov, katere učenci koristijo v
               okviru učbeniških skladov, kar je zagotovo dobro, nadomeščajo z delovnimi zvezki.</p>
               <p>Zato vas sprašujem, spoštovani minister:</p>
               <p>Zakaj prihaja do tako različnih cen delovnih zvezkov po šolah?</p>
               <p>Zakaj ministrstvo ne more poskrbeti oziroma določiti enotne cene delovnih zvezkov?</p>
               <p>Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, minister, imate možnost za odgovor.</p>
            </sp>
            <sp who="SDZ6:PikaloJernej">

               <speaker>DR. JERNEJ PIKALO:</speaker>

               <p>Hvala lepa, podpredsednica; poslanka in vsi navzoči!</p>
               <p>Par stvari je, ki jih je treba tukaj upoštevati. Mislim, da ste jih sami že kar
               nekaj navedli. Ni namreč tako zelo preprosto, da bi posegli na trg s takim zelo
               preprostim ukrepom, ki mu vi pravite, da bi določili ceno učbenikov. Kaj pa na
               primer, če bi ta cena bila visoka? Nikjer ne piše, da bi ta cena, ki bi bila
               določena, bila nizka. Govoriti o tem tako zelo preprosto, da bi zgolj določili ceno
               učbenikov, seveda ne bi nujno, govorim o tem, ne bi nujno rešilo problema. Vsi, ki
               smo starši, smo tako ali drugače zaskrbljeni nad vsem tistim, kar ste tudi vi
               razložili. Gre pa za, sedaj lahko rečem, neko sezonsko zadevo. Kot ste razložili,
               vsakič v maju, do 31. maja morajo učitelji oziroma ravnatelj določiti, kateri so
               tisti učbeniki, ki bodo prišli v poštev za naslednje šolsko leto. In tisto, kar je
               treba pri določanju cen, pa ne samo pri določanju cen, ampak pri tem, kateri delovni
               zvezki se bodo uporabljali, so tri stvari. Na eni strani strokovno mnenje učiteljev.
               Jaz ga ne bi imel kot samo še eno mnenje, ampak zelo strokovno mnenje učiteljev,
               kajti pri nas velja doktrina, da je važen izobraževalni cilj. Kako in na kakšen način
               pride posamezni učitelj do tega izobraževalnega cilja, je njegova pedagoška
               avtonomija in prav je tako, da imamo možnost, da vsak posamezni učitelj tudi glede na
               svojo pedagoško izobrazbo, vedenje, izkušnje izbere svoj način. Drugič. Tisto, kar je
               treba vedeti, so pravila konkurence, ki veljajo tudi v primeru založništva. In
               tretjič, kar je pomembno, je to, da se da, tudi če se upoštevajo ukrepi oziroma
               navodila ministrstva, cene teh delovnih zvezkov in tudi učbenikov, ampak bolj
               delovnih zvezkov, spraviti v primerne okvire. Mi imamo na naši spletni strani
               objavljena navodila glede učbenikov in ciljev, ki naj bi jih tako ravnatelji kot
               sveti staršev in vsi ostali zasledovali. Kot eden ključnih ciljev je blažitev
               finančnega bremena staršev. Na eni strani, ministrstvo zagotavlja brezplačne izposoje
               učbenikov iz učbeniških skladov; na drugi strani je naše navodilo, da naj se
               zmanjšuje, v kolikor je to pedagoško sprejemljivo, uporaba delovnih zvezkov, vseh
               vrst drugih učnih gradiv, ker to povečuje stroške. Na drugi strani, že kar nekaj let
               peljemo projekt e-šolska torba. Namen projekta e-šolska torba je v tem, da razvijamo
               e-gradiva, na ta način zmanjšujemo težo šolskih torbic in obenem delamo tudi
               vsebinski premislek glede učbenikov in delovnih zvezkov. In tretjič, tisto, kar je
               treba upoštevati, je usklajenost teh učbenikov in delovnih zvezkov z učnimi načrti.
               Torej, ne da je to kar tako, ampak za to imamo jasno izdelan sistem, kako ta zadeva
               poteka. Jaz bi rad še enkrat poudaril, da tu delimo skrb, kar se tiče cene delovnih
               gradiv oziroma delovnih zvezkov na splošno. Mislim, da je to velika obremenitev za
               družinske proračune. Preden se je začel ta proces potrjevanja za naslednje leto, smo
               tudi mi imeli delovno skupino, ki je meni že predložila poročilo o tem, kako urediti
               te zadeve, da bi to pomenilo manjše obremenitve in da bi ohranili vse tisto, kar sem
               prej rekel, torej na eni strani avtonomijo in na drugi strani zasledovali tudi vse
               pedagoške cilje. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, gospa Mateja Pučnik.</p>
            </sp>
            <sp who="SDZ6:PučnikMateja">

               <speaker>MATEJA PUČNIK (PS SDS):</speaker>

               <p>Hvala lepa za ta del odgovora, spoštovani minister.</p>
               <p>Vesela sem, da ste tudi vi omenili e-šolska gradiva in e-učbenik. Ministrstvo za
               šolstvo je v letu 2008 namenilo obsežna sredstva za e-učbenike in e-gradiva. In tudi
               v okviru Zavoda za šolstvo so bila v projektu e-šolstvo izvedena številna zelo
               uspešna izobraževanja učiteljev in ravnateljev za uporabo in izdelavo teh didaktičnih
               e-gradiv, ki so danes povsem brezplačno na spletu dostopna tako učiteljem, učencem in
               dijakom. Naravoslovni e-učbeniki in e-gradiva so bila predstavljena tudi v letu 2012
               v okviru Unescove konference Odprta učna gradiva, nadalje tudi v Oslu na srečanju
               ministrov Evropske unije. Slovenija je v tem primeru dobila pohvale in dokazala, da
               sodi v sam vrh Evropske unije v tem segmentu.</p>
               <p>Zato vas, spoštovani minister, vseeno sprašujem:</p>
               <p>Zakaj teh slovenskih dosežkov ne promovirate bolj, niti doma niti v tujini, in tako
               še vedno dopuščate, da se v šolah, ki so v veliki večini zelo sodobno opremljene z
               elektronskimi napravami, še vedno v veliki večini uporabljajo trajnostna gradiva, se
               pravi papirni delovni zvezki, ki – kot ste že sami povedali – starše finančno zelo
               obremenjujejo?</p>
               <p>In zadnje:</p>
               <p>Ali boste vendarle izkoristili potenciale brezplačnih e-učbenikov in e-gradiv, ki jih
               je z razpisom iz evropskih sredstev omogočil takratni minister dr. Milan Zver.</p>
               <p>Hvala lepa za odgovore.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, minister.</p>
            </sp>
            <sp who="SDZ6:PikaloJernej">

               <speaker>DR. JERNEJ PIKALO:</speaker>

               <p>Hvala lepa še za ta del vprašanja.</p>
               <p>Kar se tiče e-gradiv, jaz mislim, da tu nadaljujemo tisto, kar je bilo zaustavljeno;
               pa ne samo to, jaz mislim, da smo tudi močno nadgradili. Tudi v mandatu, ki je sledil
               mandatu ministra Zvera, je zadeva šla naprej in tudi še v enem mandatu in tudi v tem
               mandatu gre zadeva naprej. Je pa pri teh e-gradivih, še posebej tistih, ki so
               narejena v okviru projektov, eno večno vprašanje in večen problem – to je
               posodabljanje. Namreč, ko se projekt konča, ko je e-gradivo narejeno, potem ni več
               nobene spodbude za to, da bi se to gradivo posodabljalo, ker je to pač logika
               projektnega financiranja. Na žalost je tako. In to je tisto, kar je največja ovira
               pri tej zadevi. Tu je ena od ključnih točk, kjer moramo najti rešitev za to, da se
               bodo ta gradiva, v katera je vloženo veliko dela in finančnih sredstev, tudi kasneje
               posodabljala in uporabljala. Kar se tiče promocije, me pa veseli, da ste to omenili.
               Ne vem, mogoče je šlo malo mimo slovenske javnosti, ki za take zadeve niti ni preveč
               senzibilna. Ne vem, ali veste, ampak mislim, da smo kake tri tedne, mogoče mesec
               nazaj organizirali predstavitev zelo velikega projekta Opening up Slovenia. Tudi
               evropska komisarka za izobraževanje, kulturo, večjezičnost, gospa Vassiliou je bila v
               Ljubljani. Kajti Slovenija bo pilotna država, pilotni projekt za e-zadeve, za
               digitalizacijo in smo na ta način prvi v Evropski uniji, ki se t gremo na ta način. V
               okviru tega Opening up Slovenia je lep del namenjen tudi spodbujanju e-gradiv,
               e-učbenikov in tako naprej, pa tudi drugih stvari. Kajti ključ modernizacije in tudi
               ključ prihodnosti, če govorimo zdaj o digitalnem izobraževanju in teh zadevah, je,
               kako zagotavljati kvaliteto. Znotraj nacionalnih sistemov imamo to dobro urejeno; ko
               pa zadeve postanejo digitalne, čezmejne, spletne in tako naprej, potem pa se srečamo
               s celo vrsto vprašanj, ki so v največji meri vprašanja kakovosti. O tem tudi z
               ostalimi ministri po svetu večkrat debatiramo. In Slovenija bo v okviru tega projekta
               postala pilotna država, zato da bomo lahko testirali vse, kar je s tem povezano.
               Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednje poslansko vprašanje bo postavila gospa Iva Dimic, in sicer ministrici za
               delo, družino, socialne zadeve in enake možnosti, ki opravlja tekoče posle, dr. Anji
               Kopač Mrak, ki je opravičeno odsotna.</p>
            </sp>
            <sp who="SDZ6:DimicIva">

               <speaker>IVA DIMIC (PS NSi):</speaker>

               <p>Hvala za besedo, predsedujoča.</p>
               <p>Spoštovana ministrica! Žal je danes ni z nami. Stanje pravic delavcev v Sloveniji se
               iz leta v leto slabša. To ugotavlja varuhinja človekovih pravic, ki je pred kratkim v
               sodelovanju z Državnim svetom pripravila posvet na temo vedno slabšega položaja
               delavcev v Sloveniji. Varuhinja je na tem posvetu izpostavila področje neizplačevanja
               plač, različnih prispevkov in nadomestil plač, oblike opravljanja dela po avtorskih
               in podjemnih pogodbah, siljenje zaposlenih v pridobivanje statusa samostojnih
               podjetnikov, vedno slabši delovnopravni položaj mladih, pa tudi starejših in drugih
               ranljivih skupin. Delavci so postali ena najbolj izkoriščanih družbenih skupin.
               Plačila za njihovo delo so prenizka in pogosto neredna. Prispevki za zdravstveno in
               pokojninsko zavarovanje delavcev ostajajo neporavnani tudi po več let. Narašča tudi
               število drugih kršitev pravic delavcev, zlasti šikaniranje oziroma mobing na delovnih
               mestih. Število kršitev pravic delavcev se namreč iz meseca v mesec in iz leta v leto
               povečuje, delavci pa morajo plačila za svoje opravljeno delo kljub morebitno
               uvedenemu inšpekcijskemu postopku proti delodajalcu uveljavljati v dragih in
               dolgotrajnih sodnih postopkih. Obstoječi nadzor nad izvajanjem delovnopravne
               zakonodaje je zato treba na novo urediti, z drugačnim sistemskim pristopom, morda na
               način, kot je pred časom potekal nadzor preko nekdanje Službe družbenega
               knjigovodstva.</p>
               <p>Zato, gospa ministrica, vas sprašujem:</p>
               <p>Kakšne nove zakonodajne rešitve imate načrtovane ali morda že pripravljene za
               učinkovit nadzor nad izvajanjem predpisov s področja delovnopravnih razmerij, še
               posebno v teh dneh, ko imamo primer stečaja Aha Mure in veliko socialno stisko
               tamkajšnjih zaposlenih in njihovih družin?</p>
               <p>Hvala za vaš odgovor.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi za vprašanje. Odgovor boste prejeli pisno, kot je to določeno v
               Poslovniku.</p>
               <p>Naslednje poslansko vprašanje bo zastavila mag. Majda Potrata, in sicer ministru za
               kulturo, ki opravlja tekoče posle, dr. Urošu Grilcu.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, podpredsednica. Spoštovani minister, ki opravljate tekoče posle,
               poslanke in poslanci!</p>
               <p>Ob robu zelo na trenutke vroče razprave o Zakonu o varstvu dokumentarnega in
               arhivskega gradiva ter arhivih smo nekateri sicer opozarjali na probleme, ki jih
               zaznavajo slovenski arhivi, pa ne samo zaradi prepotrebne digitalizacije, ampak tudi
               prostorov, v katerih je shranjeno dokumentarno in arhivsko gradivo. V mandatu
               Pahorjeve vlade je bil Zakon o arhivih že kar daleč pripravljen in kazalo je, da bo z
               arhivsko stroko, z vsemi deležniki tudi usklajen. Tedaj je nastajal tudi seznam
               tistih prepotrebnih prostorskih adaptacij ali novogradenj, ki so se do neke mere
               uresničile, ena med njimi pa ostaja zelo pereča. Po arhivu na Ptuju, arhiv v Kopru,
               naj bi prva novogradnja arhiva ugledala luč sveta v Mariboru. V javnih občilih je
               bilo pa prav v zvezi z arhivom v Mariboru moč zaznati apele direktorja mariborskega
               arhiva in opozorila na to, da je inšpekcija pravzaprav zaradi plesni, ki je načela
               shranjeno gradivo na Jadranski v Mariboru zahtevala zaporo ali neizdajanje gradiva,
               shranjenega v pokrajinskem arhivu v depoju oziroma v skladišču. Sama sem si tedaj
               ogledala depoje na Jadranski in bila presenečena nad obsežnostjo teh depojev, pa tudi
               razočarana nad zelo slabimi delovnimi pogoji številnih zaposlenih, ki so takrat,
               mimogrede, prek javnih del opravljali to pomembno arhivsko službo.</p>
               <p>Minister, sprašujem vas:</p>
               <p>Katere aktivnosti izvaja oziroma načrtuje Ministrstvo za kulturo v zvezi z
               zagotavljanjem ustreznih prostorskih pogojev delovanja Pokrajinskega arhiva Maribor,
               ki bodo zagotavljali zadovoljivo varstvo oziroma hrambo arhivskega gradiva?</p>
               <p>Čeprav je prvotna popolna zapora iz aprila prerastla v omejeno zaporo, je dostopnost
               gradiva le omejena.</p>
               <p>Hvala za odgovor.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, minister.</p>
            </sp>
            <sp who="SDZ6:GrilcUroš">

               <speaker>DR. UROŠ GRILC:</speaker>

               <p>Spoštovana predsedujoča, spoštovana poslanka, spoštovani poslanci, lepo
               pozdravljeni! Hvala lepa za vprašanje.</p>
               <p>Res je, spomnili se boste, da smo v nacionalnem programu za kulturo zelo natančno
               opozorili na hudo prostorsko problematiko slovenskih arhivov. V lanskem letu se je
               zgolj arhiv Ptuj na nek način okrepil za sodobne prostore, ki odlično služijo svojemu
               namenu. V letošnjem letu, lahko zdaj že napovem, da bomo z nakupom dodatnih prostorov
               rešili arhiv Nova Gorica. Od arhivov je zgolj še celjski tisti, ki se lahko pohvali s
               tem, da ima kolikor toliko spodobne prostore. Za vse ostale pa velja, da je potrebno
               iskati rešitve in to tudi počnemo.</p>
               <p>Zgodovinski arhiv Ljubljana na Kvedrovi je tisti, kjer poskušamo rešiti del
               problematike arhivov, ki je vezan na osrednjo Slovenijo. Enota na Gradu Grm je tista,
               ki je v fazi izdelave in naročitve projektne dokumentacije. Išče se rešitev tudi za
               Arhiv Republike Slovenije na Roški, skupaj s filmskim arhivom. Predvsem 2 arhiva sta
               glede dolgoročne rešitve, pošteno povedano, še kar oddaljena, in sicer Koper in
               Maribor.</p>
               <p>Res je, če bi toliko energije, kot se je vložilo v arhivski referendum s strani vseh
               političnih strank, v iskanje ustrezne prostorske, kadrovske in tehnološke
               opremljenosti arhivov, potem bi arhivska stroka danes bila bolj vesela na tem, kakšne
               pogoje ji zagotavljamo. Pokrajinskem arhivu Maribor je bila 24. 3. izdana odločba o
               inšpekcijskem pregledu skladišča Pokrajinskega arhiva Maribor na Jadranski cesti 27,
               na podlagi katere je direktor obvestil uporabnike, da je do nadaljnjega onemogočena
               uporaba gradiva iz te lokacije. Na ministrstvu smo nemudoma sklicali sestanek vseh
               vpletenih, vključno z inšpektorico, vodjo Centra za restavriranje in konzerviranje
               arhivskega gradiva pri Arhivu Republike Slovenije, direktorjem Ivanom Frasom, ter
               preverili, kaj je tisto, kar vključuje inšpekcijska odločba, in kakšna je časovnica.</p>
               <p>Arhivu Maribor smo tudi zagotovili vso strokovno pomoč s strani služb Arhiva
               Republike Slovenije in ministrstva. Ključni ugotovitvi sta bili, da je potrebno
               gradivo pogledati ter gradivo, ki ni poškodovano, nekako ohraniti v uporabi kot do
               sedaj. Ugotovljeno je bilo, da morebitna selitev arhiva v nadomestne prostore ni
               smiselna, dokler dejansko ne bo ugotovljena razsežnost poškodb; skladišče pa naj tako
               ostane v uporabi in ne zaprto v celoti. Nedostopno je zgolj poškodovano gradivo. 7.
               5. je bil opravljen pregled skladišča mariborskega arhiva na Jadranski in ugotovili
               smo, da Pokrajinski arhiv Maribor pregleda nad razsežnostjo poškodovanega gradiva
               nima. Da je na tej lokaciji 7 tisoč tekočih metrov arhivskega gradiva, da pa je zgolj
               približno 1 tekoči meter takšnega gradiva, ki je poškodovan. Ministrstvo je zato v
               sodelovanju s strokovnjaki Arhiva Republike Slovenije, Inšpektoratom za kulturo in
               medije ter z vodstvom Pokrajinskega arhiva Maribor pri omenjenem arhivu zagotovilo
               podporo, tako da je zdaj nedostopen zgolj ta del poškodovanega gradiva. Hkrati pa smo
               jasno ugotovili, da je potrebno konkretno pristopiti k dolgoročni rešitvi
               problematike na tej lokaciji. Veste, da se je kar nekaj časa iskalo rešitev v okviru
               stavbe na Glavnem trgu 7, kjer je denacionalizacija potekala skoraj 2 desetletji. Da
               se je kasneje iskalo rešitev v okviru srednješolskega centra ob Ljubljanski ulici na
               Taboru, kjer se je tudi izkazalo za neizvedljivo, zato sem se 17. 4. za pomoč pri
               iskanju lokacije obrnil na Mestno občino Maribor in tudi s strani župana dobil
               ustrezen odziv. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, mag. Majda Potrata.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala, minister, za odgovor.</p>
               <p>Saj prva reakcija je bila takšna, kot ste rekli – popolno zaprtje. Druga reakcija je
               bila obvestilo, da na mestu samem, se pravi na Jadranski uporabniki ne bodo mogli
               dostopati do gradiva; bo pa v raziskovalne namene in kar v upravnih postopkih
               posameznik kot kopijo potrebuje, lahko dobil po natančnem pregledu.</p>
               <p>Moram reči, da sem kar pridno sledila vsemu tistemu, kar je bilo v medijih
               objavljenega. Poleg namigovanj, da je pa morebiti komu res veliko do tega, da se
               arhivsko gradivo uniči, pa je bilo povedano, da tisto arhivsko gradivo, o katerem je
               bilo namigovano, ni hranjeno na Jadranski. Od vas sem prvič slišala, da gre za
               razmeroma ozko omejeno poškodbo, kar po eni strani vliva upanje, da tisti, ki so
               imeli opraviti s tako poškodovanim in okuženim gradivom, niso bili tako zelo
               zdravstveno ogroženi, kot sem sprva domnevala, ko sem brala podatke o 7 tisoč metrih
               gradiva. Potrebno pa je vedeti, da ima mariborski arhiv vsega skupaj 17 tisoč tekočih
               metrov nakopičenega gradiva. Je pa zanimivo, katero gradivo je tukaj shranjeno in da
               ima Pokrajinski arhiv v Mariboru v hrambi tudi najstarejšo listino, ki je osnova za
               mestni praznik. Namreč 1164. leta je bil v listini Maribor prvič poimenovan.</p>
               <p>Zanima me:</p>
               <p>Kaj bo pa s tistim gradivom, ki je načeto? Ali se ga bo dalo restavrirati?</p>
               <p>Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, minister.</p>
            </sp>
            <sp who="SDZ6:GrilcUroš">

               <speaker>DR. UROŠ GRILC:</speaker>

               <p>Spoštovani!</p>
               <p>Upam, da moj odgovor ne bo izzvenel, da zadeva ni resna. Zadeva je še kako zelo
               resna. Res pa je, da je bila prva reakcija direktorja pretirana. Poškodovano gradivo
               je v fazi restavriranja in poškodbe so takšne, da ga bo po zagotovilih strokovnjakov
               možno restavrirati. Moram opozoriti, da arhivi za opravljanje svoje temeljne
               dejavnosti še kako potrebujejo ustrezne prostore; ustrezne prostore za depoje, za
               restavriranje, ustrezne depoje, ki imajo tudi primerne klimatske razmere. Brez tega
               je varstvo arhivskega gradiva kot kulturnega spomenika ogroženo. Zato je opozorilo, v
               kakšnih prostorskih razmerah danes delujejo slovenski arhivi, še kako na mestu in še
               kako resnično. Verjamem, da bomo v prihodnjih dneh tudi s strani direktorjev arhivov
               bili sproti seznanjeni s tem, kje imajo določene potrebe. Resolucija o nacionalnem
               programu za kulturo to zelo jasno in poimensko navaja in prepričan sem, da bomo
               postopno prišli do tega, da arhivom zagotovimo ustrezne razmere. Mogoče samo kot
               podatek še navedem – Arhiv Republike Slovenije hrani več kot 20 tisoč tekočih metrov
               arhivskega gradiva, prostori pa so bolj kot ne zasedeni. Skoraj 8 tisoč tekočih
               metrov hrani arhiv v Celju, arhiv v Kopru 6 tisoč metrov, Maribor skoraj 17 tisoč
               metrov, Nova Gorica dobrih 3 tisoč metrov in je že precej nadpovprečno zaseden. Ptuj
               hrani 3 tisoč 200 tekočih metrov, Zgodovinski arhiv Ljubljana pa 14 tisoč metrov in
               se v tem trenutku sooča tudi z zelo resnimi težavami. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Nadaljujemo s poslanskim vprašanjem, ki ga bo zastavil gospod Andrej Čuš, in sicer
               ministrici za delo, družino, socialno zadeve in enake možnosti, ki opravlja tekoče
               posle, dr. Anji Kopač Mrak, ki je opravičeno odsotna.</p>
            </sp>
            <sp who="SDZ6:ČušAndrej">

               <speaker>ANDREJ ČUŠ (PS SDS):</speaker>

               <p>Hvala lepa za besedo, podpredsednica. Lep pozdrav vsem predstavnikom Vlade, seveda
               tudi kolegicam in kolegom!</p>
               <p>Danes je že bilo nekaj govora o problematiki mladih, predvsem se je govorilo o
               ukinjanju subvencij za mesečne vozovnice na kraj izobraževanja. Sam pa bi rad
               izpostavil še en problem, ki je zelo velik in se ga mora seveda čim prej rešiti. Gre
               za problematiko na področju štipendiranja v Republiki Sloveniji. Kot vsi verjetno
               veste, je z letom 2013 pričel veljati nov Zakon o štipendiranju in prišlo je tudi do
               veliko sprememb na področju Zoisovih štipendij. Izjemni dosežek, spremenil se je
               izjemni dosežek, kar po napovedih Študentske organizacije Slovenije kaže, da se bo
               število Zoisovih štipendistov v prihodnjem šolskem oziroma študijskem letu
               prepolovilo. Vse to pa zaradi tega, ker ko se je spremenil Zakon o štipendiranju, se
               v skladu s tem ni spremenilo Pravilnika o dodeljevanju Zoisovih štipendij. Še zdaj je
               veljaven pravilnik iz leta 2008 in vlada, še posebej ministrica za delo, družino in
               socialne zadeve bi morala na tem storiti precej več, kot je do danes. Saj tudi
               definicija izjemnega dosežka sploh ni jasna. Ob tem bi tudi rad dodal, da so bili še
               10. aprila letos na spletni strani Ministrstva za delo, družino in socialne zadeve
               objavljeni stari, torej neveljavni, nepravilni kriteriji za dodelitev Zoisovih
               štipendij v novem šolskem in študijskem letu. Mnogi dijaki so se zaradi nezadostnega
               in tudi slabega informiranja o spremembah glede izjemnih dosežkov obrnili tudi na
               pristojno ministrstvo, tudi na Javni sklad za razvoj kadrov in štipendije. Izpostavil
               bi rad primer dijakov iz Gimnazije Slovenj Gradec, ki so na ministrstvo poslali tudi
               protestno pismo, kjer so vse to tudi predstavili. Dobili so žaljiv odgovor, ki je
               vseboval tudi seznam tekmovanj, ki naj bi se štela kot izjemen dosežek, torej v kvoto
               tekmovanj, katerih se lahko udeležujejo, da pridobijo oziroma ohranijo Zoisovo
               štipendijo. Žal je bil seznam precej smešen, nedodelan, vseboval pa je izključno
               tekmovanja, ki so bila že zaključena. Torej, dijaki se niso morali v zadnjih 2, 3
               mesecih udeležiti nobenega tekmovanja, ki bi se štela v kvoto izjemnih dosežkov.
               Prizadeta bo vsaj polovica vseh Zoisovih štipendistov, okoli 3 tisoč vsaj.</p>
               <p>Upam, da bo ministrica ter Vlada pokazala neko mero razumevanja za razrešitev <gap n="…"/><stage>/ znak
               za konec razprave/</stage> dijakov in študentov. Upam, da bo ministrica to čim prej povedala,
               zato si želim čim prej pisni odgovor. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Odgovor boste prejeli pisno.</p>
               <p>Naslednje poslansko vprašanje bo zastavil gospod Tomaž Lisec, in sicer ministru za
               pravosodje, ki opravlja tekoče posle, dr. Senku Pličaniču.</p>
            </sp>
            <sp who="SDZ6:LisecTomaž">

               <speaker>TOMAŽ LISEC (PS SDS):</speaker>

               <p>Hvala, podpredsednica, za besedo. Spoštovani minister, kolegi in kolegice!</p>
               <p>Vprašanje, ki vam ga želim postaviti, tudi nekaj podvprašanj, pa je:</p>
               <p>Kako poteka problematika reševanja vojnih odškodnin slovenski državi in slovenskim
               izgnancem?</p>
               <p>V tem mandatu sem bil kar na nekaj srečanjih krajevnih odborov Društva izgnancev
               Slovenije. Rdeča nit, ki se na žalost vleče na teh srečanjih, je, kdaj bo Slovenija
               postavila državi Nemčiji vprašanje povračila vojne škode. Moram reči, da se potem, ko
               slišiš življenjske zgodbe ljudi, resnično vprašaš, kaj je šlo v Sloveniji narobe, da
               tega ne ideološkega vprašanja, ampak civilizacijskega vprašanja ne zastavimo naši
               dobri prijateljici državi Nemčiji. Tudi dokumentarna serija, ki je v teh tednih
               oziroma dnevih na naši televiziji, kaže vse tragične zgodbe, ne samo posameznikov iz
               tistega časa, ampak tudi tragične zgodbe Slovenije oziroma nas kot Slovencev.</p>
               <p>Zanima me poročilo gmotne oziroma materialne škode Nemčije izgnancem. Po nekih
               številkah, po mnenju Društva izgnancev Slovenije gre za 3 milijarde evrov. Obstajajo
               vsi popisi z vsemi utemeljitvami, ampak ni se še očitno našel politik, ki bi Nemčiji
               postavil to vprašanje. Izgnanci – vemo, koliko so stari, njih ne zanima, ali bodo
               tudi oni, izključno oni osebno dobili to povračilo, ampak želijo o teh 3 milijardah
               spregovoriti z kolegi iz Nemčije. Kajti verjamejo, da tudi če bi del sredstev ostal
               državi Sloveniji, bi v teh časih, ko se borimo za vsak milijon, ko si v tujini
               izposojamo milijarde in milijarde, bi verjetno te 3 milijarde prišle še kako prav.
               Zadnji poskus tega zakona je bil leta 2008, tako imenovan Šturmov zakon, ki je nekako
               iz lastninjenja želel vsaj deloma urediti to vprašanje, pa tudi tisti zakon se, na
               žalost, ni v polni meri dotaknil vprašanja povračilnih sredstev Nemčije. Da je to
               vprašanje še kako na mestu, je verjetno tudi dejstvo, da si je Grčija v preteklem
               času izborila s strani Nemčije odškodnino, ampak to je bila odškodnina še za prvo
               svetovno vojno.</p>
               <p>Zato vse izgnance, pa tudi mene, spoštovani minister, v uvodu zanima:</p>
               <p>Kdaj bo Slovenija na vrsti, da postavi to vprašanje, kdaj bodo izgnanci deležni tudi
               odgovora s strani slovenske Vlade in tudi Vlade republike Nemčije?</p>
               <p>Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, dr. Senko Pličanič.</p>
            </sp>
            <sp who="SDZ6:PličaničSenko">

               <speaker>DR. SENKO PLIČANIČ:</speaker>

               <p>Hvala, spoštovana podpredsednica. Spoštovana poslanka in poslanci.</p>
               <p>Bom zelo kratek pri tem odgovoru. Vprašanje gospoda Lisca se nanaša na 2 sklopa. Prvi
               je povezan z uveljavljanjem odškodnine v razmerju do Nemčije. Drugi pa, če prav
               razumem, z nekimi idejami, ki so bile v resnici že v času mandata kolega Šturma
               začete, da bi, ker je bil dotedanji dialog z Nemčijo neuspešen, del teh obveznosti
               prevzela kar država sama, torej Republika Slovenije sama, in potem te odškodnine
               financirala iz proračuna. Ali sem prav razumel, gospod Lisec? Samo prvi del. Ja.</p>
               <p>Za prvi del je zadeva takšna, se boste verjetno strinjali z menoj, da je ta dialog
               med Slovenijo in Nemčijo v pristojnosti Ministrstva za zunanje zadeve. Jaz imam tukaj
               sicer pripravljeno, so mi sodelavci pripravili nek dokument, ki je iz leta 2012. Je
               bilo podobno poslansko vprašanje postavljeno in je takrat kolega Erjavec pripravil
               nek odgovor na to. In če povzamem bistvo tega odgovora, ki datira v leto 2012, je, da
               Slovenija ni bila uspešna v dialogu z Nemčijo, da bo sicer še poskušala, ampak kot
               rečeno, to je pristojnost Ministrstva za zunanje zadeve. Tukaj bi bilo treba takšno
               poslansko vprašanje postaviti kolegu Erjavcu, tako kot že takrat v letu 2012, da bi
               potem lahko Ministrstvo za zunanje zadeve oziroma kolega Erjavec povedal, kakšno je
               danes stanje v razmerju do Nemčije. Predvidevam, da je enako kot leta 2012, torej da
               nismo bili uspešni, še vedno nismo. Ampak to je moje ugibanje. Če je temu to, potem
               na ta način odgovarjam na prvo vprašanje, v bistvu z odgovorom, da na njega ne morem
               odgovoriti. To mi ni preveč všeč, tak položaj, ampak žal res ne morem, ker je
               pristojnost kolega Erjavca.</p>
               <p>Ko gre za drugo idejo, da bi država sama nekaj plačala in da bi nadaljevala s temi
               idejami iz časa kolega Šturma, so mi pa tudi sodelavci pripravili opomnik, iz
               katerega izhaja, da so bile te aktivnosti nekako ustavljene, skladno z javnofinančno
               situacijo, v kateri je država; če sedaj nimamo denarja še za neke druge stvari, kaj
               šele za kaj takega, čeprav bi si vsi želeli, da bi za vse imeli denar. Mislim, da bo
               treba z Ministrstvom za zunanje zadeve tukaj nadaljevati dialog. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, gospod Lisec.</p>
            </sp>
            <sp who="SDZ6:LisecTomaž">

               <speaker>TOMAŽ LISEC (PS SDS):</speaker>

               <p>Hvala, minister, za odgovor.</p>
               <p>Bom sledil vašim navodilom. Tudi sam menim, da v teh časih Slovenija ne more
               zagotoviti predvidenih 3 milijard evrov oziroma niti tistega osnovnega deleža, ki je
               bil v tistem času izračunan za 600 milijonov evrov. Moje vprašanje je bilo, kako je z
               odnosi z Nemčijo, kajti o 3 milijardah, o katerih govorimo, če verjetno nekje ležijo
               – in naj bi bile celo po nekih mednarodnih sporazumih, celo po nemških in tudi
               avstrijskih zakonih predvidene – se je vse kar na enkrat ustavilo.</p>
               <p>Spoštovani minister, zaenkrat hvala. Se bom pa obrnil, dokler bo še ta vlada
               opravljala tekoče posle, na ministra v tej vladi – verjetno bo tudi v naslednji vladi
               kakšno ministrstvo mesto zanj – na gospoda Erjavce in ga povprašal, kaj je v tem
               mandatu oziroma v mandatih naredil za reševanje tega vprašanja. Najlepša hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Nadaljujemo z naslednjim vprašanjem, ki ga bo zastavil gospod Robert Hrovat, in
               sicer ministru za kmetijstvo in okolje, ki opravlja tekoče posle, mag. Dejanu Židanu,
               ki je opravičeno odsoten.</p>
            </sp>
            <sp who="SDZ6:HrovatRobert">

               <speaker>ROBERT HROVAT (PS SDS):</speaker>

               <p>Hvala lepa, spoštovana podpredsednica!</p>
               <p>Saj ne vem, ali ima smisel postaviti to vprašanje. Ampak menim, da je prav, da se
               seznanimo s stanjem, v katerem smo se znašli, kajti posledice bodo lahko
               katastrofalne. Dejstvo je, da je žledolom v začetku februarja 2014 poškodoval preko 9
               milijonov kubikov dreves v slovenskih gozdovih, od tega preko 3 milijone kubikov
               iglavcev. Za sanacijo iglavcev je Zavod za gozdove postavil rok 15. 5., ki je sicer
               zakonski rok, ampak je bil postavljen na podlagi razvojnega cikla podlubnikov. Po
               podatkih Zavoda za gozdove naj bi bilo do prvega tedna v maju v celoti saniranih šele
               23 % poškodovanih iglavcev. In sicer 26 % v zasebnih gozdovih in 14 % v državnih
               gozdovih. Delež sanacije saniranih gozdov je izjemno nizek, še zlasti nizek je v
               državnih gozdovih.</p>
               <p>Zaradi obsežne zamude pri sanaciji iglavcev slovenskim gozdovom grozi sekundarna
               škoda po podlubnikih, ki bi bila po pesimističnih napovedih celo nekajkrat večja kot
               po žledu. Ministrstvo za kmetijstvo in okolje ni imelo pripravljenega načrta
               ukrepanja ob naravnih ujmah v gozdarstvu. Sloveniji so sosednje države, predvsem
               Avstrija, ponudile pomoč pri sanaciji v gozdovih, a je minister pomoč odklonil.
               Sprašujem se, zakaj in čemu. S strani Ministrstva za kmetijstvo in okolje, ki ga vodi
               gospod Židan, je bilo obljubljenega do 100 milijonov evrov ugodnega dolgoročnega
               kredita za sanacijo s strani EIB, pa iz tega ni bilo nič. Minister je takoj po
               žledolomu napovedal ustanovitev državnega podjetja, ki naj bi odkupovalo les po
               določenih minimalnih cenah od lastnikov, ga skladiščilo in z ugodnimi prodajnimi
               cenami omogočilo razvoj slovenske lesne industrije; pa iz tega spet ni bilo nič. Nato
               je minister Židan napovedal ustanovitev državne družbe, ki naj bi po poteku koncesij
               v državnih gozdovih namesto sklada gospodarila z njimi. In kaj se je zgodilo – spet
               ni bilo nič od tega izvedenega. Minister Židan je takoj po žledolomu tudi povedal, da
               želi, da bi delo v gozdovih izvajali domači izvajalci, les pa dobila domača lesna
               predelava. Se je to zgodilo? Ni se zgodilo. Poglejte, iz vseh teh obljub ministra
               Židana ni bilo nič. Kaj lastniki gozdov pričakujejo od resornega ministra Židana?
               Pričakujejo pomoč pri sanaciji, pričakujejo odgovore, kam naj prodajo odvečni les, ki
               so ga gozdne ceste polne.</p>
               <p>Zato sprašujem ministra, ki ga sicer ni in najbrž tudi odgovora ne bom dobil:</p>
               <p>Kaj bo naredil, da se bo preprečil razvoj podlubnikov?</p>
               <p>Namreč, minister Židan je odgovoren za nastalo situacijo in bo odgovoren tudi za
               tisto, ki bo nastala kasneje. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Odgovor boste v skladu s Poslovnikom dobili pisno.</p>
               <p>Naslednje vprašanje bo zastavila mag. Katarina Hočevar, in sicer predsednici Vlade v
               funkciji ministrice za zdravje, ki opravlja tekoče posle, mag. Alenki Bratušek, ki je
               opravičeno odsotna.</p>
            </sp>
            <sp who="SDZ6:HočevarKatarina">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lep pozdrav vsem prisotnim!</p>
               <p>Po desetletjih popolne neurejenosti alternativne medicine smo v letu 2008 končno
               sprejeli Zakon o zdravilstvu in tudi pravilnik, v katerem so bile navedene zdravilske
               metode ter načini zdravljenja. S tem pravilnikom je bilo dovoljeno kar 37 različnih
               metod zdravljenja. S tem je bilo omogočeno ustanavljanje podjetij na tem področju,
               nova delovna mesta in tudi izobraževanje. Ministrica za zdravje, gospa Alenka Trop
               Skaza, pa je v svoji zelo kratki karieri samo 3 dni pred svojim odstopom spremenila
               ta pravilnik in praktično čez noč ukinila kar dve tretjini priznanih zdravilskih
               metod brez pojasnila in brez argumentov.</p>
               <p>Zato me zanima:</p>
               <p>Ali je ta ministričina samovolja in hitrost, s katero je poskrbela za črtanje
               dovoljenih metod, ki so bile še do pred kratkim dovoljene? Zakaj je ministrstvo čez
               noč tako naredilo? Če so bile te metode morebiti škodljive ali nevarne, bi o tem
               morali obvestiti tudi javnost.</p>
               <p>Zanima me:</p>
               <p>Kako ministrica oziroma predsednica Vlade, ki opravlja tekoče posle, gleda na to
               dejanje svoje predhodnice? Ali lahko kljub temu, da se opravljajo le tekoči posli, to
               po mojem okusu preuranjeno odločitev prejšnje ministrice spremeni oziroma odpravi?</p>
               <p>Ne jaz ne predsednica Vlade nisva zdravnici, sva pa obe mami. Prepričana sem, ko gre
               za zdravje naših otrok, ne da bi odklanjali uradno medicino, ampak kot dopolnitev
               alternativne medicine, ki lahko pripomore k izboljšanju rezultatov zdravljenja, se
               poslužuje veliko staršev oziroma naših državljank in državljanov. Ne nazadnje smo
               lahko priča tudi zgodbi dečka Reneja, ko naša uradna medicina trdi drugače, kot pa so
               predstavljene alternativne možnosti v tujini. Zato me zanima mnenje gospe Alenke
               Bratušek o tej temi. Čeprav opravlja tekoče posle, ali bo takšno odločitev spremenila
               oziroma popravila. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Odgovor boste prejeli pisno, kot je to v skladu s Poslovnikom.</p>
               <p>Naslednje poslansko vprašanje pa bo zastavil dr. Vinko Gorenak, in sicer ministrici
               za delo, družino, socialne zadeve in enake možnosti, ki opravlja tekoče posle, dr.
               Anji Kopač Mrak.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK (PS SDS):</speaker>

               <p>Ja, v redu, v redu, že 10 sekund <gap n="…"/></p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Izvolite, imate možnost za vprašanje <gap n="…"/></p>
            </sp>
            <sp who="SDZ6:GorenakVinko">

               <speaker>DR. VINKO GORENAK (PS SDS):</speaker>

               <p>Jaz bi prosil za ustni odgovor, ne pisni.</p>
               <p>Ministrice sicer ni, ampak vseeno. Kolega Hrovat je našteval stvari, ki jih kmetijski
               minister obljublja, pa ni naredil, torej nič ni naredil. Jaz imam pred seboj
               dokument, kako so drugi ministri zelo aktivni, med njimi ministrica za delo, družino
               in socialne zadeve. Jaz sem jo hotel vprašati naslednje. Ona je izdala sklep, in
               sicer več sklepov, izdani so bili 6. 5. 2014 oziroma še nekoliko prej, v njih pa je
               razdelila sredstva za t. i. veteranske organizacije. Jaz sem ta spisek primerjal s
               tistimi veteranskimi organizacijami, ki so protestirale proti Janševi vladi. In je
               zadeva kompatibilna 100 %. Tiste, ki so tam demonstrirali in vpili <q>"Dol z vlado
               Janeza Janše"</q>, jih je zdaj tu nagradila. Povišala jim je sredstva. Povišala je
               sredstva tudi tistim, ki bi po naravnih zakonih, govorim o starosti 90 in več let,
               bili nekako na poti iz tega sveta. Govorim o Zvezi združenj borcev za vrednote NOB.
               Ta organizacija je edina, ki je v letu 2014 dobila 255 tisoč evrov za svoje
               delovanje, enako kot lansko leto. Zveza veteranov vojne za Slovenijo, tam sem videl
               gospoda Lipiča, kako je demonstriral in vpil <q>"Dol z Janšo"</q> in pozival svoje
               pripadnike. Iz 235 tisoč jim je povišala na 304 tisoč evrov. Jaz sem jo hotel
               vprašati, če je to nagrada za demonstracije. Zveza policijskih veteranskih društev
               Sever je ostala na enakem – 73 tisoč evrov, tako kot lani. Tudi oni so vpili <q>"Dol z
               vlado Janeza Janše"</q>. Potem pa imamo, zanimivo, TIGR, hudo znižanje. Časa mi
               zmanjkuje. Prešel bom na najpomembnejše, Zveza društev <gap n="…"/> <stage>/ znak za konec razprave/</stage> <gap n="…"/>
               iz 63 na 9 tisoč 600. In zanimivo, tisti borci, ki so se borili za samostojno
               Slovenijo iz leta 1991, torej ne vsi, ampak v Združenju za vrednote slovenske
               osamosvojitve jih je kar veliko, so pa šli z 221 tisoč na 33 tisoč evrov. 33 tisoč
               evrov. Njih pa nisem videl tukaj, ko so vpili <q>"Dol z vlado Janeza Janše"</q>.</p>
               <p>Ministrico prosim, če mi odgovori na vprašanje:</p>
               <p>Katere kriterije je uporabljala, poleg tukaj uradno razvidnih?</p>
               <p>Naj se opredeli do tega, da je ta spisek enak tistim, ki so rušili prejšnjo vlado z
               vidika nagrajevanja.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Odgovor boste prejeli ustno na naslednji seji.</p>
               <p>Gospa Marija Plevčak bo zastavila vprašanja ministru za kmetijstvu in okolje, ki
               opravlja tekoče posle, mag. Dejanu Židanu, ki je opravičeno odsoten.</p>
            </sp>
            <sp who="SDZ6:PlevčakMarija">

               <speaker>MARIJA PLEVČAK (PS DeSUS):</speaker>

               <p>Hvala za besedo, spoštovana predsedujoča.</p>
               <p>Sistem izračuna služnosti za zemljišča, ki ga uporablja Agencija Republike Slovenije
               za okolje, je določen s Pravilnikom o metodologiji za določanje nadomestil za
               služnost na vodnih in priobalnih zemljiščih v lasti Republike Slovenije, ki je v
               veljavi od maja 2011. ARSO na podlagi več elementov izračuna višino nadomestila za
               služnost, ki lahko znaša, odvisno od števila prečkanj in širine vodotoka, več 10
               tisoč evrov. Pri investicijah v kanalizacijo, ki jih izvajajo manjše občine, to
               nanese več kot 10 % vrednosti celotnega projekta. S tako visokim nadomestilom država
               zavira investicijske projekte, saj občine že tako težko zberejo dovolj za lastni
               delež investicij, poleg tega pa ta strošek ni priznan kot upravičen strošek.
               Poudariti velja, da so občine v trenutni gospodarski situaciji gonilo razvoja na
               področju komunalne infrastrukture in največji upravičenci evropskih sredstev.</p>
               <p>Zato gospoda ministra sprašujem:</p>
               <p>Ali je možno glede na veljavno zakonodajo, se pravi glede na Zakon o vodah, da bi
               bilo v teh časih, ko večina občin zaradi pomanjkanja sredstev zmanjšuje obseg
               investicij, služnost v primeru javnega interesa neodplačna? Vsaj za neko določeno
               obdobje.</p>
               <p>Kako opravičuje odplačno služnost pred državljani, ki dajo svoja zemljišča v
               brezplačno uporabo.</p>
               <p>Do izjemno visokih izračunov služnosti prihaja tudi zaradi postavk formule izračuna;
               na primer za površino kanalizacije se upošteva dolžina voda ter 3 metre na vsako
               stran do osi voda, to se pravi 6 metrov na širino.</p>
               <p>Sprašujem vas:</p>
               <p>Ali so postavke realno zastavljene? Ali ne bi na primer pri podvrtavanju zadostovala
               širina 1 metra? Občine se pri izgradnji komunalni infrastrukture zaradi omenjenega
               pravilnika soočajo s številnimi zapleti, višina plačila služnosti pa lahko znaša tudi
               120 tisoč evrov in več. Zaradi počasnosti reševanja zadev je pogosto ogroženo tudi
               črpanje evropskih sredstev.</p>
               <p>Zanima me:</p>
               <p>Zakaj reševanje zapletov na omenjenem področju ne poteka hitreje? In zakaj spremembe
               pravilnika glede na to, da se pripravljajo že nekaj časa, še niso bile sprejete? Kako
               argumentirate situacijo, ko mora občina plačevati služnost za zemljišča, ki jih je
               neplačno prenesla na državo in so bila izvorno njena?</p>
               <p>Želim pisni odgovor zaradi vprašanja, če se bomo kdaj še srečali; in pa čim prej, ne
               šele v roku 30 dni, kajti zdaj tako ni kaj posebnega. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa. Odgovor boste prejeli pisno, kot je v skladu s Poslovnikom.</p>
               <p>Naslednje poslansko vprašanje pa bo zastavil mag. Branko Grims, in sicer ministru za
               infrastrukturo in prostor, ki opravlja tekoče posle, gospodu Samu Omerzelu.</p>
            </sp>
            <sp who="SDZ6:GrimsBranko">

               <speaker>MAG. BRANKO GRIMS (PS SDS):</speaker>

               <p>Hvala za besedo, vsem prav lep pozdrav!</p>
               <p>Brali smo, da je eden od virov, ki ga želi vlada izkoristiti do maksimuma, tudi
               dobiček podjetij, ki so v delni oziroma večinski državni lasti. Eno od teh podjetij
               je v prav posebnem položaju, to je Elektro Gorenjska. Na Gorenjskem je žled povzročil
               izjemno veliko škode. Vemo, da so bile tam nekaj časa res izredne razmere, da se je
               celo z vojaškimi oklepniki skrbelo za transport po nekaterih sicer glavnih cestah,
               celo tistih, ki se vozijo na mejne prehode. Niti škoda približno še ni odstranjena,
               daleč od tega. S popravili na vseh koncih se zamuja, vladna reakcija pri žledu je
               bila nezadostna, neustrezna, bistveno premajhna. Izredno težko razumem tudi to, da se
               je oklevalo pri sprejemu tuje pomoči, da se za tisto, kar smo prejeli, nikakor ni
               ustrezno zahvalilo, da je bila zelo dragocena. Morda tudi zato, ker se hoče
               ustvarjati neko protievropsko vzdušje, pa se zato tej pomoči iz članic Evropske unije
               ni dalo ustrezne teže, del pomoči pa se je celo zavrnilo. Prav tisti del, ki bi šel
               tudi za pomoč pri odpravi posledic žleda, zlasti v gozdovih, o čemer je že govoril
               moj kolega. Veliko škode pa je bilo povzročene tudi na električni infrastrukturi, ki
               je za delovanje gospodarstva, za delovanje podjetništva nujno potrebna. Elektro
               Gorenjska je poslovalo izjemno uspešno, lansko leto je imelo približno 6 milijonov
               evrov čistega dobička in eno polovico je že namenilo za popravilo škode zaradi žleda.
               Gospod Luskovec, direktor, je v nedavnem intervjuju za Gorenjski glas opozoril, da bi
               želeli uporabiti praktično ves dobiček za odpravo posledic škode, ker so nujne in ker
               se s tem tudi dodatno ustvari infrastrukturo, ki bo v perspektivi omogočala, da
               država preko dobro delujočega podjetništva dobi še več; Elektro Gorenjska pa ustrezno
               deluje. Vendar je bila hkrati očitna bojazen, da bo preostali dobiček poskušala
               država prevzeti na za julij sklicani skupščini.</p>
               <p>Zaradi tega postavljam vprašanje ministru:</p>
               <p>Kako bo ravnalo glede dobička v tem podjetju? Saj je od delitve dobička bistveno
               odvisna hitrost odpravljanja posledic zaradi žleda na Gorenjskem.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospod Samo Omerzel.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovana podpredsednica, najlepša hvala za besedo. Spoštovani poslanec, najlepša
               hvala za vprašanje!</p>
               <p>Moram reči, da se strinjam z vašimi ugotovitvami in težko situacijo tudi elektro
               distribucij, predvsem zaradi letošnje situacije, ki je nastala zaradi žledoloma. Tudi
               sam osebno sem obiskal takrat teren, ko so delavci iz elektro distribucij popravljali
               in odpravljali napake v izredno težkih razmerah, kar se tiče vremena, narave dela ter
               nevarnosti, kateri so bili izpostavljeni. Moram reči, da je bila tudi škoda, ki je
               nastala, in tudi sanacija, za katero morajo elektro podjetja oz. distribucije kot del
               infrastrukture same poskrbeti, izredno visoka. Tu vsekakor razumem željo, interes in
               tudi pozive elektro distribucij, da jim država kot večinski lastnik pri vseh 5
               distribucijah ne pobere maksimalnega zneska dividend, da na ta način lahko
               financirajo del infrastrukture, ki jo morajo nadomestiti oziroma ki jo je potrebno
               sanirati. Kar se tiče same podpore države; z naše strani smo dejansko dobili podporo
               in ponudili podporo pri samem najemanju kreditov s strani Evropske investicijske
               banke pod izredno ugodnimi pogoji. Vendar je potrebno pošteno in korektno povedati,
               da bodo te kredite najemala podjetja sama in bodo potem tudi sama morala investirati.
               Tukaj gre bolj za podporo predvsem v tehničnem smislu in glede stanja s strani
               države. Glede samega upravljanja teh podjetij tudi moramo biti zelo jasni in
               korektni. Sama vertikala odločanja je jasna. Jaz kot resorni minister nimam absolutno
               nikakršnega vpliva na to, kaj bo nadzorni svet odločil pri sami skupščini in pri
               delitvi dividend. Sod se preoblikuje v SDH, je tisti, ki upravlja z državnim
               premoženjem. Sod je tisti, ki postavi nadzorne svete. Nadzorni svet je tisti, ki
               upravlja s posameznimi podjetji. Kar v nekaj podobnih situacijah smo imeli podobne
               dileme, vendar moram tu res še enkrat poudariti, da kot resorni minister lahko
               vplivam na politiko energetike v tej državi, nikakor pa ne moram vplivati na
               odločitve, ki bodo sprejete na skupščini. To je nekaj, kar je v domeni Soda oziroma
               preoblikovanja v SDH. Poznam tudi zahtevo oziroma željo distribucij, da bi se jim ta
               sredstva ne pobrala. Tukaj bi želel, to je pa bolj prošnja in poziv z moje strani, da
               Sod in nadzorni svet preuči potrebe, pregleda številke in potem utemeljeno da odgovor
               na to željo oziroma zahtevo ljudi, ki vodijo te distribucije, ali so upravičeni, da
               res ta sredstva zadržijo in jih porabijo za sanacijo infrastrukture, ki je utrpela
               resno škodo pri žledolomu; ali pa so te zahteve neupravičene in s sredstvi, ki jih
               imajo, lahko ne glede na politiko pobiranja dividend v tem znesku, poskrbijo za
               sanacijo te infrastrukture. Stališče Soda je bilo tukaj zelo jasno. Sod se je
               postavil na stališče, da imajo distribucije dovolj sredstev, da lahko sanirajo to
               infrastrukturo in da ni nobene potrebe po spreminjanju dividendne politike. Bi jih pa
               še enkrat glede na vaše vprašanje pozval, naj ponovno preverijo te številke in naj na
               osnovi teh številk argumentirano svoje stališče tudi zavzamejo.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, imate možnost za dopolnitev vprašanja.</p>
            </sp>
            <sp who="SDZ6:GrimsBranko">

               <speaker>MAG. BRANKO GRIMS (PS SDS):</speaker>

               <p>Hvala za izraženo voljo za ponovni poziv.</p>
               <p>Prosil bi vas samo, da se še javno opredelite danes tukaj do možnosti, ki je
               alternativa temu. Če ta poziv ne bo slišan, kajti potem je očitno, da bomo priča
               precej absurdni situaciji, da bi se na skupščinah dividende pač razdelilo lastnikom,
               potem bi se pa v teh istih podjetij zahtevalo, naj pač najamejo kredite. Sicer ste
               rekli, da zelo ugodne, pa vendarle ta podjetja razpolagajo s svojimi sredstvi, s
               svojim dobičkom. Popolnoma je logično in za podjetja najbolj ugodno, da bi ta denar
               uporabili za sanacijo, medtem ko kredite lahko uporabijo tisti, ki svojih sredstev
               nimajo, pod pogojem, da so jih potem v perspektivi sposobni vračati, ali pa da se
               porabijo za obnovo tiste javne infrastrukture, kjer so zelo posebni pogoji uporabe in
               nekih drugih lastnih virov tam ni mogoče dobiti.</p>
               <p>V danem primeru, kot rečeno, vas prosim samo, da se opredelite še do te možnosti.
               Jaz sem prepričan, da bodo ljudje že razumeli izraženo voljo vas kot ministra in
               vlade. Kaj če pride do tega, da se bo zahtevalo izplačilo dividend, potem pa bodo ta
               ista podjetja prisiljena najemati kredite za odpravo posledic žleda. Sam osebno
               menim, da je taka politika izrazito neustrezna. Za ta podjetja bi bila tudi, trdno
               sem prepričan, škodljiva, saj je vendar jasno, da lahko za to porabijo lastna
               sredstva, ki so jih zaslužila in jih imajo trenutno v obliki nerazporejenega
               dobička.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospod Samo Omerzel.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Najlepša hvala za besedo.</p>
               <p>Najprej moram poudariti, da je to stališče in moje mnenje kot resornega ministra.
               Vsekakor tudi zastopam to v tem imenu. Tudi poziv in prošnja je lahko samo v obliki
               prošnje. Vi zelo dobro veste, da kot resorni minister nimam direktnega vpliva na
               elektrodistribucijska podjetja, in karkoli v kakršnikoli drugi obliki bi bilo z moje
               strani nekorektno, pa tudi ni nikakršne realne podlage, da bi karkoli od teh podjetij
               zahteval. Čisto konkretnih številk ne poznam, da bi lahko komentiral, v kolikšni meri
               lahko za te investicije uporabijo svoja sredstva, v kolikšni meri bi pa bilo potrebno
               najemati kredite. Glede na ponudbo oziroma številke, ki jih je EIB omenil v tem
               primeru – konkretno govorimo euribor plus 0-odstotni točki za kredite, šestletne
               moratorije in 25- do 30-letno ročnostjo. To so izredno ugodni krediti, ki jih je
               tudi, če imamo lastniški kapital, vsekakor smiselno izkoristiti. In če bi bil jaz v
               tej vlogi, bi kot dober gospodar enega podjetja to priložnost izkoristil. Na drugi
               strani pa je potrebno poudariti, da je željo lastnika potrebno spoštovati. Tukaj je
               potrebno apelirati na Sod, ki upravlja s tem premoženjem, da kot dober lastnik
               upravlja s svojim premoženjem, tudi kot dober gospodar. Če številke, ki mi jih
               predstavijo iz elektro distribucij, pomenijo resne težave pri poslovanju in pri
               sanaciji nastale škode. Zelo dobro vemo oziroma smo občutili v Sloveniji vsi, vse
               državljanke in državljani smo občutili, kaj pomeni, če smo 1 dan, 3 dni ali celo 1
               teden brez električne energije, kaj to pomeni tudi za gospodarstvo. Letos s tem
               žledolomom smo se pa res zavedali in se zavedamo, kako pomembna je ta infrastruktura
               za stabilnost, ko govorimo o gospodarstvu, in kako pomembna je tudi za vsakodnevno
               življenje, kako odvisni smo postali od električne energije. Upam, da bodo tu zmogli
               dovolj modrosti tako na strani lastnikov kot na strani ljudi, ki upravljajo s temi
               podjetji, da bodo našli pravo pot. Največkrat je ta pot nekje vmes. Če lastnik želi
               določen del dividend, potem je potrebno najti pravo pot, da bo volk sit in koza
               cela.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospod Grims.</p>
            </sp>
            <sp who="SDZ6:GrimsBranko">

               <speaker>MAG. BRANKO GRIM (PS SDS):</speaker>

               <p>Hvala za besedo.</p>
               <p>Ker je minister posebej poudaril, da je to njegovo osebno mnenje, smo bili pa javno
               seznanjeni s stališči vlade, ki je sicer v odstopu, bi vendarle predlagal, da se o
               tem opravi razprava v okviru Državnega zbora in da se tudi jasno izrazi volja
               Državnega zbora za čim bolj ustrezno rešitev, ki pa mora biti predvsem hitra, kajti
               za odpravo posledic žleda, posebej na Gorenjskem, se zelo zamuja. S tem se povzroča
               dodatna škoda, ki je že težko ocenljiva, kajti če bo prišlo do pojava škodljivcev pa
               tudi do novih posrednih škod zaradi neodstranjenega, polomljenega drevja in vsega
               ostalega, kar je spremljalo to ujmo, potem se stvari lahko še zelo zapletejo. Vsi
               vemo, da so popravila nekaterih ujm iz preteklosti na Gorenjskem žal v veliki meri
               zastala. Izredno slabo bi bilo za razvoj Gorenjske, če bi tudi v tem primeru bilo
               tako. Ob tem, ko so v gorenjskih podjetjih, kot sem navedel primer Elektra Gorenjske,
               za to na razpolago tudi lastna sredstva; ugodne kredite pa naj pač najamejo tisti, ki
               lastnih sredstev iz dobička nimajo.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa. O vašem predlogu bomo odločali jutri v okviru glasovanj.</p>
               <p>Naslednje poslansko vprašanje bo zastavil gospod Ljubo Žnidar, in sicer ministru za
               infrastrukturo in prostor, ki opravlja tekoče posle, gospodu Samu Omerzelu.</p>
               <p>Izvolite, gospod Žnidar.</p>
            </sp>
            <sp who="SDZ6:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Spoštovana podpredsednica, spoštovani minister, kolegice in kolegi!</p>
               <p>Če se najprej vprašam, spoštovani minister, ali se danes po dobrem letu
               ministrovanja sploh že zavedate, kaj pomeni infrastruktura in kaj pomeni promet za
               neko državo? Če vam primerjalno odgovorim, da cestni, železniški, pomorski in
               letalski promet pomeni glavno ožilje neke države. Če to ožilje ne funkcionira, potem
               tudi država ne more živeti.</p>
               <p>Spoštovani minister! Vi se ob prevzemu ministrske funkcije na Ministrstvu za
               infrastrukturo in prostor tega absolutno niste zavedali. To govorijo dejstva, to
               govorijo vaši ukrepi oziroma neodgovorno, neprimerno, slabo načrtovanje sredstev za
               vaš resor. In niste se zavedali posledic, ki bodo zajele vaš resor. To se pravi, da
               po dobrih 3 mesecih tekočega leta resorni minister ugotovi, da nima sredstev za svojo
               osnovno funkcioniranje, potem se je pa res za vprašati. Razumem, da je moč zmanjšati
               tisti variabilni del na ministrstvu, ali gre to za nove investicije, kjer je možnost
               časovnega odmika oz. kakršnakoli druga možnost. Ne razumem pa, da ste s tako
               drastičnim znižanjem sredstev posegli v t. i. fiksni del funkcioniranja resorjev iz
               vašega ministrstva, kot so subvencioniranje prevozov dijakov in študentov, da se ob
               tem pozablja na zagotavljanje osnovne varnosti, da se je tukaj pozabilo na osnovno
               vzdrževanje lokalnih in regionalnih cest in na nemoteno zagotovitev železniškega
               prometa. V Poslanski skupini Slovenske demokratske stranke smo na to nazorno
               opozorili z 2 predlogoma amandmajem, in sicer z dvakrat po 50 milijonov dodatnih
               sredstev za ta resor. Vendar tudi pri vas ni bilo posluha in danes teh težav ne bi
               bilo. Pristopili smo odgovornosti, ravno tako je na to opozoril direktor direkcije,
               ki je s strokovno primerjavo pokazal, da s takšnimi sredstvi samo ministrstvo ne more
               preživeti.</p>
               <p>Postavljam vprašanje:</p>
               <p>Ali se zavedate posledic, ki ste jih s sprejemom proračuna uvedli <gap n="…"/> <stage>/ izklop
               mikrofona/</stage>.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospod Omerzel.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovana podpredsednica, najlepša hvala za besedo! Spoštovani poslanec, hvala za
               vprašanje!</p>
               <p>Jaz moram reči, da ne samo danes, ampak že od začetka, morda danes še toliko bolj, se
               zavedam pomena infrastrukture v Sloveniji. Predvsem s stališča razvoja gospodarstva
               in kako pomembno je za gospodarsko rast, da imamo še kako prepotrebno infrastrukturo,
               ter ko govorimo o železnicah, cestah ali ostali infrastrukturi, ki jo rabimo za
               gospodarsko rast. Ali bi lahko, ali bi drugače odreagiral, če bi imel te izkušnje, ki
               jih imam danes? Prepričan sem, da bi. Tisto, kar je pomembno in kar je ključno tudi v
               trenutku, ko smo sprejemali proračun za leto 2014, sem jaz verjel, da sem del te
               ekipe in da bomo skupaj reševali vse, kar je na naši poti. Na našem matičnem Odboru
               Državnega zbora za infrastrukturo je bilo opozorjeno in jasno navedeno, da mora
               Ministrstvo za infrastrukturo skupaj z vladopoiskati manjkajoča sredstva. Ob
               sprejemanju tega proračuna je bilo jasno zavedanje, da teh sredstev za MzIP ni
               dovolj. Tudi eksaktne številke so bile takrat navedene. Vendar je bil način
               sprejemanja naslednji: Ministrstvo za finance je vsem ministrstvom podalo limite, v
               katerih moramo sprejeti proračun. Glede na takratno stanje sem jaz verjel ob obljubi,
               da bomo reševali dano situacijo in iskali sredstva znotraj tekočega leta, ter to tudi
               sprejel. Jaz sem bil prepričan, da beseda, posebno na tem nivoju, nekaj pomeni, da je
               dana beseda dogovor in da bomo skupaj našli tudi rešitev, da bomo ta sredstva
               zagotovili. Prvi predlog za reševanje železnic, konkretno, z našega ministrstva je
               bil takoj po sprejemu proračuna v novembru 2014 predlagan na Ministrstvu za finance.
               In temu je vsak mesec sledilo aktivno sodelovanje z Ministrstvom za finance in
               iskanje rešitev, vendar odgovor glede teh sredstev je bil vedno ne. Verjemite mi, še
               zadnji sestanek med ministrom za finance, predsednico Vlade in menoj je bil poskus
               iskanja rešitev za skupno mizo. 13. 5. sem jaz vložil še zadnji napor in res sam sebe
               vprašal, ali sem naredil čisto vse, kar je bilo v moji moči, da izčrpam popolnoma vsa
               sredstva, vse scenarije, kako priti do rešitve, da zagotovimo še tako prepotrebna
               sredstva za prevoz dijakov in študentov v šolo, da rešimo železniško infrastrukturo,
               na področju obveznih gospodarskih služb in zagotovimo prepotrebna sredstva za državne
               ceste, kjer po trenutni finančni situaciji ne moremo zagotavljati minimuma, ki je
               potreben za zagotavljanje varnost na državnih cestah. Žledolom je bil še dodaten
               moment, ki je situacijo v državi še poslabšal. In to, da sem celotno situacijo
               predstavil javnosti, je bila posledica tega, da sem izčrpal čisto vsa možna sredstva
               reševanja in iskanja pogovorov za mizo. Nisem pa se želel pripeljati v situacijo, da
               bom minister, ki je svojemu nasledniku zapustil takšne težave pod preprogo, zato sem
               se tudi v tem trenutku odločil, da to problematiko tudi javno predstavim. Jaz še
               vedno upam, da bomo skupaj v okviru te vlade, čeprav v odhajanju, našli dovolj
               modrosti in dovolj volje, da najdemo ta sredstva, da uredimo prevoze dijakov in
               študentov, da uredimo železniško infrastrukturo oziroma tisti del obveznih
               gospodarskih javnih služb, ki so potrebne, da bo gospodarstvo funkcioniralo, in da
               najdemo sredstva, da zagotovimo zakonski minimum na državnih cestah. Znotraj
               proračuna Ministrstva za infrastrukturo in prostor teh sredstev ni. Mi smo zelo
               podrobno proučili vsak cent na našem ministrstvu in sredstev znotraj ministrstva ni.
               Ne resno je pričakovati, da bomo 115 milijonov evrov našli znotraj ministrstva s
               prerazporeditvami. To je nekaj, kar moramo iskati skupaj na nivoju vlade. Upam, da
               bodo tudi na Ministrstvu za finance pristopili k reševanju problema, da bodo sedeli
               skupaj z ekipo z Ministrstva za infrastrukturo in prostor ter skupaj našli sredstva,
               da vse prepotrebno na tej infrastrukturi tudi naredimo. In še eno stvar bi želel
               poudariti. V medijih se je manipuliralo, da je Omerzel ta sredstva imel in jih je
               <q>"ponucal"</q> za neke druge postavke. To absolutno ne drži. Teh sredstev na MzIP nikoli
               ni bilo.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Žnidar, izvolite.</p>
            </sp>
            <sp who="SDZ6:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Spoštovani minister!</p>
               <p>Zadovoljen sem z vašim odgovorom v delu, ker bi danes, če bi bili na začetku, ravnali
               povsem drugače. Ampak poglejte, tako naivno delovanje, da se pogovarjamo o stotinah
               milijonov na besedo, to v državi pač ne gre. In to v resorju ali na rangu ministra,
               to ne gre. In tako se na tem nivoju ne dela. Govorim o zelo velikem številu
               ustavljenih investicij. Investicije so v različnih fazah dogradnje, dograditve
               oziroma dokončanja. Pri tistih investicijah, ki so na rangu 80, 90 % dokončanja, bodo
               danes vzdrževalni stroški teh gradbišč presegli dokončanje teh investicij. Tukaj se
               ni na osnovi teh ukrepov zavzelo zadovoljne mere pozornosti in da se zmanjša
               gospodarska državna škoda na minimum. Če v nadaljevanju gledamo, da so se sredstva
               znižala na investicijskem vzdrževanju za 90 %, da se je obseg del v tem segmentu
               občutno znižal, me zanima, tudi kakšne ukrepe ste zavzeli pri zaposlenih, ki vodijo
               te projekte. Kajti ti projekti sedaj stojijo. Kolikor vem, na grobo mi je poznano, da
               se število zaposlenih v tem letu ni nič zmanjšalo kljub drastičnemu zmanjšanju obsega
               dela. V tem segmentu mi dodatni ukrepi ob pomanjkanju sredstev tudi manjkajo. Pa me
               zanima, kako ste <gap n="…"/> <stage>/ znak za konec razprave/</stage> ta resor, ali ste dejansko to stvar kar
               izpustili.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Izvolite, minister.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Najlepša hvala, poslanec, za možnost dodatnih pojasnil.</p>
               <p>Hvaležen sem, da imam možnost danes v živo tudi svojo plat zgodbe pojasniti. Tisto,
               kar se ne morem z vami strinjati, da na ministrskem nivoju se ne more delati na
               besedo. Jaz pa mislim, da je ravno obratno. Predvsem na nivoju ministra mora biti
               beseda <q>"svetinja"</q>. In če minister da besedo, potem od tu dalje ne more biti več
               debate. Če na tem nivoju nismo sposobni držati tega nivoja, da tisto, kar minister
               obljubi, to drži, pa govorimo o relacijah do državljanov, do svojih kolegov v vladi
               ali do kolegov v parlamentu, potem me resno skrbi za to državo. Jaz osebno, pa čeprav
               sem sedaj minister v odhajanju, si takšnega ministra kot državljan Republike
               Slovenije ne želim. Minister mora dati nekaj na besedo in beseda mora biti
               <q>"svetinja"</q>. Na tem bom stal, dokler bom imel priložnost kje to povedati.</p>
               <p>Ko govorimo o investicijah na našem ministrstvu, moram reči, da tisto, kar je
               sfinancirano iz integralnega dela, drži. Tu so investicije praktično zrezane na
               minimum. Ne drži pa na delu, ki je povezan z evropskimi sredstvi. Na projektih, ki so
               sofinancirani iz evropskih skladov, imamo obseg investicij, kakršnega nikoli v
               zgodovini nismo imeli. Ravno v tem je tudi bila težava našega proračuna, kjer mi v
               letošnjem letu za skoraj 300 milijonov evrov iz evropskih sredstev povečujemo obseg
               investicij. In investicije, ki so sofinancirane iz evropskih sredstev, tečejo
               nemoteno dalje. Tu bi še posebej rad poudaril, da se tudi vsi zavedamo, kako pomembno
               je, da te investicije tečejo dalje nemoteno. V primeru, da teh investicij ne
               zaključimo, to pa je potrebno, da se zavedamo vsi odgovornosti, če ne zaključimo teh
               investicij, ki so v teku, tako na državnih cestah, primer je škofjeloška obvoznica,
               kot na železnicah, elektrifikacija Pragersko–Hodoš, potem bomo kot Republika
               Slovenija iz tega naslova primorani vračati 560 milijonov evrov evropskih sredstev.
               Upam, da se vsi zavedamo, kaj to pomeni. In iz tega naslova je obremenitev in pritisk
               na zaposlene v našem ministrstvu ter organe v sestavi neprimerljivo večje, kot je bil
               kadarkoli v zgodovini. Jaz na tem področju moram reči, da sem vesel in ponosen, da ti
               projekti tečejo nemoteno dalje in da jih bomo tudi zaključili.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Žnidar, izvolite.</p>
            </sp>
            <sp who="SDZ6:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Spoštovan minister, govorimo o 2 segmentih. Eden je evropski del, kjer projekti
               tečejo in morajo teči, da v čim večji meri počrpamo del evropskih sredstev. Ampak
               govorim o fiksnem delu, se pravi o osnovnem delovanju samega ministrstva oziroma o
               zagotavljanju varnosti, subvencioniranem prevozu, o nemotenem delu železniškega
               prometa. Bilo je tudi pod vprašajem, da bo treba zaradi pomanjkanja sredstev ukiniti
               določene železniške povezave. To pomeni umik in zmanjšan obseg del s področja
               železniškega prometa in transporta, kar pa po drugi strani prinaša tudi gospodarske
               posledice. In ker ima takšno pomanjkanje sredstev na Ministrstvu za infrastrukturo in
               prostor zelo pomemben vpliv tako na gospodarstvo kot na vse uporabnike v naši državi,
               menim, da je skrajni čas, da je to rdeči alarm in da je treba o tej temi opraviti
               javno obravnavo, kar tudi predlagam.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa. O vašem predlogu bomo odločali jutri v okviru glasovanj.</p>
               <p>Naslednje poslansko vprašanje bo zastavila gospa Eva Irgl, in sicer ministru za
               notranje zadeve, ki opravlja tekoče posle, dr. Gregorju Virantu, ki je opravičeno
               odsoten.</p>
            </sp>
            <sp who="SDZ6:IrglEva">

               <speaker>EVA IRGL (PS SDS):</speaker>

               <p>Najlepša hvala za besedo, spoštovana podpredsednica. Spoštovane poslanke in
               spoštovani poslanci!</p>
               <p>Žal mi je, da ministra za notranje zadeve dr. Gregorja Viranta danes ni z nami, da bi
               lahko odgovoril tako na moje vprašanje kot na vprašanja mojih poslanskih kolegov.
               Vendar pa mu vseeno želim zastaviti vprašanje oziroma razpravljati o naslednjem.
               Komisija za peticije ter za človekove pravice in enake možnosti, ki jo vodim v
               Državnem zboru, obravnava različne teme, različna družbena, predvsem aktualna
               vprašanja, ki so vezana na spoštovanje človekovih pravic. Na eni izmed sej smo
               obravnavali tudi pravico do nedotakljivosti človeškega življenja, predvsem v odnosu
               do zločinskih ravnanj nekdanje Službe državne varnosti, se pravi tajne politične
               policije. Da je bila nekdanja Služba državne varnosti oziroma Udba zločinska
               organizacija, je v svoji odločbi povedalo tudi Vrhovno sodišče leta 2002. Na podlagi
               odkritij, predvsem publicista gospoda Igorja Omerze, ki je pred kratkim predstavil
               tudi svojo novo knjigo Kliči U, se pravi Udbo, za umor, smo lahko ugotovili, da je
               Služba državne varnosti morila tako domače kot tuje državljane še vse do konca 80.
               let. Na Komisiji za človekove pravice je pred kratkim pričala priča, gospod Štedul,
               ki je preživel atentat, ki ga je nanj izvršila Služba državne varnosti. Na podlagi
               tega moram povedati, da za vse te umore oziroma kazniva zločinska dejanja v tej
               državi nikoli nihče ni odgovarjal. Še več, poslanci koalicije celo ne morejo sprejeti
               osnovnih civilizacijskih sklepov, ki jih predlagamo na Komisiji za človekove pravice;
               govorim o obsodbi zločinov in o pietetnem pokopu umrlih.</p>
               <p>Ministra za notranje zadeve zato sprašujem:</p>
               <p>Ker potekajo preiskave v zvezi s tem tako v Avstriji kot v Nemčiji, me zanima, kaj
               počne v zvezi s tem slovenska policija?</p>
               <p>Kaj je kriminalistična policija naredila v zvezi z dokazi o kaznivih dejanjih
               nekdanjih pripadnikov Službe državne varnosti in v zvezi z zaščito dostojanstva žrtev
               in njihovih svojcev?</p>
               <p>Upam, da mi bo minister lahko še kdaj odgovoril na to vprašanje, drugače bomo pa
               videli, če bomo zahtevali pisno. Najlepša hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Vsekakor boste odgovor prejeli pisno, kot je v skladu s
               poslovnikom.</p>
               <p>Naslednje vprašanje bo zastavila Aleksandra Osterman, in sicer ministru za
               infrastrukturo in prostor, ki opravlja tekoče posle, gospodu Samu Omerzelu.</p>
            </sp>
            <sp who="SDZ6:OstermanAleksandra">

               <speaker>ALEKSANDRA OSTERMAN (PS PS):</speaker>

               <p>Hvala za besedo, podpredsednica.</p>
               <p>Spoštovani minister! Vlada je v letu 2010 na podlagi Zakona o spodbujanju skladnega
               regionalnega razvoja sprejela Program spodbujanja konkurenčnosti in ukrepov razvojne
               podpore Pokolpju v letih 2011–2016. Gre za območja, na katerih so se zaradi notranjih
               strukturnih problemov ali zunanjih vplivov gospodarske razmere tako poslabšale, da je
               stopnja registrirane brezposelnosti dosegla že kritično mejo. 3.a razvojna os pomeni
               izboljšano povezanost ribniško-kočevskega območja z Ljubljano in ostalimi mesti v
               Sloveniji. Da gre za pomemben projekt, smo dokazali tudi koalicijski partnerji, ko
               smo tudi na mojo pobudo v koalicijsko pogodbo prvič zapisali, da bomo nadaljevali
               projekt 3.a razvojne osi po odsekih in vsebinskih sklopih. Gre za pomembno
               infrastrukturo in ni odveč omeniti, da je Kočevje predolgo časa odrezano od
               preostalega dela države. Naj spomnim, da je v letu 2015 Vlada uslišala tudi moje
               prošnje po prepotrebni železniški povezavi Ljubljana–Ribnica oziroma nadaljevanje
               železniške povezave od Ribnice do Kočevja. To je projekt, ki potrebuje približno 35
               milijonov evrov, vendar je vlada v proračunu za leto 2015 namenila 8 milijonov evrov,
               kar ne zadostuje za dokončanje; je pa zagotovo dosti, da se naredi prvi korak v to
               smer. Glavna cesta Ljubljana–Kočevje, imenovana <q>"cesta smrti"</q>, je regionalnega in
               posredno mednarodnega pomena, saj je glavna povezava kočevsko-ribniškega območja z
               Ljubljano. Po tej cesti poteka veliko tovornega prometa med industrijskim središčem
               Ljubljana–Kočevje in osebnega prometa zaradi številne dnevne migracije ljudi. Projekt
               3.a razvojne osi obravnava ključne ukrepe, ki jih predstavljajo obvoznice 4 naselij.
               To so Škofljica, Velike Lašče, Ribnica in Kočevje, na tej trasi pa so predvideni
               ukrepi za izboljšanje stanja vozišča, odprava ozkih grl zaradi geometrijskih
               slabosti, sanacija ter zboljšana prometna varnost. Vlada je leta 2010 sicer že
               sprejela sklep o začetku priprave državnega prostorskega načrta za gradnjo obvoznice,
               vendar kaj dosti ni bilo narejenega.</p>
               <p>Ker je bilo v preteklosti že predstavljenih nekaj različic idejnih projektov za vse 3
               obvoznice, vas, spoštovani minister, sprašujem:</p>
               <p>Kako poteka projekt realizacije izgradnje 3.a razvojne osi vse do Kočevja?</p>
               <p>V kateri fazi se projekt nahaja in kakšen je časovni potek njegove končne
               realizacije. Kdaj je torej predvidena dokončna povezava in z njo večja varnost ter
               mobilnost prebivalstva z kočevsko-ribniškega območja in povezavo kočevske regije z
               osrednjo Slovenijo.</p>
               <p>Zavedam se, da je napovedana skoraj <gap n="…"/> <stage>/ izklop mikrofona/</stage>.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, gospod Omerzel.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovana podpredsednica, hvala za besedo. Spoštovana poslanka, najlepša hvala za
               vprašanje.</p>
               <p>Tretja razvojna, 3.a razvojna os je razdeljena na kar nekaj etap. Osebno sem imel
               izkušnjo in priložnost spoznati problematiko najprej pri povezavi Ljubljane oziroma
               pri sami Škofljici, kar se tiče same ideje izgradnje obvoznice Škofljica in vseh
               aktivnosti, ki smo jih peljali. Finančna sredstva in omejitve, ki jih prinašajo
               varovalni režimi, predvsem tu govorimo o različnih habitatih in o 120 milijonih evrov
               investicije, so tudi mene prepričali, da v tej vmesni fazi je prava pot reševanja
               problematike povezave do Škofljice v smeri reverzibilnih pasov. To rešitev smo tudi
               predstavili vsem županom. Moram reči, da je bila ta rešitev pozdravljena zelo
               pozitivno s strani vseh županov. Glede na realnost trenutne situacije sama
               investicija zahteva nekje v rangu 7 milijonov evrov z DDV, višina investicije, kar
               mislim, da je v teh okvirjih in v teh časih, ko imamo res omejena sredstva, realnost.
               Na drugi strani pa bi pretočnost prometa rešili nekje za naslednjih 10 let. To
               rešitev smo podprli in s to rešitvijo gremo naprej. Jaz bi tudi predlagal in želel,
               da moj naslednik to rešitev pelje naprej. Tako po strokovni plati kot tudi s strani
               lokalnih skupnosti je bila zelo pozitivno sprejeta in mislim, da je bila ta rešitev
               pravilna in da je rešitev v pravo smer. Ko gledamo aktivnosti na ostalih obvoznicah,
               torej na obvoznici Velike Lašče, obvoznica Ribnica in Kočevje, študije variant so
               bile izdelane že v davnem letu 2006. Pozneje je bilo kar nekaj aktivnosti na tem
               področju. Predvsem bi želel izpostaviti, da je bila pripravljena pobuda za sprejem
               državnega prostorskega načrta za Velike Lašče in tudi izdelava pobude je bila oddana
               podjetju Acer. Pobuda je bila pripravljena, javno razgrnjena in predstavljena
               javnosti. Na Ministrstvu za infrastrukturo in prostor smo pripravili smernice za
               izdelavo državnega prostorskega načrta. Pobuda je bila poslana v medresorsko
               usklajevanje, vendar ta pobuda stoji na Ministrstvu za finance že kar 5 mesecev.
               Torej z naše strani je bilo, kar se tiče aktivnosti v tej smeri, praktično narejeno
               vse. Pobuda je bila poslana v medresorsko usklajevanje, dejansko pa sedaj stoji v
               drugih resorjih. Upam, da bo ne glede na to, da opravljamo tekoče obveznosti, to
               medresorsko usklajevanje vseeno zaključeno in da bo šla ta pobuda naprej.</p>
               <p>Kar se tiče samega izvajanja in investicij, je stanje močno odvisno od finančnih
               sredstev. Žal vemo, da z novo finančno perspektivo v cestno infrastrukturo dejansko
               črpanje sredstev ne bo možno oziroma v zelo omejenih vrednostih. Karkoli bomo želeli
               na tej infrastrukturi narediti pri povezavi Škofljice, Kočevja, Ribnice oziroma
               celotne 3.a razvojne osi, bo potrebno ta sredstva zagotoviti iz integralnega
               proračuna. To bo predvsem strateška odločitev naslednje vlade, v kolikšni meri bo
               investirala v razvoj tretje razvojne osi. Tisto, kar pa si jaz želim, da bo ta
               prepoznana prednost rešitve z reverzibilnimi pasovi rešila velik del problema. Upam,
               da bo ta rešitev šla v tej smeri naprej.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želite dopolnitev odgovora, gospa Osterman?</p>
            </sp>
            <sp who="SDZ6:OstermanAleksandra">

               <speaker>ALEKSANDRA OSTERMAN (PS PS):</speaker>

               <p>Hvala za besedo, podpredsednica.</p>
               <p>Hvala za vaš odgovor, minister. Sem zadovoljna, vendar naj povem, da je premalokrat
               omenjeno, da je 3.a razvojna os Ljubljana, vse do Hrvaške, do Petrinje; in pomeni
               izboljšano povezanost kočevsko-ribniškega območja z Ljubljano in hrvaškim avtocestnim
               omrežjem; med obema krakoma petega vseevropskega cestnega koridorja. In kot sem že
               povedala, je rešitev z reverzibilnimi pasovi dobrodošla, vsekakor me to veseli,
               vendar se bojim in hkrati opozarjam, da ne bi bila to rešitev zopet za nekaj let, če
               ne celo desetletij. Pa morda vemo, da trka nova finančna perspektiva na vrata, tudi
               omenjeno je bilo v programu Pokolpje.</p>
               <p>Na tem mestu vas mogoče še enkrat želim povprašati, čeprav ste natančno
               odgovorili:</p>
               <p>Če bi iz imenovanega programa Pokolpje mogoče tudi lahko izvajali načrtovane
               projekte?</p>
               <p>Ali morda tukaj le vidite kakšno luknjo oziroma perspektivo, da bi se iz tega
               programa za 3.a in morda železnico dalo kaj narediti? Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, minister.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Najlepša hvala za besedo in najlepša hvala za dodatno možnost pojasnila.</p>
               <p>Tudi midva osebno sva na to temo programa Pokolpja kar nekaj mnenj, informacij
               izmenjala. Tudi iskali smo rešitev v tem okviru, vendar kot se je izkazalo tudi v tem
               programu, je ključno, od kje in na kakšen način bomo zagotavljali sredstva. Vsekakor,
               ko govorimo o samem programu, del 3.a razvojne osi sovpada s tem programom. Se je pa
               potrebno zavedati, da je ta program v celoti financiran iz integralnega proračuna. In
               če se zagotovijo sredstva za program Pokolpja, potem v tem smislu tudi absolutno ne
               vidim nobene težave, da ne bi v okviru tega programa peljali razvojno os naprej.
               Vendar zopet se vrnemo na tisti elementarni izhodiščni problem, po kateremkoli
               programu gremo razvijati naprej to os – ali bo to resolucija o nacionalnem programu
               razvijanja prometne infrastrukture, ali je to razvoj s podporo za razvoj Pokolpja – v
               vseh primerih bomo morali zagotoviti sredstva iz integralnega proračuna, kar pa je
               stvar strateške odločitve naslednje vlade, v kolikšni meri bo investirala v
               infrastrukturo v Sloveniji. Moje priporočilo in želja, po mojih izkušnjah do danes,
               je, da se zavedamo, da je najprej potrebno investirati v infrastrukturo, potem pa bo
               prišel gospodarski razvoj in gospodarska rast. In upam, da se bodo tista vlada in
               tisti, ki bodo prišli za mano na to ministrstvo, tega tudi zavedali in v tej smeri
               peljali ta razvoj naprej.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednje poslansko vprašanje bo postavila gospa Alenka Jeraj, ministru za kulturo,
               ki opravlja tekoče posle, dr. Urošu Grilcu.</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Lep pozdrav ministru in ostalim prisotnim.</p>
               <p>Moje poslansko vprašanje se nanaša na Filmski studio Viba film. Ministrstvo je
               namreč pred nekaj meseci razrešilo dotedanjega direktorja Igorja Prodnika kljub temu,
               da so bili rezultati dobri in da se je vzpostavljal red, ki ga na Vibi pred tem ni
               bilo. O tem najbrž minister tudi kar nekaj ve, čeprav je poiskal razloge, da je
               gospoda Prodnika zamenjal. Zdaj pa ste objavili razpis za delovno mesto direktorja
               javnega zavoda Viba film. Razpis se bo v teh dneh končal, 23. maja je končni rok za
               prijavo. Trenutno ga vodi v. d. direktorja Vojko Stopar, ki je to funkcijo prevzel v
               januarju, potem ko je bil, kot sem rekla, predčasno razrešen Igor Prodnik. Tisto, kar
               nas bega, je to, da je skoraj istočasno z javnim razpisom Vlada vložila v
               parlamentarno proceduro – torej imamo v parlamentu tudi nov predlog zakona, torej
               Predlog zakona o Slovenskem avdiovizualnem centru, javni agenciji Republike
               Slovenije, kjer se Viba film združuje s Slovenskim filmskim centrom. Ker je
               predsednica Vlade dejala, da vlada ne bo kadrovala v tem času, ko opravlja tekoče
               posle, me zanima, kaj to pomeni.</p>
               <p>Ali ne verjamete, da bo zakon sprejet.?</p>
               <p>Kajti ko bosta Filmski sklad in Viba film združena, bo ponovno potreben razpis in
               ponovno bo treba imenovati vodstvo.</p>
               <p>Zato me zanima:</p>
               <p>Kaj se dogaja oziroma zakaj ne počakate do takrat, ko bi bil zakon uveljavljen in bi
               se razpis objavil takrat?</p>
               <p>Ali potekajo še kakšne druge kadrovske zadeve v vašem ministrstvu in na katerih
               mestih?</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, minister.</p>
            </sp>
            <sp who="SDZ6:GrilcUroš">

               <speaker>DR. UROŠ GRILC:</speaker>

               <p>Spoštovana predsedujoča, spoštovana poslanka, spoštovani poslanci. Lepo
               pozdravljeni!</p>
               <p>Hvala lepa za vprašanje. Naj takoj na začetku povem, da razumem skrb spoštovane
               poslanke, razumem tudi nelagodje, izkušnje, ker je prejšnja vlada to počela drugače.
               Vendar vas moram pomiriti in zagotoviti, da ne bom imenoval novega direktorja Viba
               filma ali kateregakoli drugega direktorja 20 dni pred nastopom funkcije novega
               ministra, kot je to storil moj predhodnik, ki je Igorju Prodniku s 1. marcem 2013
               podelil 5-letni mandat.</p>
               <p>Sicer smo na Ministrstvu za kulturo v času mojega mandata objavili 12 javnih razpisov
               za zasedbo delovnih mest direktorjev javnih zavodov, seveda kot posledica preteklih
               mandatov, in na podlagi uspešno zaključenih razpisov imenovali 8 direktorjev javnih
               zavodov s področja kulture. Trenutno so v teku še razpisi za delovna mesta
               direktorjev v Cankarjevem domu, Slovenskem gledališkem institutu, Tehničnem muzeju,
               Moderni galeriji in Filmskem studiu Viba film Ljubljana. Kot sami najbrž veste,
               postopki za zasedbo delovnih mest direktorjev v javnih zavodih potekajo precej dlje,
               kot to velja za denimo natečaje za zasedbo položajnih delovnih mest v državni upravi
               ali morebiti drugih uradniških delovnih mest. Daljši postopek je posledica tudi
               zakonske določbe 36. člena Zakona o uresničevanju javnega interesa za kulturo, ki
               predvideva, da mora ustanovitelj pred imenovanjem direktorja pridobiti še mnenje
               sveta in še mnenje strokovnega sveta, kar vse terja približno 30 dni zakonsko
               določenega časa. Smo pa na ministrstvu v tem letu vpeljali nekaj pomembnih novosti
               glede transparentnosti izbire direktorjev javnih zavodov. V prvi vrsti smo v izborne
               komisije dosledno imenovali tudi zunanje člane. Zunanje člane, ki prinesejo širše
               poznavanje dela področja javnega zavoda, ki prinesejo tudi neko drugačno dinamiko
               iskanja najboljših kandidatov, kot če so v teh komisijah, kot je bilo v navadi do
               tedaj, imenovani zgolj notranji člani. Drugič, podaljšali smo objave razpisov za
               direktorje. In tretjič, postopki glede na prijavljene, pogovori, zapisniki, je tisto,
               kar terja kar nekaj časa. Potem sledi pridobitev mnenja sveta in strokovnega sveta in
               vse to na nek način korenini v tem, da postopek izbire direktorja traja najmanj 4
               mesece. Zato smo tudi objave direktorjev tempirali približno 8 mesecev prej, pred
               iztekom mandata, tudi eventualno ob neuspešnem razpisu, da je možno tudi pravočasno
               ponoviti razpis, eventualno. V praksi to pomeni, če vam lahko ponazorim: denimo
               razpis za delovno mesto ravnatelja Narodne in univerzitetne knjižnice smo objavili
               25. oktobra 2013, nastop mandata nove ravnateljice pa je 26. julij 2014. Razpis za
               direktorja Zavoda za varstvo kulturne dediščine je bil objavljen 15. novembra 2013,
               nastop mandata direktorja pa 6. avgust 2014. Gre za precej utečeno prakso
               ministrstva, ki jo je izvajal tudi že prejšnji minister, kajti le na takšen način
               lahko zavodom zagotovimo optimalno in stabilno vodenje. In tudi pri razpisu za
               direktorja Viba film nismo postopali nič drugače. S postopkom smo začeli že prej,
               predno je predsednica Vlade Republike Slovenije sporočila svoj odstop. V torek, 19.
               aprila 2014, smo želeli razpis poslati v objavo, v Uradnem listu nam takrat še niso
               mogli potrditi datuma. Potem smo se zaradi tega, ker tudi dosledno objavljamo razpise
               tako na spletni strani Uradnega lista kot na Zavodu za zaposlovanje, odločili za
               objavo 9. maja 2014, kar je tako kot pri ostalih razpisih 8 mesecev pred iztekom
               mandata trenutnega vršilca dolžnosti. Toliko zaenkrat.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, dopolnitev odgovora.</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Jaz vseeno ne verjamem, da je bilo potrebno razpis objaviti oziroma sprožiti vse
               postopke, za katere pravite, da so dolgotrajni, če pa predvidevate drugačno
               organiziranost – združenje Viba filma in filmskega sklada. In takrat bo tudi potrebno
               skladno z zakonom, ki ga že imamo v parlamentu, razpisati in spet imeti postopek 8
               mesecev, kot ste rekli, iskati novega direktorja. Medtem bo pa ta kaj? Tožil državo,
               ker je direktor samo 1 mesec? Ker je bil v bistvu predlagan in se ga je iskalo v
               trenutku, ko ste že predvidevali drugačno ureditev. To je za moj občutek precej
               neresno. Rekli ste tudi, da vi ne boste imenovali direktorja Vibe filma nekaj dni
               pred odhodom. V bistvu že odhajate oziroma ste v odstopu. Sprašujem se, zakaj potem
               kljub temu razpis, ker se mi zdi to neresno tudi do ljudi, ki se bodo prijavili. Kot
               sem rekla, razpis se bo končal čez 4 dni.</p>
               <p>Na kaj se zdaj ta prijavlja – za direktorja Viba filma ali direktorja združenega
               organa oziroma neke nove inštitucije, ki jo z zakonom ustanavljate?</p>
               <p>Ali niste resni pri tem, ko ste prinesli zakon, ali pa niste resni pri razpisu.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, minister.</p>
            </sp>
            <sp who="SDZ6:GrilcUroš">

               <speaker>DR. UROŠ GRILC:</speaker>

               <p>Hvala lepa za možnost, da lahko pojasnim.</p>
               <p>Viba film je seveda javni zavod, ki obstaja. SLAVC, prihodnja nova javna agencija,
               ki bo, upam, združila Viba film in Slovenski filmski center, je tista, ki je v
               osnutku zakona, ki ga imate poslanci na mizi. Upam, da bo zakon našel med poslanci
               dovoljšnjo podporo in da bo tudi konstituiranje parlamenta še omogočilo, da bo ta
               zakon ugledal luč sveta. Gre v resnici za sistemski zakon, ki dolgoročno prinaša
               bistveno boljši položaj slovenskega filma in avdiovizualne produkcije, ki celovito
               obravnava kinematografsko verigo – od avtorja, producenta, distributerja,
               kinematografov, filmske vzgoje do gledalcev – in ki to počne na evropsko primerljiv
               način, ozirajoč se po najbolj uspešnih evropskih kinematografijah. V tem smislu je
               jasno, da neko sosledje pri razpisih mora biti. Ko boste pogledali osnutek zakona,
               boste jasno videli, da s sprejetjem novega Zakona o slovenskem avdiovizualnem centru
               ta stopi v veljavo šele s 1. 1. 2015. Ker pa zakon ni sprejet, si ne moremo
               privoščiti, da ne bi objavili razpisa za direktorja Viba filma. Temu lahko rečete
               neresno ali resno, kakorkoli že, ampak dejstvo je, da inštitucije potrebujejo
               stabilno vodenje, za javne zavode pa to velja toliko bolj. Polnomočno vodenje javnih
               zavodov je ključnega pomena za optimalno izvajanje javne službe, za izvajanje
               kakovostnega programa in za zadovoljevanje dostopnosti kulturnih dobrin. Zato je po
               eni strani potrebno zagotoviti transparentnost postopkov, po drugi strani pa tudi
               dovolj časa, da se ti postopki izpeljejo. Jaz sem prepričan, da bo kadrovanje na
               direktorska mesta v javnih zavodih tudi v prihodnje potekalo odgovorno in na
               strokovnih osnovah. Glede na konstituiranje nove vlade in na čas konstituiranja je
               prav mogoče, da bo novega direktorja Viba filma izbral nov minister. O tem sem
               govoril. In na to sem namigoval, da jaz ne bom imenoval direktorja nekaj dni pred
               nastopom funkcije novega ministra. Moram pa poudariti še to, da imamo podobno zagato
               tudi z direktorjem SNG Nova Gorica, ki mu prav tako poteče mandat januarja. Verjetno
               bomo prav tako morali objaviti razpis, pri čemer pa bo novega direktorja lahko izbral
               nov minister. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospa Jerajeva.</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Glede na to, koliko mesecev traja izbira novega direktorja, glede na to, da imate
               tožbo predčasno razrešenega prejšnjega direktorja, vseeno mislim, da bi morali
               videti, kaj se bo zgodilo z vašim zakonom. Kot rečeno, če bi mislili resno z njim, ne
               bi šli v ta postopek. Ker bo s 1. 1. začela veljati nova ureditev – jaz se zavedam,
               da to še ni sprejeto. Vendar pa ste ga prinesli v parlament. Upate, kot ste sami
               rekli, da bo sprejet in da bomo z novo sestavo in na nov način organizirali slovensko
               kinematografijo oziroma film.</p>
               <p>Jaz z odgovorom nisem zadovoljna in predlagam, da o tem opravimo razpravo, o
               odgovoru ministra, skladno s 246. členom Poslovnika.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. V skladu z vašo zahtevo bomo odločali jutri v okviru glasovanj.</p>
               <p>Prehajamo na naslednjo poslansko vprašanje, ki ga bo postavil gospod Jožef Horvat
               ministru za finance, ki opravlja tekoče posle, dr. Urošu Čuferju.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovana podpredsednica. Spoštovane kolegice in kolegi, spoštovani
               ministri!</p>
               <p>Minister za finance, dr. Uroš Čufer, danes se drugič na vas obračam kot na glavnega
               skrbnika državnega proračuna. Močno nas je presenetila informacija v sredini tega
               meseca, poudarjam, da smo v sredini maja, da je eden izmed ministrov vlade, tukaj
               prisoten gospod Samo Omerzel, presenetil javnost na novinarski konferenci in
               enostavno povedal, da mu je za subvencioniranje prevozov dijakov in študentov
               zmanjkalo denarja. Če bi se to dogajalo nekje novembra, decembra, bi nekako človek
               razumel, ali pa tudi ne. Ker pa smo, poudarjam, v sredini maja, pa je mene osebno ta
               informacija močno osupnila.</p>
               <p>Sprašujem, minister, dr. Uroš Čufer:</p>
               <p>Ali to pomeni, da je državni proračun potreben takojšnjega rebalansa?</p>
               <p>Seveda se tu takoj postavi vprašanje, ali ima vlada v odstopu ta pooblastila, da
               lahko Državnemu zboru predlaga rebalans, ker pač zmanjkuje denarja. Nek občutek dobi
               človek, da mladi, za katere radi pravimo, da morajo vsi imeti dostopen študij, lahko
               v tej državi vsi študirajo, ampak kar naenkrat pa zmanjkuje denarja za subvencijo
               prevoza, ki smo jo v tej državi z zakonom uvedli. Ker prihajam s Pomurja, ki je med
               slabše razvitimi regijami, je ta dodatna obremenitev za družine izjemno velika. Če
               imajo enega študenta, je to približno 100 evrov dodatno; če sta 2 študenta v družini,
               študirata v Ljubljani, je to 200 evrov. To je strošek, ki ga družine ne bodo mogle
               prenesti. Ko govorim in razmišljam ter želim skupaj z vami razmišljati, ali je
               potreben rebalans, želim spomniti tudi na črpanje evropskih sredstev. 25. marca letos
               je Odbor za zadeve Evropske unije nekako pomagal vladi in ji naložil, da izvede
               prerazporeditev proračunskih sredstev, da so lahko nekateri kohezijski projekti šli
               naprej, ker je bilo potrebo zagotoviti domačo udeležbo, če lahko tako rečem. Udeležbo
               Republike Slovenije. Se pravi, kar nekaj postavk, vi jih gotovo podrobno vse poznate,
               nekako visijo.</p>
               <p>Zato se mi logično postavlja vprašanje:</p>
               <p>Ali je potreben rebalans?
                   Kakšen je tu vaš razmislek, vaš pogled? 
               Se vam zahvaljujem za vaše odgovore. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, minister.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Najlepša hvala.</p>
               <p>V bistvu rebalans ni potreben. Mislim, da bomo ta denar našli. Zdaj ravno delamo na
               tem, da pogledamo prioritete, na katerih postavkah je še denar – ni pa nujno, da ga
               na tistih postavkah tudi imamo do konca leta – in bomo našli ustrezno rešitev. Kar se
               tiče rebalansa na splošno, jaz vidim rebalans bolj kot poraz. Tisto, kar zame pomeni
               zmaga, je to, da če je potrebno, najdemo dodatne, nove ukrepe, pri katerih lahko
               privarčujemo. Z rebalansom se običajno stvari bolj kot ne sprijazni in potem se
               postavi cilj na višji ravni. Rebalansa definitivno ne bom predlagal. Dodatna sredstva
               za te vire pa se tudi danes iščejo, tako da mislim, da bomo danes to tudi zaključili.
               Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala, minister, za to obljubo. Dijaki, študentje in družine, pravzaprav vsi
               pričakujemo, da se bo to zgodilo čim prej. Bi vas prosil, če lahko postrežete s to
               informacijo, kdaj boste javnost obvestili, da ste našli denar znotraj proračunskih
               postavk. Upam, da potem ne bo trpel kakšen drugi program. Lahko ocenjujem, če bi se
               to zgodilo recimo naši vladi ali katerikoli desnosredinski vladi, bi najbrž danes
               imeli polno Šubičevo in Gregorčičevo mladih protestnikov. Jaz seveda, bog ne daj, ne
               pozivam k protestom. Vidim, da so tukaj mladi dokaj lojalni z vami, z ministrom
               Omerzelom, z vlado – to ugotavljamo ves ta čas, odkar obstaja vlada Alenke Bratušek.
               Verjamem pa, da so mladi tudi toliko pametni, da se rajši usedejo za mizo. Ampak ti
               odgovori morajo biti zelo hitri. Zato bi želel, da poskušate – tukaj imate priložnost
               – javnosti sporočiti, kdaj bo vlada rešila ta problem, da ne bodo dijaki in študentje
               ter tudi slovenske družine v skrbeh, še posebej tiste z manj razvitih področji, kot
               je pomurska regija. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, minister. Ni potrebe, pravite, po dodatnem odgovoru.</p>
               <p>Naslednje vprašanje bo postavil gospod Samo Bevk ministru za infrastrukturo in
               prostor, ki opravlja tekoče posle, gospodu Samu Omerzelu.</p>
               <p>Spoštovani gospod Horvat, predvidevam, da želite podati zahtevo za razpravo.
               Izvolite.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Spoštovana podpredsednica, hvala lepa, da razumete in da ne nasprotujete, da sem bil
               v zamudi.</p>
               <p>Ampak dejansko me je ta gesta ministra za finance dr. Uroša Čuferja tako osupnila, da
               nisem takoj odreagiral. Zato ne bom zlorabil poslovnika, bom pa predlagal, ker sem
               zelo vljudno prosil ministra, da bi povedal – saj nihče ne zahteva datuma – kdaj bo
               ta zadeva rešena. Zadovoljen bi bil vsaj s tem, da boste rekli do konca tega tedna,
               do konca tega meseca. Tukaj nas spremlja 2 milijona državljank in državljanov in ne
               moremo se kar tako igrati. Vsaj jaz sem očitno bolj odgovoren do teh državljank in
               državljanov kot vi, minister, pa zdaj mi ne zameriti te ocene.</p>
               <p>Mislim pa, da bi bilo dobro, da na seji Državnega zbora opravimo razpravo o tem, ker
               ne zaupam in sem izgubil upanje, da se bo ta problem solidno rešil. To mi dopušča
               Poslovnik Državnega zbora, in sicer 246. člen Poslovnika, drugi odstavek. Verjamem,
               da bo še kakšna seja Državnega zbora. Bojim se, da do tiste seje ta problem ne bo
               rešen. Naši mladi, dijaki in študentje niso kar tako, da bi jih pustili nekje ob
               cestnem jarku in da bi jim rekli, poglejte, ko dobite odgovor, ga dobite, če ga pa ne
               dobite, ga pa ne dobite. Tako se ne moremo pogovarjati. Zdaj sem izjemno slabe volje,
               da nam vlada ne more najti, na eni strani obljublja, tudi predsednica, da ne bo
               problem, ne vem, 115 milijonov pa ja ni nič, ali kolikor pač potrebujemo za
               subvencioniranje dijaških in študentskih prevozov. Zdaj pa enostavno ne moremo dobiti
               odgovora.</p>
               <p>Se pravi, ko bo, bo – če pa ne bo, pa pač ne bo. To je odnos do državljanov, ki je
               nespodoben. Je nespodoben in ga tukaj močno problematiziram.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ker smo nekoliko po Poslovniku šli, ker po navadi je postopek takšen: postavitev
               vprašanja, odgovor, postavitev zahteve za dopolnitev odgovora in odgovor ministra ter
               potem zahteva za razpravo. Jaz sem že napovedala gospoda Bevka.</p>
               <p>Vendar postopkovno dajem kratko možnost, da minister na kratko odgovori.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Jaz se opravičujem, mislil sem, da sem bil v svojem prvemu odgovoru jasen. Ampak jaz
               na tem področju merim čas v urah, kot sem rekel, računam, da bomo to zaključili tekom
               današnjega dne in da vam bomo to tekom jutrišnjega dne sporočili.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, minister.</p>
               <p>Besedo ima gospod Samo Bevk, ki bo postavil poslansko vprašanje ministru Samu
               Omerzelu.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala za besedo, podpredsednica. Spoštovani zbor!</p>
               <p>V državi imamo trenutno 16 izpitnih centrov in 9 oziroma 10 krajev izven, kjer se
               lahko opravljajo vozniški izpiti. Po novem pa naj bi se število izpitnih centrov in
               krajev, v katerih se opravljajo vozniški izpiti, zmanjšalo na 11. Pravilnik o
               izpitnih centrih je v pristojnosti ministra za infrastrukturo in prostor, zato to
               poslansko vprašanje naslavljam gospodu Omerzelu.</p>
               <p>Lahko razumemo strokovne in varčevalne razloge za načrtovano spremembo, ki jo
               vsebinsko pripravlja Javna agencija Republike Slovenije za varnost prometa, težko pa
               razumemo mrežo oziroma geografsko razporeditev izpitnih centrov. V osrednji Sloveniji
               imamo na majhnem teritoriju zelo veliko izpitnih centrov, ki sicer zajemajo veliko
               število prebivalcev, kot so Ljubljana, Domžale in Kranj. Še nekaj takšnih zgostitev
               je po državi. Za vsa ta mesta je značilno, da so razdalje med njimi majhne, poleg
               tega pa imajo tudi dobre prometne povezave in gosto mrežo javnih prevoznih sredstev.
               Po drugi strani pa imamo po novem predlogu celo Posočje in idrijsko-cerkljansko
               regijo brez izpitnega centra. Če mogoče lahko pristajamo na kriterij kilometrov, pa
               je težko spregledati konfiguracijo terena in stanje cest na temu območju, kar vožnjo
               do najbližjega izpitnega centra podaljša in tudi podraži. Da ne govorim tudi o javnem
               prometu, da se kandidat lahko pripelje do takega izpitnega centra. Podobna situacija
               je tudi na Kočevskem. Mladi bodo morebiti lahko opravili vozniški izpit v kraju
               šolanja, vsi ostali pa se bodo morali do izpitnih centrov pripeljati po zelo dolgih.
               Naj povem samo podatek – recimo iz Bovca do Nove Gorice je 72 kilometrov, iz Trente
               celo 100 kilometrov v eno smer, iz Baške Grape ravno tako, prizadeti bodo tudi tisti,
               ki bodo delali izpite v občinah Idrija in Cerkno. Namreč, veliko teh krajev nima
               dobrih prometnih povezav, avtobusne povezave so slabe, da ne govorim, da ni
               železniške povezave. Najeti bo treba nekoga, da te bo peljal do tega izpitnega
               centra.</p>
               <p>Vprašanje je:</p>
               <p>Zakaj so centri tako razporejeni? Ali bo ministrstvo pred izdajo pravilnika ponovno
               pregledalo sedeže izpitnih centrov in mogoče pokrilo območja, ki centrov nimajo, ali
               pa prerazporedilo sedeže izpitnih centrov?</p>
               <p>Zagotovo pa je treba za Posočje in idrijsko-cerkljansko regijo zagotoviti tako, kot
               je to <gap n="…"/> <stage>/ izklop mikrofona/</stage></p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, minister.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovana podpredsednica, najlepša hvala za besedo.</p>
               <p>Spoštovani poslanec, najlepša hvala za vprašanje. Kot ste sami navedli, Agencija za
               varnost v prometu je tista, ki pripravlja pravilnik in tudi skrbi za vse aktivnosti,
               ki so povezane s šolami vožnje in opravljanjem izpitov. Glede razlogov – zakaj sploh
               pobuda, iniciativa za sprejetje tega pravilnika. Dejansko imamo 2 pomembna razloga
               oziroma 2 krovni vsebini, zakaj se je v to smer šlo. Ena je vsekakor racionalizacija
               poslovanja. V vseh teh letih smo za 15 % zmanjšali število zaposlenih. Mislim, da je
               prav, da v teh težkih časih, kar se financ tiče, tudi na tem področju racionalno
               gledamo na vse aktivnosti. Drugi razlog so pa strokovne podlage. Kar nekaj zahtev,
               kriterijev, ki jih morajo izpitni centri izpolnjevati, je povezanih tudi s prenosom
               evropskih direktiv, kjer v resnici zaradi priznavanja vozniških izpitov po celotni
               Evropi in tudi širše, recimo tudi z Japonsko imamo sporazum o medsebojnem priznavanju
               izpitov, ti kriteriji so malce bolj ostri; ne samo pri izpitu, ampak tudi pri pogojih
               opravljanja tega izpita. Vendar ne glede na to moram reči, ko gremo gledati število,
               v kateri smeri se je pravilnik pripravljal, v centrih, torej tam, kjer so izpitni
               centri, na sedežu, se bo še vedno lahko opravljalo izpite. Ukinjajo se lokacije, ki
               so izven sedežev izpitnih centrov, in sicer z dosedanjih 10 na 3, vse to zaradi
               racionalizacije osebja, ki ga imamo. Če pogledamo konkretno Idrijo, kjer smo
               pogledali številke, imamo na letni ravni manj kot 200 oseb, ki opravljajo izpit, kar
               pomeni v povprečju manj kot eno osebo na dan. In na osnovi tega in strokovnih
               kriterijev, kot so recimo semaforizirano križišče, dvopasovne ceste, tudi avtocesta,
               na osnovi tega so se potem postavljali kriteriji. Pomembno je poudariti, da bodo še
               vedno lahko v šolah opravljali vožnje oziroma izobraževanje in del praktičnega
               opravljanja izpita v domačem kraju, vsekakor pa je opravljanje izpita potem v tistem
               kraju, kot je bil zdaj predlog. Vendar ne glede na to in tudi na najino debato glede
               te problematike bi predlagal, da glede na problematiko, ki ste jo predstavili, in
               tudi glede same konfiguracije terena – sem razumel, da je tudi težava javnega prevoza
               vseh, ki opravljajo izpite, do samih lokacij problematična, da 50 do 70 kilometrov
               predstavlja včasih tudi uro in pol do dveh ur vožnje v eno smer – bi predlagal, da se
               ali v vaši poslanski skupini, ali pri nas na ministrstvu sestanemo s celotno ekipo
               Agencije za varnost v prometu. Tista, ki je celotno konfiguracijo in predlog centru,
               ki bi ostal, predlagala. Te dodatne momente predebatiramo in morda vidimo, da je
               potrebna kakšna korekcija, in najdemo ustrezno rešitev, da najprej zadovoljimo in
               pomagamo ljudem, da bodo lahko res v normalnih časovnih okvirjih prišli do izpitnih
               centrov.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod Bevk.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala lepa za besedo, podpredsednica.</p>
               <p>Zahvaljujem se tudi ministru, še posebej za to pobudo, da bi se pogovorili, kako to
               organizirati in morda tudi spremeniti. Ta statistika, da je samo eden na dan, seveda
               v Agenciji tako pravijo, ampak to ne drži. Izpiti so vsakih 14 dni in se nabere 10
               kandidatov. Če bi bili izpiti na 3 ali 4 tedne, je lahko teh kandidatov še več, tako
               da ta argument ne pije vode.</p>
               <p>Smo pa pogledali tudi statistiko najhujših prometnih nesreč in severna Primorska ima
               najmanj prometnih nesreč s smrtnim izidom od vseh regij v Sloveniji. To so podatki za
               leto 2013, se pravi da smo na tem območju dobri vozniki. Ni kvaliteta opravljanja teh
               vozniških izpitov <gap n="…"/> Pa še nekaj resnici na ljubo – kdor je sposoben prevoziti cesto
               od Logatca, Idrije, Tolmina pa do Bovca, je prav gotovo dober šofer. Res pa je, da se
               lahko kakšno uro vožnje naredi tudi na avtocesti, tudi sam sem jo pred več desetletji
               delal, ko sem opravljal vozniški izpit.</p>
               <p>Minister, jaz sprejmem vašo pobudo, da se sestanemo s predstavniki Agencije in
               poskušamo urediti tiste bele lise, ki so na zemljevidu Slovenije. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, minister.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Hvala lepa za besedo.</p>
               <p>Spoštovani poslanec, jaz se vam zahvaljujem za to pobudo in sem vesel, da ste
               sprejeli tudi pobudo z naše strani za obisk ljudi iz Agencije za varnost v prometu,
               ki so to pripravljali. Prepričan sem, da je ta pravilnik pripravljen v tej smeri, da
               najdemo skupno točko tako na eni strani iz strokovnih podlag, kot na drugi strani, da
               vseeno pristopimo, naredimo en korak bližje ljudem in da jim tudi pomagamo rešiti
               problematiko, ki ste mi jo predstavili. Prepričan sem, tudi sam bom dal podporo temu,
               če bodo dobri predlogi, kako kje še dodatno lokacijo utemeljiti s pravimi argumenti,
               bomo absolutno to tudi podprli.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predno nadaljujemo s poslanskimi vprašanje, naj še za zapis magnetograma povem, da
               bo na zahtevo gospoda Jožefa Horvata za razpravo o njegovem postavljenem poslanskem
               vprašanju oziroma odgovoru ministra dr. Čuferja Državni zbor odločal jutri, v okviru
               glasovanj.</p>
               <p>Gospod Jožef Jerovšek bo postavil poslansko vprašanje ministru za izobraževanje,
               znanost in šport, ki opravlja tekoče posle, dr. Jerneju Pikalu, ki je od 18. ure
               dalje danes službeno odsoten.</p>
               <p>Izvolite, gospod Jerovšek.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Spoštovani minister! Domovinska zavest, domoljubje, visoka identiteta pripadnosti
               državi so vrednote, ki jih sleherna nacija skuša razviti pri svojih državljanih.
               Državljani jih pridobijo ali pa jih ne pridobijo v družini in vzgojno-izobraževalnem
               procesu. Žal je v Sloveniji domoljubje pogosto v medijih in v znatnem delu
               levičarskih intelektualcev, tudi v pedagoškem procesu, okarakterizirano kot
               predmoderna vrednota in zaničevano. Posledice pomanjkljivega domoljubja in
               nacionalnega zavedanja opažajo tudi naši diplomati. Veleposlanik But ob izkušnji
               katastrofalnih poplav v Srbiji pravi, citiram iz današnjega Večera: <q>"Kot slovenski
               ambasador si lahko samo želim, da bi vsaj pol toliko nacionalnega zavedanja oziroma
               pozitivnih misli o svoji državi kot Srbi premogli tudi Slovenci."</q> Pomanjkljive cilje
               pri domovinski vzgoji priznavate tudi vi, minister, ko ste vsem dijakom prvih
               letnikov srednjih šol razdelili knjigo Jugoslavija, moja dežela. 22. oktobra lani ste
               na vprašanje poslanke Jerajeve pisno odgovorili, citiram, <q>"Razvoj in spodbujanje
               domovinske zavesti ni eden od ciljev projekta Rastem s knjigo."</q> Pomislite. Navajam
               tudi eno posledico nizke državljanske vzgoje, to je nizka volilna udeležba v
               Sloveniji. Spoštovani minister. Skupaj s sorodniki ministra Lukšiča in strankarskimi
               veljaki ste bili izvajalec potratnega projekta, vrednega 1 milijon 400 tisoč evrov –
               Prenova državljanske vzgoje.</p>
               <p>Zato vas sprašujem:</p>
               <p>Kakšne so spremembe na kurikulumih predmetov, ki razvijajo domovinsko in domoljubno
               zavest v učnih načrtih za šolsko leto 2014/2015.</p>
               <p>Sprašujem, ali predvidevate spremembe, ali pa bo ponovno prevladal ideološki interes
               levice po čim bolj šibki slovenski državljanski in domoljubni zavesti. In boste
               ponovno zapisali, da razvoj in spodbujanje domovinske zavesti ni cilj pedagoškega in
               vzgojnega procesa. Upam, da temu ni več tako, da se je to končalo. Vendar iz medijev,
               iz vaših obvestil ne izvemo, ali predvidevate pozitivne premike. In to ne samo v
               predmetu Državljanska in domovinska vzgoja ter etika, ampak tudi pri slovenščini,
               zgodovini in vseh predmetih, ki oblikujejo patriotsko zavest. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ker je dr. Jernej Pikalo danes odsoten od 16. ure dalje, kot je bilo že prej rečeno,
               gospod Jožef Jerovšek, vam bo minister odgovoril na naslednji seji v okviru odgovorov
               na poslanska vprašanja.</p>
               <p>Gospod Marijan Pojbič bo postavil poslansko vprašanje ministru za infrastrukturo in
               prostor, ki opravlja tekoče posle, gospodu Samu Omerzelu.</p>
            </sp>
            <sp who="SDZ6:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala, spoštovana podpredsednica. Spoštovani minister!</p>
               <p>V vseh treh hčerinskih družbah Holdinga Slovenskih elektrarn, Dravskih elektrarn
               Maribor, Termoelektrarni Šoštanj in Soških elektrarn, so se nedavno na zborih
               delavcev seznanili s spremembo aktov o ustanovitvi, ki so ukinili nadzorne svete in
               omejili pooblastila direktorjem. Ugotavljajo namreč, da gre za poskus centralizacije
               HSE in za izključevanje predstavnikov delavcev pri sodelovanju upravljanja omenjenih
               družb. 12. 5. 2014 je koordinacija županov problemskega območja Maribor s širšo
               okolico pripravilo izjavo in jo bom citiral. <q>"Izjava razširjene seje koordinacije
               županov, poslancev in gospodarstva problemskega območja Maribor s širšo okolico.
               Razširjena koordinacija županov, v katero so vključeni župani problemskega območja
               Maribor s širšo okolico, poslanci problemskega območja, predstavniki gospodarstva,
               Štajerska gospodarska zbornica, Obrtna zbornica Maribor ter predstavniki Mariborske
               razvojne agencije ter Regionalne razvojne agencije za koroško regijo, je na svoji 6.
               seji dne 12. 5. 2014 podala naslednje stališče. Dravske elektrarne Maribor so
               pomemben gospodarski in razvojni subjekt v regiji, prav tako predstavljajo enega od
               nosilnih stebrov v energetiki na nivoju države. Težnja po centralizaciji odločanja,
               ki se je nazadnje odrazila v dogodkih prejšnjega tedna, ukinitev vseh nadzornih
               svetov v družbah Holdinga Slovenskih elektrarn, terjajo jasno in odločno zahtevo po
               drugačni obravnavi Dravskih elektrarn Maribor v prihodnje. Razširjena koordinacija
               županov skupaj s poslanci in predstavniki gospodarstva odločno protestirajo proti
               ukinitvi nadzornih svetov v elektrarnah oziroma proti tovrstnim posegom v Dravske
               elektrarne Maribor. V kolikor država kot lastnik energetike ne bo upoštevala
               legitimnih interesov oziroma potreb celotne regije ter omogočila razvoj potencialov,
               ki ga ima energetika v koroški in podravski regiji, bodo akterji v obeh regijah
               prisiljeni zahtevati izločitev Dravskih elektrarn Maribor iz HSE."</q> 
                   Zato vas, spoštovani minister, sprašujem: 
                Ali podpirate konsolidacijo HSE na takšen način? Če da, zakaj.</p>
               <p>Kakšno je vaše stališče do morebitne prodaje Dravskih elektrarn Maribor in Soških
               elektrarn Nova Gorica?</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, minister.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovana podpredsednica, najlepša hvala za besedo! Spoštovani poslanec, najlepša
               hvala za vprašanje.</p>
               <p>Pa bom začel z odgovorom na zadnje zastavljeno vprašanje, s tem, da moram poudariti,
               da je to moje osebno mnenje, in prosim, da ga tako tudi razumete. Po vsem, kar sem
               videl v slovenski energetiki in kolikor poznam delovanje in funkcioniranje znotraj
               Holdinga Slovenskih elektrarn, absolutno ne podpiram prodaje Dravskih elektrarn in
               absolutno ne podpiram prodaje Soških elektrarn. Ampak še enkrat poudarjam, to je moje
               osebno mnenje. Ko govorimo o Holdingu Slovenskih elektrarn, je pomembno, da se
               zavedamo, da tudi v energetiki niso časi, kot so bili nekoč. Obdobja debelih krav so
               minila tudi v energetiki. Če pogledamo stanje energetike trenutno na evropskem
               nivoju, je sama cena električne energije v tem trenutku tako nizka, da ne podpira
               investicijskega in razvojnega cikla. Torej z drugimi besedami poenostavljeno rečeno,
               cena danes v rangu med 35 in 40 evrov za megavatno uro je cena, ki ne omogoča
               investicijskega cikla v proizvodne dejavnosti. In to je nekaj, kar se bo sigurno v
               Evropi moralo spremeniti. V tem trenutku celotna Evropa, celotna politika energetike
               na tem področju stoji pred izrednimi izzivi in pred zelo težkimi odločitvami, kako bo
               evropska energetika šla naprej, da bo konkurenčna, predvsem v relaciji do ruske in
               ameriške energetike. Moramo se zavedati, da danes ekonomija v Ameriki nekje 30 %
               ceneje dobiva električno energijo, kot jo dobimo v Evropi. To posledično pomeni tudi
               nekonkurenčno evropsko gospodarstvo. Tukaj bomo vsi skupaj – tudi Slovenija, kot del
               Evrope, morali narediti korake, da bomo zagotovili električno energijo, ki bo
               omogočala konkurenčno gospodarstvo znotraj Evrope.</p>
               <p>Če se vrnemo nazaj na Holding, v tem duhu mora tudi Holding Slovenskih elektrarn na
               pot racionalizacije svojega poslovanja. Tukaj ni nobenega dvoma in tukaj absolutno
               podpiram racionalizacijo. Če pa je ta način, ki ga je uprava HSE izbrala, pravi, pa
               mislim, da bi bilo nekorektno z moje strani, da bi to sodil. Vi zelo dobro veste,
               kakšna je vertikala odločanja. Sod je tisti, ki postavi nadzorni svet, in Sod je
               tisti, kateremu mora Holding Slovenskih elektrarn odgovarjati. Jaz upam, da je s
               Sodom kot predstavnikom lastnika usklajeno, na kakšen način se pelje racionalizacija
               znotraj Holdinga Slovenskih elektrarn. In še enkrat poudarjam, absolutno podpiram
               racionalizacijo Holdinga Slovenskih elektrarn, saj imamo znotraj investicijo v TEŠ,
               premogovnik Velenje, Dravske elektrarne, ki izredno dobro funkcionirajo, Soške
               elektrarne, hidroelektrarne, torej tudi investicija v srednjo Savo je znotraj
               Holdinga. Jaz še enkrat poudarjam, racionalizacija Holdinga – absolutno da. V
               podrobnosti in način racionalizacije se ne bi želel spuščati. Upam, da je usklajeno,
               kar uprava Holdinga dela, z upravo Sod in z nadzornim svetom. Prepričan pa sem, da
               bodo skupaj našli skupno točko, da se bodo dogovorili, kaj je prava pot. Tudi
               sindikati in delavci znotraj Holdinga Slovenskih elektrarn bodo razumeli, da je to
               potreba pot. Tista obdobja, ko so bile v energetiki omogočene investicije, ko smo
               imeli obdobja, ko je cena električne energije omogočala investicijske cikle, v tem
               trenutku niso takšna, zato je tudi poslovanje v sami energetiki potrebno temu
               prilagoditi.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod Marijan Pojbič. Zadostuje. Hvala lepa.</p>
               <p>Prehajamo na naslednje poslansko vprašanje, ki ga bo gospod Branko Kurnjek postavil
               ministru za kmetijstvo in okolje, ki opravlja tekoče posle, mag. Dejanu Židanu, ki je
               danes službeno odsoten. Izvolite.</p>
            </sp>
            <sp who="SDZ6:KurnjekBranko">

               <speaker>BRANKO KURNJEK (PS DL):</speaker>

               <p>Hvala za besedo, spoštovana podpredsednica.</p>
               <p>Spoštovanega ministra za kmetijstvo in okolje, mag. Dejana Židana, bi zaradi njegove
               odsotnosti prosil za pisni odgovor na moje vprašanje. Poznano mi je, da se pripravlja
               nova Uredba o komunalnih odpadkih. Njen drugi odstavek 4. člena ureja droben odkup
               odpadnega papirja in kartona ter odpadne kovine, in sicer določa, da kmetijstva te
               vrste odpadkov lahko oddajo tudi zbiralcu, ki ni izvajalec javne službe obdelave
               komunalnih odpadkov. Ista Uredba v 11. in 14. členu izvajalcu javne službe nalaga
               vzpostavitev potrebne infrastrukture za ločeno zbiranje odpadkov. To pomeni
               zagotoviti zbiralnico za ločen zajem papirja in kartona, zbirni center za ločen zajem
               kovin, zagotoviti ustrezen prevzem in vso potrebno infrastrukturo v zbirnem centru.
               Vse to mora izvajalec javne službe zagotoviti – zbiralnice, zbirni centri pa
               ostajajo prazni, saj predlagani drugi odstavek 4. člena dopušča oddajanje teh
               odpadkov drugim zbiralcem. S tem se tudi prihodek od koristi odpadkov preusmerja od
               izvajalcev javne službe drugim zbiralcem. Poleg izpada dohodka komunalnim podjetjem
               predlagana rešitev negativno vpliva tudi na cene komunalnih storitev, ki jih
               plačujejo naša gospodinjstva. Po metodologiji oblikovanja cen komunalnih storitev
               namreč na ceno vpliva tudi prodaja koristnih odpadkov. Ker prihodka od te prodaje ni
               oziroma bi lahko bili višji, plačajo gospodinjstva posledično višjo ceno. Zaradi tega
               učinka je predlagana rešitev tudi v neskladju z preteklo leto sprejetim vladnim
               operativnim programom ravnanja s komunalnimi odpadki, ki v točki 6.6 na strani 57
               navaja, citiram: <q>"Če se pri ocenjevanju stroškov ravnanja s komunalnimi odpadki
               upoštevajo tudi koristi zaradi pridobljenih sekundarnih surovin, se celotni ekonomski
               učinki ravnanja s komunalnimi odpadki v letu znižajo za okoli 100 evrov na tono, kar
               je manj od celotnih ekonomskih učinkov ravnanja s komunalnimi odpadki v izhodiščnem
               letu 2011."</q> Takrat je bilo 125 evrov na tono. <q>"Časovni potek vseh ekonomskih učinkov
               ravnanja s komunalnimi odpadki je prikazan na diagramu. Pri izračunu celotnih
               ekonomskih učinkov ravnanja s komunalnimi odpadki so upoštevane naslednje vrednosti
               sekundarnih surovin, pridobljenih z ločenim zbiranjem komunalnih odpadkov z namenom
               recikliranja."</q> Je tudi navedeno, točno kaj.</p>
               <p>Ministra sprašujem:</p>
               <p>Ali bo po končanem oblikovanju vsebine Uredbe o komunalnih odpadkih ustrezneje in
               podrobneje uredil droben odkup koristnih komunalnih odpadkov pri zbiralcih, ki niso
               izvajalci javne službe?</p>
               <p>Ali bo določbe Uredbe uskladil z vladnim operativnim programom ravnanja s komunalnimi
               odpadki <gap n="…"/> <stage>/ znak za konec razprave/</stage> iz leta 2014?</p>
               <p>Hvala za odgovor.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod Branko Kurnjek.</p>
               <p>V skladu z vašo zahtevo vam bo minister mag. Dejan Židan posredoval pisni
               odgovor.</p>
               <p>Gospod Zvonko Černač bo postavil ustno poslansko vprašanje ministru za pravosodje,
               ki opravlja tekoče posle, dr. Senku Pličaniču.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ (PS SDS):</speaker>

               <p>Spoštovani minister, pozdrav tudi vsem ostalim prisotnim.</p>
               <p>Pred kratkim so bili objavljeni podatki raziskave, ki je bila opravljena na ravni
               Evropske unije, ki govori o zaupanju ljudi v pravosodne sisteme v njihovih državah.
               Slovenija je tudi po temu kazalcu pristala na zadnjem mestu. To je ta raziskava, med
               vsemi državami članicami je stopnja zaupanja v Sloveniji v pravosodje najnižja.
               Pravosodnemu sistemu v Sloveniji zaupa samo slaba četrtina, skoraj tri četrtine
               oziroma 73 % ljudi pa pravosodnemu sistemu v Sloveniji ne zaupa. Zaupanja v
               pravosodni sistem ni zaradi njegove neučinkovitosti, predvsem pa zaradi
               nepredvidljive in nekonsistentne sodne prakse, ko ni odpravne norme, pač pa je od
               imena sodnice oz. sodnika in od imena obtoženca odvisno, kakšna bo sodba.</p>
               <p>Vrhovno sodišče je v sodbi I Ips 153/2012 dne 1. 3. 2012, s katero je razveljavilo
               neko sodbo, zapisalo, citiram: <q>"Brez potrebnega utemeljevanja je jasno, da se
               obtoženec lahko brani le zoper očitke, da je storil konkretno opisano ravnanje, ne pa
               da je neugotovljenega dne zoper neugotovljene osebe na neugotovljen način storil, in
               tako dalje, kaznivo dejanje."</q> Sodbe Vrhovnega sodišča predstavljajo del pravnega reda
               v Republiki Sloveniji. To sodbo, če je že osnovne, pravne in obče človeške norme
               zanemarilo, bi moralo pri svoji odločitvi spoštovati – pa je ni – tudi sodišče, ki je
               izreklo sodbo za dejanje, ki naj bi se zgodilo neugotovljenega dne na neugotovljenem
               kraju, na neugotovljen komunikacijski način, in tako naprej, torej brez dokazov. Ne
               le, da te sodbe ni spoštovalo oziroma upoštevalo prvostopno sodišče, enako je storilo
               tudi pritožbeno višje sodišče, ki je postavilo nov standard: sojenje in obsodbe brez
               dokazov. Gre za najbolj izstopajoč primer, ki pa še zdaleč ni edini. Na eni strani
               smo pričanje sojenjem in obsodbam brez dokazov, preganjanju duhovnikov, in to leta
               2014 v osrčju Evropske unije, profesorjev, bivših ministrov, praviloma pripadnikov
               ene politične stranke zaradi izrečenih javnih besed ter javnih, a utemeljenih kritik
               državnih organov. Priča smo torej eklatantni zlorabi pravosodja in političnim
               procesom, ki bi se jih sramovali pred 25 leti, kaj šele danes. Na drugi strani pa smo
               priča založenim sodnim spisom, zastaranju tajkunskih procesov, večkratno preplačanim
               stečajnim upraviteljem, spregi med njimi in stečajnimi sodniki, dolgotrajnim sojenjem
               in tako dalje.</p>
               <p>Pravna država je torej v krču, ne deluje, zato mladi odhajajo, celo bežijo,
               gospodarstvo šepa, država počasi, a vztrajno tone. Največji del odgovornosti za tako
               stanje je na Vladi. Konkretno za pravosodje na ministru, ki odgovoren in pristojen za
               pravosodje.</p>
               <p>Spoštovani minister sprašujem vas:</p>
               <p>Kaj je po vašem razlog za nezaupanje javnosti v neodvisnost pravosodja?</p>
               <p>Kaj je razlog, da je tudi po tem kriteriju Slovenija na zadnjem mestu in kdo je
               odgovoren za tako stanje?</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp who="SDZ6:PličaničSenko">

               <speaker>DR. SENKO PLIČANIČ:</speaker>

               <p>Hvala. Spoštovane poslanke, spoštovani poslanci, spoštovani gospod Černač!</p>
               <p>Najprej bi rad povedal, da sta tako prejšnja kot sedanja vladna koalicija, čeprav
               različno sestavljeni, ugotavljali iste probleme na področju pravosodja. Če se boste
               spomnili, sam pravzaprav ves čas govorim isto in izvajam neke korake, ki sem jih
               zastavil že v tisti prvi vladi, v katerim sem sodeloval.</p>
               <p>Najprej glede tega, kakšno je moje mnenje, zakaj je stopnja zaupanja v slovensko
               pravosodje splošno, v tem okviru še posebej za sodstvo, tako nizka. Mislim, da je
               eden glavnih razlogov povezan z dosedanjim delovanjem sodstva. Mislim na vsa leta po
               osamosvojitvi, ko so se sodni zaostanki kopičili, ko so se sodni postopki
               podaljševali in se praktični nič ni naredilo – govorim s strani izvršilne veje in
               zakonodajne veje oblasti, vsaka pač v okviru svojih pristojnosti –, da bi se to
               stanje spremenilo. Če to konkretno ilustriram; ko sem nastopil funkcijo ministra za
               pravosodje in javno upravo v tisti vladi, v kateri sva skupaj sedela, in potem bil
               kritičen do sodstva – takrat samo do sodstva, ne do ostalih delov pravosodja, mislim
               tu na državno tožilstvo, ker pač to ni bilo takrat v moji pristojnosti, ali je bilo v
               pristojnosti Ministrstva za notranje zadeve –, so se vsi čudili, kako minister za
               pravosodje kritizira sodstvo, če bi pa moral minister za pravosodje braniti sodstvo.
               In to je nek dokaz stanja, kakršno je bilo, preden sem nastopil to funkcijo; očitno
               ni nihče kritiziral sodstva. Sedaj ne govorim o kritikah kar tako, ker se pač nekomu
               zdi fino kritizirati, ampak kritizirati je treba tisto, kar ni dobro. In tisto, kar
               ni dobro, potem tudi popraviti, kjer to lahko, ampak najprej moraš diagnozo postaviti
               problema. Če je diagnoza slaba, to v konkretnem primeru pomeni kritiko, potem pač je
               treba kritiko izreči. Hočem povedati, če nadaljujem, zakaj je stopnja zaupanja naših
               ljudi v sodstvo in v druge dele v pravosodju tako nizka. Mislim,da je to eden glavnih
               razlogov, da je sodstvo v preteklosti bilo zelo neučinkovito, počasno in kot vsi
               vemo, počasna pravica ni pravica. Če želimo, da bo neka fizična oseba, nek državljan,
               državljanka ali podjetje prišlo do svoje pravice, potem mora sodstvo delovati hitro.
               Seveda je to zgolj en vidik delovanja sodstva – hitrost, učinkovitost. Drugi je
               vsebinski, sodstvo mora biti – in tudi drugi deli pravosodja – kakovostno, vendar pa
               – in s tem se najbrž tudi vsi, ki v tej dvorani sedite ali sedimo, strinjate – ni v
               pristojnosti in tudi ne sme biti v pristojnosti izvršile veje oblasti. Nikjer v
               urejenih demokracijah ni, da se spušča v vsebino sodb, v vsebino sodnega odločanja;
               na splošno, torej, ker gre pač za samostojno vejo oblasti, je treba odločitve te veje
               spoštovati, tako kot velja v obratni smeri. Če pa bi prišlo tu do nekih hudih
               odklonov, ko gre za vprašanje kakovosti, ki bi bila ugotovljena na nekih višjih
               instancah, tudi na Ustavnem sodišču recimo, če govorimo o slovenskih organih, ali pa
               recimo na evropskih institucijah – mislim na Evropsko sodišče za človekove pravice –,
               ki bi kazale na neke sistemske probleme v slovenskem sodstvu in drugih delih
               pravosodja, potem je pa to seveda druga stvar – govorim ves čas še vedno o kakovosti,
               o vsebini –, potem je pa to druga stvari in potem bi morala tako zakonodajno telo kot
               vlada na to odreagirati. Če spremljate – in verjamem, da to počnete – podatke, ki jih
               Evropska unija objavlja v zvezi s stanjem v slovenskem sodstvu, potem boste
               ugotovili, da se je v tem času, odkar sem na tej funkciji, ta ocena, ki jo Evropska
               komisija oziroma njene institucije, njeni organi dajejo slovenskemu sodstvu, kar
               precej popravila. Res pa je, da ocenjujejo tudi oni samo en vidik delovanja sodstva,
               kar je tudi edino pravilno, in to je vprašanje učinkovitosti, hitrosti.</p>
               <p>Tako smo v teh zadnjih letih nekatere premike dosegli, tako z zakonodajnimi
               spremembami, o katerih lahko kaj več v nadaljevanju povem, kot tudi z dejstvom, da je
               sodstvo samo v precejšnji meri spoznalo, da bo moralo precej korenito spremeniti
               svoje delovanje in nekako krona ali pa dokaz tega njihovega spoznanja, da je temu
               tako, je zaveza, ki sta jo Vlada in sodstvo sklenili pred časom in v kateri so se
               zavezali, da bosta marsikaj vsaka v okviru svojih pristojnosti spremenili.</p>
               <p>Več pa v nadaljevanju <gap n="…"/><stage>/izklop mikrofona/</stage></p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod Zvonko Černač.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ (PS SDS):</speaker>

               <p>Hvala lepa.</p>
               <p>Spoštovani minister, zdaj nisem dobil bistvenega odgovora, kdo je po vašem odgovoren
               za tako stanje. Ali ne čutite, da ste vi kot minister, pristojen za pravosodni, prvi
               najbolj odgovorni za to statistiko, ki je bila sprejeta na ravni neodvisne
               institucije na ravni Evropske unije in ki govori o tem, da je Slovenija tudi po tem
               kriteriju na zadnjem mestu in da je zaupanje v pravosodje na kritični točki. Celo
               nižje kot zaupanje v vlado, ki odhaja. Se pravi v neko politično opcijo. Torej,
               podatki so alarmantni. Govorimo o zaupanju, govorimo o odgovornosti. Govorimo o
               zaupanju v pravosodju, ki ga skoraj ni več; ni ga več zaradi številnih založenih
               spisov proti posvečenim tajkunom, ki so zastarali, ni ga več zaradi dolgotrajnih
               sodnih postopkov, ni ga več zaradi sojenja brez dokazov. Ni ga več zato, ker ljudje
               na pravico čakajo predolgo ali pa je sploh ne dočakajo, in ni ga več tudi zaradi
               tega, ker ljudje gledajo tožilca, ki naj bi preganjal nekega slikarja, Cekuto v
               konkretnem primeru, za pol milijona evrov približno, ki jih je dobil od Patrie, kako
               se sprehajata po mestu.</p>
               <p>Ali menite, da to vliva ljudem zaupanje v neodvisnost pravosodja in v neodvisnost
               sodstva?</p>
               <p>Ali ljudem vliva zaupanje v neodvisnost pravosodja slika tovarišice Vesne Pavlič
               Pivk, predsednice okrajnega sodišča, sodišča, ki je na prvi stopnji obsodilo brez
               dokazov, s totalitarnimi simboli bivše države, ki je ni več?</p>
               <p>Ali menite, da ta ravnanja sodnih predstavnikov, ki bi morali ravnati v skladu s
               številnimi zavezami, tudi v skladu z zavezami Bordojske deklaracije, ki govori o tem,
               da sodniki in tožilci morajo biti ljudje s trdno integriteto, da morajo kot
               najpomembnejši udeleženci sodnega sistema ves čas ohranjati čast in dostojanstvo
               svojega poklica in se v vseh okoliščinah obnašati primerno svoji funkciji?</p>
               <p>Ali menite, da ta ravnanja – in so še številna druga, ni jih mogoče vseh pokazati –
               vzbujajo zaupanje v pravosodje?</p>
               <p>Zakaj niste nič storili za izboljšanje tega stanja?</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp who="SDZ6:PličaničSenko">

               <speaker>DR. SENKO PLIČANIČ:</speaker>

               <p>Hvala.</p>
               <p>No, naj nadaljujem ravno tu, kolega Černač; torej, kakšna je odgovornost ministra za
               pravosodje splošno in moja konkretna.</p>
               <p>Zdaj, postavili ste tezo, da nisem nič naredil, da bi se stanje v slovenskem
               pravosodju, sodstvu, državnem tožilstvu popravilo. Temu moram pač ugovarjati, mislim,
               da sem naredil kar precej, cel kup zakonodajnih zadev je bilo sprejetih, vi pa veste,
               da Ministrstvo za pravosodje pa kaj več od tega ne more narediti, vsaj če govorimo o
               sodstvu kot o ključnem delu pravosodja, torej do sodstva kot samostojne veje oblasti.
               Saj tukaj gre, zaboga, za samostojno vejo oblasti, ki mora sama večino tega posla
               opraviti!</p>
               <p>Torej, če me sprašujete po odgovornosti, zakaj je zaupanje naših ljudi v sodstvo tako
               nizko, je glavna odgovornost tu na sodstvu samem. Ono je tisto, ki mora spremeniti
               svoje ravnanje in kot sem malo prej povedal, jih tudi že spreminja. Resda počasi, jaz
               bi si tudi želel, da bi se to hitreje dogajalo, ampak pač dogaja se s hitrostjo, s
               kakršno se. Ne vidim, kaj bi lahko, jaz kot minister pa mi kot vlada in tudi ne
               zakonodajno telo, drugega naredilo, kot da spreminja zakonodajo, da pač sprejema take
               zakone, ki bodo vprašanje odgovornosti za dovolj hitro sojenje, za druga vprašanja,
               ki so povezana z delovanjem sodstva, uredile bolj ostro, kot do zdaj, ali pa, da bo
               neka druga vprašanja zakonodaja uredila drugače. Ampak več od tega pa ne more ne
               vlada ne zakonodajno telo narediti, mora potem sodstvo samo narediti. In še enkrat
               ponavljam, sodstvo je v teh zadnjih dveh, treh letih nekatere pomembne korake, ko gre
               za enega od ključnih vprašanj, zaradi katerih je stopnja zaupanja naših ljudi v
               sodstvo tako nizka, to je vprašanje hitrosti, naredilo. Statistični podatki kažejo,
               da so se v povprečju – zdaj govorim na splošno za vse vrste sodnih postopkov in tudi
               vse vrste sodnih zaostankov – in sodni postopki in sodni zaostanki v povprečju
               zmanjšali za 20 do 30 % v zadnjih treh letih, prej pa 20 let nič, prej se je pa 20
               let samo podaljševalo vse.</p>
               <p>Tako je to nek rezultat, verjamem pa, da ga naši ljudje ne občutijo. Vem, ko hodim
               okrog po Sloveniji in tudi ta statistični podatek povem, ki sem ga ravnokar tukaj
               vam, čeprav mi gre težko z jezika, ker je to pač neka statistika samo – 20 do 30% se
               zdi veliko in v resnici je, ampak večina ljudi še vedno ne občuti tega na lastni
               koži, zato je treba iti naprej s tem; ampak tisti, ki mora s tem iti naprej, je
               sodstvo samo. Tisto, kar je mojega, seveda sem nameraval še nadaljevati z
               zakonodajnimi spremembami, celo vrsto jih imam že pripravljenih ali pa v načrtu, če
               bi pač ta mandat nadaljevali, ga pač žal ne bomo in bo to moral narediti tisti, ki me
               bo nasledil na funkciji ministra za pravosodje.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želite gospod Zvonko Černač? Zahteva za razpravo.</p>
               <p>Izvolite, gospod Černač.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ (PS SDS):</speaker>

               <p>Hvala lepa.</p>
               <p>Predlagam, da se opravi razprava o tem neodgovoru ministra glede stanja v pravosodju,
               ki je na eni strani pomanjkljiv, na drugi strani pa tudi ni najbolj realen oziroma
               resničen. Če bi bilo tako, kot smo poslušali, potem Ministrstva za pravosodje in
               ministra za pravosodje v tej državi ne potrebujemo. Minister za pravosodje opravlja
               to funkcijo skoraj dve leti in pol z manjšo prekinitvijo in v tem času ni bilo na
               področju izboljšanja pravosodnega sistema strojeno ničesar; nasprotno, stanje se je
               poslabšalo. Minister bi se moral tudi oglasiti v javnosti, ko gre za odklone, ko gre
               za kršitve dokumentov, ki so bili sprejeti ali na ravni Državnega zbora, Vlade ali na
               ravni evropskih institucij. Ni se oglasil v primeru, ko se je tožilec, ki preganja
               obsojenca, sprehajal z njim po ulici, kar vzbuja dvom v nepristranost tožilstva; ni
               bilo predloga o tem, da se tega tožilca razreši, ni bilo predloga o tem, da se
               generalnega državnega tožilca razreši zaradi tega, ker ne izpolnjuje pogojev niti za
               imenovanje, ker je kršil človekove pravice v prejšnjem sistemu, ko je za postavitev
               križa preganjal kazensko duhovnika; ni bilo odziva v primeru je v javnost prišla
               fotografija tovarišice Vesne Pavlič Pivk, predsednice okrajnega sodišča, odete v
               totalitarne simbole – fotografija, zaradi katere bi, sem prepričan, v zgodnjih 90.
               letih izgubila funkcijo, ki jo opravlja, in tako bi moralo biti tudi danes. V naši
               zakonodaji imamo mehanizme za imenovanje in mehanizme za razrešitev tudi tistih, ki
               imajo trajni sodniški mandat.</p>
               <p>Če bi bilo stanje v našem pravosodju resnično tako dobro, potem gotovo ne bi bilo
               zaupanje v pravosodni sistem na najnižji točki doslej; na najnižji točki doslej, na
               zadnjem mestu smo v okviru vseh držav Evropske unije. 73 % ljudi ne zaupa
               pravosodnemu sistemu, recimo v sosednji Republiki Avstriji jih zaupa 78 %, samo 20 %
               je takih, ki temu sistemu ne zaupa. Slika je obrnjena. Naša severna soseda, s katero
               delimo tudi neke tradicionalne vrednote iz preteklosti, ima popolnoma obrnjeno
               stanje, verjetno zaradi tega, ker so te stvari pravočasno uredili, ali pa zaradi
               tega, ker mi nismo uredili tega, kar so recimo naredili v Nemčiji, ko so sodnike v
               priključeni Vzhodni Nemčiji takrat enostavno razrešili. V Sloveniji se ne spomnim, da
               bi bil razrešen en sodnik, ne spomnim se, da bi bil <gap n="…"/> Mislim, da jih je bilo na prste
               ene roke razrešenih tožilcev, stanje je pa slabo, porabimo denarja bistveno več kot v
               Evropski uniji za funkcioniranje pravosodnega sistema, njegova učinkovitost pa je
               bistveno bistveno pod povprečna. Odgovoren minister bi moral nekaj storiti za
               spremembo tega stanja.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V skladu z vašo zahtevo za razpravo glede na odgovor na vaše ustno poslansko
               vprašanje, gospod Černač, bomo odločali jutri v okviru glasovanj.</p>
               <p>Gospod Jože Tanko bo postavil poslansko vprašanje ministru za infrastrukturo in
               prostor, ki opravlja tekoče posle, gospodu Samu Omerzelu.</p>
            </sp>
            <sp who="SDZ6:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Lani jeseni je prišla Vlada s proračunskim paketom za leti 2014 in 2015 in na
               postavki sredstva za upravljanje, tekoče vzdrževanje cest bistveno znižala postavke v
               obeh letih, na približno isti ravni pa so preostale postavke za investicijsko
               vzdrževanje in pa gradnjo državnih cest.</p>
               <p>V kumulativi je šlo na obeh postavkah za znižanje v višini približno 30 % v
               posamičnem letu. Zdaj to pomeni, da se je na nek način Vlada sama zavestno odpovedala
               tudi ukrepom na državnem cestnem omrežju. Mi smo kot poslanska skupina ocenili, da je
               treba na tem delu ukrepati, zato smo tako za leto 2014 kot za leto 2015 predlagali
               amandma k proračunoma, vendar ta amandma, v višini za vsako leto petdeset milijonov,
               ni bil sprejet.</p>
               <p>Na nek način pomeni to velike probleme, še posebej zato, ker se ukrepi na prometnem
               državnem cestnem omrežju ne izvajajo v skladu z dinamiko, vmes so se pojavili še
               dodatni problemi v zvez z nekaterimi nevarnimi odseki in tudi mostovi, prišlo je do
               uvedbe določenih omejitev, tako prometnih, enosmernega prometa, kot tudi v zvezi z
               obremenitvijo.</p>
               <p>Sprašujem ministra:</p>
               <p>Zakaj je pristal na tako veliko znižanje na teh dveh postavka, če vemo in spremljamo,
               da je denarja na računih države ali na depozitih, ki jih ima država?</p>
               <p>Več kot dovolj ga je bilo takrat in ga je tudi sedaj. S tem, ko ste na to pristali,
               ste v bistvu pristali tudi na vse težave, ki se pojavljajo z vzdrževanjem in obnovo
               cestnega omrežja.</p>
               <p>Zanima me pa tudi:</p>
               <p>Kaj ste, potem ko so bili proračuni sprejeti, predlagali in kdaj, da bi se ti
               prometni zamaški in nevarni odseki, ki so se pojavili, sanirali?</p>
               <p>Kaj se tudi predlagali v smislu ne samo teh ukrepov znotraj ministrstva, ampak tudi
               kar zadeva spremembo na posameznih proračunskih postavkah?</p>
               <p>Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovana podpredsednica, hvala za besedo. Spoštovani gospod poslanec, najlepša
               hvala za vprašanje!</p>
               <p>Kar navajate glede sprejemanja proračuna za leto 2014 drži. Ministrstvo za finance
               nam je vsem ministrstvom dalo limite, v okviru katerih moramo planirati porabo za
               leto 2014. Na našem matičnem odboru v Državnem zboru je bilo tudi zapisano, da ob
               sprejemu proračunov za leto 2014 moramo v okviru Ministrstva za infrastrukturo in
               Vlade najti sredstva, ki niso bila zagotovljena v dovolj veliki meri za leto
               2014.</p>
               <p>Sem bil takrat politično naiven? Danes je odgovor na to: da. Takrat ob sprejemanju
               proračuna za leto 2014 sem verjel, kajti, ko smo sprejemali proračun in
               prerazporejali sredstva, ki so nam bila namenjena, smo imeli dogovor znotraj
               Ministrstva za finance, da bomo tekom leta 2014 našli ta sredstva, da se ob
               sprejemanju postavimo v okvire, ki so nam bili zadani in da bomo tekom leta potem ta
               sredstva s skupnimi napori našli in prerazporedili za celoten paket manjkajočih
               sredstev v okviru našega proračuna.</p>
               <p>Potrebno in pomembno se je zavedati, da ko govorimo o paketu in o številki, ki sem
               jo tudi javno na tiskovni konferenci objavil, 115 milijonov evrov – govorimo o
               celotnem paketu odgovornosti znotraj Ministrstva za infrastrukturo in prostor. Naše
               ministrstvo je odgovorno znotraj Direktorata za promet za subvencioniranje prevozov
               dijakov in študentov v šole, za obvezne gospodarske javne službe na železniški
               infrastrukturi. Republika Slovenija je direktno lastnica železniške infrastrukture in
               Slovenske železnice opravljajo samo storitev vzdrževanja in potniških prevozov za
               Republiko Slovenijo, pa seveda na državnih cestah, ki jih vi omenjate, predvsem v
               smislu tistega minimuma, ki ga rabimo, zato da zagotovimo zakonske minimume na
               državnih cestah. Po sprejetju proračuna smo na ministrstvu takoj pristopili k iskanju
               rešitev in predlogov Ministrstvu za finance z željo, da skupni predlogi potem romajo
               tudi na Vlado in jih kot Vlada sprejmemo. Ker me sprašujete po konkretnih
               aktivnostih, bom tudi kronološko nekaj zelo konkretnih primerov navedel.</p>
               <p>Prva stvar, h kateri smo pristopili po sprejetem proračunu, je bilo reševanje
               financiranja v okviru Slovenskih železnic. Novembra 2013 smo pripravili Zakon o
               Slovenskih železnicah, kjer smo želeli dolg slovenske države do Slovenskih železnic v
               višini 134 milijonov evrov zagotoviti na način, da bodo Slovenske železnice lahko
               reprogramirale svoje kredite in da imajo hkrati na razpolago terjatve do Republike
               Slovenije. To je bil prvi predlog reševanja celotnega paketa finančnih težav oziroma
               primanjkljaja znotraj našega proračuna. Predlog zakona je bil poslan na Ministrstvo
               za finance, kjer pa na žalost ni bil usklajen oziroma ga niso želeli podpreti in tako
               ta zakon tudi ni romal na Vlado. Naslednji korak, ki smo ga naredili, eden od korakov
               v tej fazi iskanja rešitev, je bil narejen 19. 3., ko smo predlagali celoten paket
               gradiva na Odboru za gospodarstvo in v obravnavo Vladi. Tu smo govorili o celotni
               problematiki reševanja vsega, kar sem do zdaj navedel, plus situacija, ki se nam je
               zgodila z žledolomom. Ravno tako je to celotno gradivo bilo umaknjeno iz procedure in
               ni prišlo do obravnave na Vladi. Podobno situacijo smo ponovili 18. 4. in podobno
               ponovili celotno gradivo in s predlogi konkretnega reševanja poskušali dati na Vlado
               22. 4. 6. 5. smo končno dosegli, kljub temu da je bilo gradivo neusklajeno na Odboru
               za gospodarstvo, da damo naprej na Vlado. Tudi minister za finance se je strinjal, da
               gre naprej, vendar je na željo predsednice Vlade na seji Vlade bilo to gradivo
               umaknjeno in ga kot Vlada takrat nismo uspeli obravnavati. V torek, 13. 5., sem
               naredil še zadnji poskus reševanja celotne problematike za mizo v zasedbi minister za
               finance, predsednica Vlade in jaz. Ker kljub temu <gap n="…"/> <stage>/znak za konec razprave/</stage><gap n="…"/> pri
               iskanju rešitev za skupno mizo nismo bili uspešni, sem se odločil za tiskovno
               konferenco in predstavitev problematike javnosti.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod Tanko.</p>
            </sp>
            <sp who="SDZ6:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Moram ugotoviti, da naša poslanska skupina pri obravnavi proračuna ni bila naivna.
               Veste, da smo tako za železniški del kot za prometni del za leto 2014 in 2015 vložili
               amandmaja, za vsako leto in za vsako področje po 50 milijonov. Kar preseneča, je to,
               da kljub vsem tem opozorilom Vlada ni pritegnila našim predlogom amandmajev. In kar
               je še hujše, tudi poslanci koalicije naših amandmajev niso podprli. Niti eden od
               poslancev koalicije ni glasoval za podporo našim amandmajem.</p>
               <p>Problem, o katerem govoriva, je velik. Sam sem se tu omejil samo na infrastrukturni
               del, ne na subvencioniranje. Tisto, kar je bilo razlagano, da se bo poskušalo
               vgraditi z nekimi drugimi mehanizmi in rešitvami – kot vidite, je nemogoče. Če
               denarja ni na proračunski postavki, denarja praviloma tudi tam ni in ga ni mogoče
               dopolniti z drugimi viri. Preseneča pa to, da je v sistemu proračuna Republike
               Slovenije ogromno denarja, ker si ga je država tudi ogromno sposodila, veliko tega
               denarja je neaktiviranega, minister za finance, ki sedi stol pred vami, je govoril o
               <q>"bufferjih"</q>, ki so polni še za ne vem koliko mesecev naprej. Ne more pa vlada
               zagotoviti ali pa noče zagotoviti za nujne ukrepe na železnicah, nujne ukrepe na
               cestah. To, menim, da je problem, in pričakujem, gospod minister, ne glede na to, da
               se pač mandati iztekajo, da boste aktivno naredili vse potrebno za reševanje
               problemov na cestah in na železnicah. Upam, da imate pred seboj tudi še kakšen
               dodaten program.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Najlepša hvala za besedo in najlepša hvala za to dodatno razmišljanje okoli
               problematike tudi v širšem smislu.</p>
               <p>Še enkrat, preden sem naredil korak in to problematiko predstavil tudi javnosti, sem
               sam sebe najprej vprašal, ali sem naredil čisto vse možne potrebne korake, da znotraj
               te ekipe, katere del sem bil v tem dobrem letu, ali sem res naredil vse korake, da
               najdemo rešitev. In na žalost je bil odgovor meni samemu, da sem res naredil vse
               korake in da enostavno je treba to pot peljati naprej, predvsem z namenom, da tisti
               minister, ki bo prišel za menoj na to ministrstvo, ne bo nasledil te 115- oziroma
               100-milijonske luknje.</p>
               <p>Ne glede na to, da smo vlada v odhajanju, želim, da to problematiko rešimo. Kot ste
               sami ugotovili, tudi matični odbor je zapisal eksaktne številke pri sprejemanju
               proračuna, v katerih okvirjih nam sredstva primanjkujejo in moram reči, da sem bil
               politično naiven. Odgovor na to je vsekakor: da. Vendar še enkrat, na tem bom stal
               tudi v tej funkciji, v svojem privatnem življenju, beseda v življenju mora nekaj
               pomeniti. Še posebej ministra. In še enkrat bom poudaril, kot državljan Republike
               Slovenije si ne želim imeti ministrov in ministric, ki ne držijo besede. Če smo imeli
               dogovor, da bomo to problematiko reševali, potem bi se tega morali tudi držati. Ne
               glede na vse storjeno, bi v življenju še enkrat naredil isto in tudi zaradi te
               situacije v življenju ne bom izgubil zaupanja v besedo človeka. Tega se bom naprej
               držal, je pa dejstvo, da pa bi vsekakor s temi izkušnjami, ki jih imam, v podobnih
               situacijah definitivno odreagiral drugače in bi verjetno veliko prej opozoril na to
               problematiko. Vendar ne glede na to, glede tudi na to, kar ste sami navajali izjave
               okoli sredstev, ki so na razpolago v tej državi, pa ne glede na to, v katero
               kategorijo spadajo, še vedno upam in verjamem, da bomo zmogli dovolj modrosti kot
               ekipa v odhajanju, da bomo skupaj našli način, da zagotovimo sredstva za
               subvencioniranje dijakov in študentov do konca leta 2014, da bomo zagotovili
               sredstva, da bodo Slovenske železnice in infrastruktura normalno funkcionirale, da bo
               podpora razvoju slovenskemu gospodarstvu – v primeru kolapsa Slovenskih železnic tudi
               Luka Koper več ne funkcionira –, in da bomo zmogli dovolj modrosti in moči, da bomo
               našli sredstva, da vsaj zakonski minimum za državne ceste zagotovimo in da posaniramo
               tiste najbolj nujne infrastrukturne dele na državnih cestah. To upanje še vedno imam.
           </p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod Jože Tanko. Zahteva za razpravo.</p>
            </sp>
            <sp who="SDZ6:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Gospod minister je v tem delu, kar sem imel vprašanj, odgovoril korektno. Moram pa
               ugotoviti, da je veliko neskladje, kar zadeva potrebe ministrstva in aktivnosti
               ministrstva in pa med tistim, kar odloča in ravna Vlada in je pristojnost Vlade
               Republike Slovenije. Zato predlagam, da o odgovoru ministra in v povezavi s problemi,
               ki jih je omenil, pri funkcioniranju Vlade na tej seji odločamo o tem, da se o
               odgovoru ministra opravi razprava predvsem zato da bi s to razpravo vplivali na vlado
               v odhajanju, da glede na razpoložljiva velika finančna sredstva, s katerimi razpolaga
               Vlada, zagotovimo prerazporeditve na postavki, ki so ta trenutek nujno potrebne. Gre
               tako za vzdrževanje prometne infrastrukture, gre za nekatere druge zadeve s področja
               dela ministrstva, ki so povezane s socialnimi ukrepi, kot je subvencija prevozov
               dijakov in študentov. Mislim, da ni nobene potrebe, da bi to razpravo blokirali.
               Nujno potrebno je, glede na vse probleme, ki jih je minister povedal, naštel, to se
               pravi glede dveh, treh mesečnih prizadevanj in na tem ni bilo nobenih napredkov, da
               poslanci s svojimi odločitvami, svojim glasovanjem, svojo razpravo tudi omogočimo
               tisto, kar je ta trenutek mogoče storiti glede na to, kar smo slišali nekaj dni nazaj
               na eni poslovni konferenci.</p>
               <p>Če ima država 4,5 milijarde evrov depozitov, težave pa imamo z nujnimi ukrepi pri
               zagotavljanju elementarnih zadev na posameznih področjih, potem je potreba, da
               poslanci tudi ukrenemo, sploh če smo dobili informacije iz prve roke, da je velika
               kolizija znotraj vladnih resorjev in tudi pogledov na posamezna področja.</p>
               <p>Zato zahtevam, da o odgovoru ministra opravimo razpravo. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V skladu z vašim predlogom, gospod Jože Tanko, torej zahtevo za razpravo o odgovoru
               gospoda ministra, bomo odločali jutri v okviru glasovanj.</p>
               <p>Mag. Stanko Stepišnik bo postavil poslansko vprašanje ministroma za finance dr. Urošu
               Čuferju, ki je danes tukaj z nami, prisoten, in ministru za gospodarski razvoj in
               tehnologijo, ki opravlja tekoče posle, gospodu Metodu Dragonji, ki je danes službeno
               odsoten.</p>
               <p>Izvolite, mag. Stepišnik.</p>
            </sp>
            <sp who="SDZ6:StepišnikStanko">

               <speaker>MAG. STANKO STEPIŠNIK (PS PS):</speaker>

               <p>Hvala lepa, gospa podpredsednica, za besedo. Spoštovani gospod minister!</p>
               <p>Moje vprašanje je predvsem:</p>
               <p>Kako odpraviti ta kreditni krč do podjetij, predvsem z namenom, kako skupaj najti v
               čim krajšem času način, da bodo podjetja dobila ustrezna finančna sredstva? Ne gre za
               kritiko, ampak nadaljnje iskanje poti, kako bi se to uresničilo.</p>
               <p>Na eni strani imamo banke, ki znižujejo svojo bilančno vsoto v zadnjih 5 letih s 50
               milijard na 40 milijard, in predvsem so se krediti za podjetja znižali od leta 2008 z
               20 milijard na 11 milijard. Res je, da je tudi med podjetji dosti kreditov, ugotavlja
               se nekje cirka 10 milijard. Na drugi strani gre pri bankah za dokapitalizacijo z
               davkoplačevalskim denarjem. Okrog 3,2 milijarde smo dali lansko leto, konec leta
               2013, in prenesli kar precej slabih terjatev na Družbo za upravljanje terjatev bank,
               tudi okrog 3,5 milijarde. Slabe terjatve še vedno znašajo z boniteto C, D in E med 7
               in 8 milijardami. Zadolževanje države je bilo v letu 2014 za 3,4 milijarde, in tako
               kot je bila vaša izjava, imamo med 4,2, 4,8 milijarde nekje denarja za reševanje
               likvidnostnih problemov v naslednjem letu. Res je, da se je bruto dolg države povečal
               na 42 milijard, medtem ko je država povečala za 8 milijard zunanji dolg.</p>
               <p>Na drugi strani imamo podjetja, ki so zadolžena. Glede na poročilo Evropske komisije
               iz februarja je slovensko gospodarstvo najbolj zadolženo v evrski skupini. To
               poročilo je predvsem usmerjeno k zadolženosti slovenskega gospodarstva, sanaciji bank
               in krepitvi konkurenčne sposobnosti slovenskih podjetij in k strokovnim reformam
               javnega sektorja. Po podatkih Evropskega statističnega urada Eurostata so slovenske
               podjetja iz nefinančnega sektorja v povprečju najbolj zadolžena glede na ustvarjeni
               dobiček od podjetij iz vseh držav članic evrskega denarnega območja. Za 1 evro
               ustvarjenega čistega dobička imajo v povprečju najetega 17,2 evra dolga. Velik
               problem so tudi neplačila. Več kot 50 dni je ročnost plačil v Sloveniji Pri nekaterih
               podjetjih grejo te številke tudi čez 100 dni.</p>
               <p>Prosim najprej ta del, pa potem mogoče naprej.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sedaj bo odgovoril minister za finance doktor Uroš Čufer. V primeru, da bo čas za
               odgovor še ostal, vam lahko odgovori minister za gospodarski razvoj in tehnologijo,
               ki opravlja tekoče posle, gospod Dragonja, ustno na naslednji seji ali pisno.</p>
               <p>Izvolite, doktor Čufer.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Najlepša hvala.</p>
               <p>Mogoče bi samo vprašal: pri obilici dejstev, ki sem jih slišal, sem spregledal, kaj
               je bilo vprašanje.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite.</p>
            </sp>
            <sp who="SDZ6:StepišnikStanko">

               <speaker>MAG. STANKO STEPIŠNIK (PS PS):</speaker>

               <p>Spoštovani Uroš, gospod minister, oba veva, kaj je slovenski problem. Slovenski
               problem je kreditni krč, nepridobivanje sredstev za mala, srednja in velika in mikro
               podjetja za investiranje, za obratni kapital, za naložbe. Naredili smo posojilni
               sklad pri SID banki za 500 milijonov evrov. Več programov je, ampak do sedaj je tega
               zelo malo porabljenega. Nobeden ne dela nič na kriterijih. Kriteriji so mogoče
               preozko zastavljeni. recimo, morali bi biti bolj zrahljani. Verjetno je tu tudi
               naloga Gospodarske zbornice, da bi se lahko vključilo v posojilo več podjetij. Saj
               rešitve so, ampak želim slišati vašo rešitev:</p>
               <p>Kdaj se bo ta kreditni krč odpravil in kdaj bodo podjetja lahko prišla do denarja v
               bankah?</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Najlepša hvala.</p>
               <p>Mislim, da se velik del tega vprašanja nanaša na mojega kolega, ministra za
               gospodarstvo. Bi pa mogoče, kljub temu da ne bom samo prelagal vsega na kolega,
               povedal to, da je bilo za odpravo kreditnega krča kar nekaj stvari narejenih v
               zadnjem obdobju zadnjega leta.</p>
               <p>Mogoče bi začel s tem, da je bila opravljena sanacija bank, ki še ni popolnoma
               zaključena, pa vendar kljub temu teče. Dve največji banki oziroma tri banke so bile
               dokapitalizirane; z dveh so bile prenesene slabe terjatve. V eni od bank je treba
               drugi del transakcije še narediti, ko dobimo dokončno dovoljenje od Evropske
               komisije, in v četrti banki teče postopek državne pomoči, kar tudi sledi.</p>
               <p>Tisto, kar je pomembno za naprej, da ne bomo gledali samo za nazaj, je to, da se te
               transakcije z bankami zaključijo, in drugi del, da se pravzaprav fokus pozornosti
               preusmeri na razdolževanje podjetij, ker banke lahko posojajo podjetjem, ki so v
               dobri kondiciji. Tukaj se je videlo, da so se od začetka leta do zdaj tudi pogoji
               financiranja podjetij izboljšali. To se kaže na podatkih, ki jih spremljajo tudi
               nekatere slovenske institucije, kot je Banka Slovenije. Vidi se pa tudi, da je
               potrebno še kar nekaj narediti na področju razdolževanja podjetij, ker dokler imamo
               prezadolžena podjetja, pravzaprav nimamo kreditnega krča, ampak imamo pravzaprav krč
               sposobnosti najemanja dodatnih virov in prestrukturiranja.</p>
               <p>To je zdaj, kar je pravzaprav v fokusu in kar nekaj večjih podjetij je ta trenutek v
               postopkih razdolževanja.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Magister Stepišnik, izvolite.</p>
            </sp>
            <sp who="SDZ6:StepišnikStanko">

               <speaker>MAG. STANKO STEPIŠNIK (PS PS):</speaker>

               <p>Dejansko je res, da je zadolženost velik problem slovenskega gospodarstva – to sem
               že prej povedal – oziroma na drugi strani podkapitaliziranost. Pač, podjetja, ki so
               dobra, izvozna, ki so izvozno usmerjena, imajo razvojni potencial, inovacijski
               potencial, imajo kadrovski potencial, imajo premalo lastniškega kapitala. Dobro vemo,
               da bi najprej morali lastniki dokapitalizirati podjetja, vendar zaradi narave
               lastninjena v Sloveniji, šibkosti lastnikov, je pač treba najti druge modele, vire,
               kako povečati kapital v podjetjih. Tu gre za sklad podrejenega kapitala, lahko tako,
               kot je bilo obljubljeno s strani ministra za gospodarstvo, gre za vezani kapital,
               kapital, podoben kot je podrejeni kapital, z ročnostjo, ne vem, deset let, ali pa gre
               za nove finančne instrumente kapitalskih skladov, ki jih v Sloveniji ni. Mi imamo pač
               konvencionalni pristop teh komercialnih bank, pri katerih bi lahko minister za
               finance in država spodbudila predvsem Družbo za upravljanje terjatev bank ali pa
               Slovenski državni holding za konvertiranje kreditov v kapitalske deleže tam, kjer
               lastniki želijo, da izstopijo kot lastniki iz podjetja. Če tega ne bomo naredili v
               zelo kratkem času, se nam lahko zgodi, da bodo šla v stečaj dobra izvozna podjetja in
               bo več kot 10 tisoč zaposlenih v teh podjetjih končalo na zavodu za poslovanje. Zato
               je izredno pomembno, kako najti nove modele financiranja za podjetje.</p>
               <p>Poglejte, danes dejansko podjetja ne dobijo kreditov zaradi tega, ker se vedno starta
               na garancijo nepremičnin. Ampak, podjetja imajo kaj drugega. Lahko imajo, recimo, 50
               zaposlenih z visoko izobrazbo, pa nimajo toliko nepremičnin, ampak imajo človeške
               vire, imajo človeški kapital; imajo, recimo, zelo visok tržni delež ali pa imajo zelo
               inovativne, visoko produktivne, visoko zahtevne produkte: ali so storitve ali pa
               predmeti, izdelki. In država pač mora po mojem ustvarjati takšne pogoje, da je čim
               več takšnih izdelkov z visoko dodano vrednostjo, to finančno okolje pa mora
               pospremiti ta podjetja vsaj s tistim obratnim kapitalom, ker danes se soočamo ne samo
               s pomanjkanjem obratnega kapitala, ampak tudi na trgu, kjer je večja konkurenčnost,
               je problem ročnost plačil. Recimo, tujci kupujejo, plačujejo z ročnostjo na koncu
               projekta in če projekt traja eno leto, ti plača na koncu leta. Ti pa moraš za eno
               leto zagotoviti nekje finančna sredstva za obratni kapital. Ali je pogodba dovolj za
               pridobivanje sredstev za obratni kapital itn? Manjkajo tudi določeni mehanizmi za
               kreditiranje naših kupcev v izvozu, ne samo nas, ki izvažajo v Sloveniji naše <gap n="…"/>
               <stage>/izklop mikrofona/</stage></p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Stanko Stepišnik, pričakovala sem, da boste mogoče tudi še podali v skladu s
               poslovnikom postopkovni predlog. Verjetno pričakujete odgovor. Preostalo je nekaj
               minut časa za odgovor ministra Dragonje oziroma verjetno pisno, da vam odgovori.</p>
               <p>Torej vam bo v skladu z vašo odločitvijo minister Dragonja, minister za gospodarski
               razvoj in tehnologijo, ki opravlja tekoče posle, odgovoril pisno.</p>
               <p>Gospod Danijel Krivec bo postavil poslansko vprašanje ministru za finance, ki
               opravlja tekoče posle, dr. Urošu Čuferju, ter ministru za infrastrukturo in prostor,
               ki opravlja tekoče posle, gospodu Samu Omerzelu.</p>
               <p>Izvolite, gospod Krivec.</p>
            </sp>
            <sp who="SDZ6:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovana podpredsednica. Lep pozdrav obema ministroma, ki
               opravljata tekoče posle!</p>
               <p>Pa bom kar na začetku najprej postavil vprašanje, da ne bo kasneje kakšnega zapleta.
               Spoštovana ministra! V zvezi z Zakonom o ukrepih za odpravo posledic žledu med 30.
               januarjem in 10. februarjem 2014 vaju sprašujem:</p>
               <p>Zakaj se slovenskim podjetjem distribucije električne energije skladno z Zakonom o
               ukrepih za odpravo posledic žledu med 30. januarjem in 10. februarjem 2014 ni
               dodelilo niti evra izmed 15 milijonov evrov, ki so bili za to predvideni?</p>
               <p>Sam interventni zakon je bil sprejet ravno zato, da se pospeši sanacija te škode in
               da se tudi na nek način omogoči različnim gospodarskim subjektom, da to naravno
               nesrečo nekako hitreje sanirajo. Iz tega naslova so bila namenjena tudi ta sredstva,
               ki so bila med drugim v interventnem zakonu zelo natančno opredeljena, za kaj so
               lahko porabljena. Med drugim so bila predvidena tudi za pomoč elektro distribucije za
               neposredne stroške, predvsem stroške, ki so jih imeli za uporabo agregatov, ki niso
               predvideni v nobenih dokumentih, ki jih imajo elektro distribucije in niti niso
               vezani na zavarovalne police, ki jih imajo za svoje objekte. Zato mi je vseeno
               presenetljivo, da v tem času od tega dogodka do sedaj ni prišlo niti do evra
               refundacij v tej smeri ali pa vsaj do nekih preliminarnih akontacij, kar je v takih
               situacijah tudi neka običajna praksa. Še več, odgovor, ki smo ga oziroma ki sem ga
               prejel na svoje vprašanje ministrstvu za infrastrukturo in prostor z dne 28. april
               govori, da bo odpravljanje posledic potekalo dvofazno in da tako deluje tudi
               komisija, ki pač v prvi fazi pripravlja popise in razrez sredstev za področje cestne,
               železniške in energetske infrastrukture, in ga posredoval državni komisiji za
               odpravljanje posledic naravnih nesreč. Kasneje tudi pravi – se pravi, to je kakšnih
               14 dni –, da je gradivo, ki ga je Vlada prejela pretekli teden, obravnavala in
               sprejela in da je bilo Ministrstvu za infrastrukturo in prostor dodeljenih 4,8
               milijonov za vsa tri omenjena področja, kar mislim, da je zelo malo glede na obseg
               havarije, ki je bila. Pravi tudi, da bo v drugi fazi komisija to pregledovala in
               pripravila sanacijske programe, ki bodo potrjeni tudi s strani komisije za odpravo
               posledic naravnih <gap n="…"/> <stage>/znak za konec razprave/</stage> <gap n="…"/> pripravilo gradivo za Vlado in Vlada
               bo kasneje sanacijski program potrdila.</p>
               <p>Menim, da je ta postopek zelo dolg in zato sprašujem:</p>
               <p>Zakaj še ni bilo niti evra refunidranega podjetjem?</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prvi bo odgovarjal minister za infrastrukturo in prostor, ki opravlja tekoče posle,
               gospod Samo Omerzel.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovana podpredsednica, hvala za besedo. Spoštovani gospod poslanec, hvala za
               vprašanje!</p>
               <p>Najprej bi želel, da poudarimo, da ta del stroškov, o katerih govorimo in ki so
               vezani na interventni zakon, je en segment. Drugi segment je povezan s škodo, ki je
               nastala in je povezana z dolgoročno sanacijo celotnega omrežja. Tam govorimo o rangu
               65 milijonov evrov stroškov na distribucijah oziroma nastale škode, ki bo del
               dolgoročne sanacije in vzpostavljanja infrastrukture.</p>
               <p>Pri konkretnem vprašanju, ki mi ga postavljate, povezano s sredstvi za odpravo škode
               po interventnem zakonu oziroma za refundacije stroškov, imamo po sklepu Vlade
               namenjenih 800 tisoč evrov za refundacijo stroškov, povezanih z agregati. Dodatno
               imamo zagotovljenih 200 tisoč evrov iz naslova slovenskega operaterja
               distribucijskega omrežja, tako da v celotni vsoti pridemo do milijon evrov sredstev,
               ki jih imamo na razpolago za refundacijo.</p>
               <p>Kar se tiče samih zahtevkov, smo na ministrstvu prejeli 2 tisoč 91 zahtevkov za
               refundacije, kjer so tudi vključeni zahtevki elektro distribucij. Celotna vrednost
               vseh zahtevkov v tem trenutku je 3,3 milijona evrov. Moram pa poudariti, da tisto,
               kar je ključno pri vseh teh zahtevkih, je v sami vsebini zelo veliko dokumentacije
               oziroma zahtevkov, ki niso upravičeni in je treba ali pozvati k dopolnitvi zahtevkov
               tam, kjer vloge niso popolne – in to se že dela –, ali pa je treba tisti del
               zahtevkov, ki ni upravičen, izločiti. Tako trenutno na ministrstvu deluje komisija na
               tem delu in ko bomo imeli vse vloge popolne in prečiščene – tiste, kjer je velik del
               stroškov navedenih, ki niso upravičeni po interventnem zakonu –, takrat bomo uvedli
               eksaktno številko upravičenih stroškov v celotni sumi te postavke po interventnem
               zakonu in takrat bomo tudi določili ključ in na kakšen način se bodo ta sredstva
               razdelila.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Bi še posredovali odgovor, gospod minister? Ne.</p>
               <p>Izvolite, gospod Krivec.</p>
            </sp>
            <sp who="SDZ6:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za vaš odgovor.</p>
               <p>Mislim, da je korekten, vendar se vseeno sprašujem glede na to, da smo koncem maja,
               ali ni to nek čas, v katerem bi se dalo nekatere akontacije vseeno nameniti za te
               potrebe; ne govorimo samo o elektro distribucijah, verjetno so v enakem položaju tudi
               lokalne skupnosti in še kakšni drugi gospodarski subjekti, ki so iz tega naslova
               pričakovali neke refundacije. Vaše pomisleke glede posameznih zahtevkov razumem,
               vendar se temu da izogniti, če se opredli, da se na nek način akontira zadeve in se
               jih kasneje poračunava. Mislim, da je to običajna praksa v takih primerih, kajti ta
               logika, da se to do konca razčisti, lahko pomeni tudi leto ali pa še naslednje leto,
               kar ne bi bilo nič čudnega pri izgovorih, ki jih poslušamo iz dneva v dan.</p>
               <p>Glede na to, da je 4 milijone 800 bilo namenjeno temu ministrstvu, bi ministrstvo
               mirne duše lahko določene stvari akontiralo, kot sem rekel tudi lokalnim skupnostim,
               kakšnim gospodarskim subjektom, kajti temu so bila ta neposredna sredstva v višini 15
               milijonov tudi namenjena. Treba se je zavedati, da kar nekaj agregatov še vedno brni,
               mislim, da Elektro Primorska še ni odpravila vseh posledic, tako da vseeno pričakujem
               na tem področju, da se kakšna stvar <gap n="…"/> <stage>/ znak za konec razprave/</stage></p>
               <p>Predlagam tudi, da vsi odbori, ki so obravnavali interventni zakon v Državnem zboru,
               tudi obdelajo oziroma prejmejo končno poročilo, ki ga je Državni svet obravnaval, in
               mislim, da odbor za obrambo, niso ga pa vsi odbori, ki so bili v fazi sprejemanja
               interventnega zakona tudi intenzivno vključeni in za katere je prav, da so ti podatki
               <gap n="…"/> <stage>/ znak za konec razprave/</stage> <gap n="…"/> in jih imajo možnost pokomentirati.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister Omerzel.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Najlepša hvala za besedo. Najlepša hvala za to dodatno mnenje oziroma stališče glede
               nujnosti izplačila teh stroškov.</p>
               <p>Moram reči, da se absolutno, praktično v celoti strinjam z vašim stališčem, tudi
               zavedam se, da je hitra pomoč, predvsem zaradi reševanja likvidnosti vsem podjetjem,
               ki so utrpela škodo, še kako pomembna. Sicer bi si tudi sam želel, da bi tudi v
               smislu akontacij lahko izpeljali ta del zagotavljanja sredstev, vendar se moramo
               zavedati, da dejansko sredstev je manj, kot po trenutnih podatkih izgleda višina
               zahtevkov, ki jih imamo trenutno na ministrstvu. Mislim, da je korektno, da najprej
               res dobimo pravo številko, eksaktno številko upravičenih stroškov, ker pri pregledu
               dokumentacije je komisija ugotovila, da je kar nekaj takšne dokumentacije, takšnih
               zahtevkov, ki niso upravičeni in te je treba izločiti, da pridemo do prave številke
               celotne sume zahtevanih stroškov vseh pravnih subjektov, ki so upravičeni do
               povračila.</p>
               <p>Glede terminskih rokov, kjer ste omenjali, da to lahko traja tudi do eno leto ali
               več. Po oceni, ki jo je dala komisija, in jaz verjamem, da je korektna, bi se to delo
               moralo z vsemi dopolnitvami vlog zaključiti najkasneje do konca junija, kar pomeni,
               da takoj po ustanovitvi vseh upravičenih stroškov, seveda, se gre tudi v izplačilo
               tisti, ki so upravičeni.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod Krivec.</p>
            </sp>
            <sp who="SDZ6:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala še enkrat za besedo.</p>
               <p>Zahvaljujem se tudi za ta del odgovora in se do neke mere strinjam, vendar v pomoč
               ministru, da mogoče v tem obdobju do odhajanja vseeno še kakšno stvar rešimo,
               predlagam, da se v skladu s poslovnikom opravi razprava, kot sem rekel, zato da
               mogoče pridemo do rešitev. Mislim, da bo treba enkrat znotraj teh pravil igre
               ugotoviti, da je mogoče velika težava, da v neki košari, kjer imamo eno gnilo
               jabolko, čakamo, da še ostala zgnijejo, ne pa, da rešimo zdrava jabolka. To velja
               tudi za interventni zakon, ki je bil namenjen, da reši hitro, da pomaga gospodarstvu,
               tako je bila mišljena tudi razprava, in vsi, ki so razpravljali na odborih in tudi na
               plenarni seji, so si tako predstavljali interventni zakon. Težko pristajamo na
               dejstvo, da je treba tudi tiste, ki na nek način špekulirajo, čakati, da na koncu
               dokažejo, da nimajo prav, vmes pa tisti, ki so zdravi, ne dobijo svoje akontacije
               oziroma ne dobijo poplačila. Mislim, da ta logika ni dobra, predvsem za državo, ki
               ima težave na področju gospodarskega razvoja.</p>
               <p>Predlagam, da se o tem opravi razpravo in mogoče pomaga ministru, da najdemo kakšno
               boljšo rešitev kot to, da čakamo, da vsi tisti, ki niso oddali vseh papirjev,
               dopolnijo svoje vloge. Na ta račun pa čakajo vsi tisti, verjetno jih je večina ali pa
               90 %, ki so pravilno izpolnili vloge in so tudi upravičeni do sredstev, vendar je
               izgovor uradnikov, da dokler ne bodo vsi tisti, ki so oddali vloge, obravnavani, tudi
               oni ne morejo dobiti svojih refundacij. Če imamo tako regulativo, bomo zelo težko
               reševali to državo iz težav.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V skladu z vašo zahtevo za razpravo, gospod Krivec, bomo odločali jutri v okviru
               glasovanj.</p>
               <p>Gospa Sonja Ramšak bo postavila poslansko vprašanje ministru za infrastrukturo in
               prostor, ki opravlja tekoče posle, gospodu Samu Omerzelu.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala lepa, spoštovana podpredsednica. Spoštovana ministra, poslanke in poslanci!</p>
               <p>Danes je, spoštovani minister, bilo že kar nekaj vprašanj naslovljenih na vas, ki se
               vežejo predvsem na ureditev infrastrukture v državi. Namreč, če želimo zagotoviti
               razvoj gospodarstva, ki lahko prinese tudi ustanavljanje novih delovnih mest, je
               neizpodbitno, da je ustrezna infrastruktura nujno potrebna. V enem od gradiv vašega
               ministrstva sem zasledila, da ko govorimo o cestni infrastrukturi, pri tem mislim
               predvsem regionalne ceste in magistralke, bi bilo na letni ravni za gradnjo in
               rekonstrukcije, investicije in redno vzdrževanje potrebnih od 320 do 350 milijonov
               evrov v naslednjih 20 letih. Ta podatek kaže, da je naša cestna infrastruktura
               dobesedno v rdečem alarmu.</p>
               <p>Vendar svoje današnje vprašanje naslavljam samo na del tega problema, to je na
               rekonstrukcijo oziroma sanacijo regionalne ceste Štore–Svetina–Laško. Namreč,
               državljanke in državljani, ki živijo na tem območju in dnevno koristijo to cestno
               povezavo, so že večkrat opozarjali, da ta cestni odsek postaja izredno nevaren in z
               vsakim dnevom se to povečuje. Nove poškodbe na cestišču so se pojavile tudi ob zadnji
               naravni nesreči, to je po žledolomu. Gre tudi za izredno plazovito območje. Zato vas,
               spoštovani minister, sprašujem:</p>
               <p>Kdaj lahko vsakodnevni uporabniki državne ceste številka 744 do 2346, predvsem med
               prvim in drugim kilometrom ceste Štore–Svetina–Laško, ki je v tem delu zelo nevarna
               za vse udeležence v prometu in je v preteklosti tudi že terjala smrtno žrtev,
               pričakujejo rekonstrukcijo oziroma sanacijo tega nevarnega cestnega odseka?</p>
               <p>Namreč, prebivalci tega območja ugotavljajo, da ta slaba cestna infrastruktura
               odvrača tudi turiste in kupce nepremičnin, saj nihče ne želi postati občasni ali
               vsakodnevni uporabnik te nevarne ceste. Hvala že vnaprej za odgovor.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovana podpredsednica, hvala za besedo. Spoštovana gospa poslanka, najlepša hvala
               za vprašanje.</p>
               <p>Ta projekt, ki ste ga izpostavili, je bil uvrščen v proračun Republike Slovenije že
               leta 2008. Od takrat do danes je bilo na tej proračunski postavki porabljenih 191
               tisoč evrov, predvsem za projektno dokumentacijo in za odkup zemljišč. Moram reči, da
               sem si tudi sam ogledal posnetke tega dela ceste in res je v slabem stanju, ne samo
               kot del infrastrukture in stanja ceste, ampak tudi po dimenzioniranju – ni prostora
               za pešce. Strinjam se z vašimi ugotovitvami, da je to res izredno nevaren odsek za
               vse udeležence v prometu.</p>
               <p>Trenutno, kar se tiče zemljišč, so neodkupljena ostala še tri zemljišča. Ravno tako
               je podpisan sporazum o sofinanciranju z lokalno skupnostjo, tako da je to tisti
               pozitivni del tega odseka, kjer je dejansko velik del tega projekta pripravljen za
               izvedbo. Ravno tako je bil izdelan PZI za prvi odsek, torej prvi kilometer, do 2,250
               kilometra, skupaj govorimo o 1,23 kilometra dolžine. Vendar ne glede na to, na
               problematiko, danes že nekajkrat izpostavljeno, glede financiranja, moram, žal,
               povedati, da sredstev na tej proračunski postavki ni. Za ta projekt moramo zagotoviti
               sredstva iz integralnega dela proračuna in če sredstva bodo, je to del, ki je nujen
               za sanacijo in vodenje investicije naprej, da se ta projekt zaključi. V tem trenutku
               teh sredstev ni, če pa sredstva bodo, je pa vse pripravljeno, da se ta projekt
               izpelje do konca.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospa Ramšak. Zahteva za dopolnitev odgovora.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala lepa.</p>
               <p>Spoštovani minister, reči moram, da sem sicer v tem delu zadovoljna z vašim
               odgovorim, se bom pa navezala na nekatere zadeve, ki ste jih že v predhodnih
               odgovorih kolegov izpostavili, to je pomanjkanje sredstev. Mislim, da ste sicer
               izpostavljali, da ste bili naivni ob sprejemanju proračuna, ampak poglejte, tudi
               bivši minister za gospodarstvo gospod Stepišnik je ob sprejemanju rebalansa proračuna
               na vprašanje, zakaj je pristal na zmanjševanje proračunskih sredstev, odgovoril, da
               je v bistvu Vlada zagotavljala socialni mir. Ampak jaz mislim, da je na področju
               infrastrukture, pa ne samo cestne, ampak splošno, v Sloveniji dejansko alarmantno
               stanje, da pa obstajajo možnosti črpanja evropskih sredstev, za katere pa seveda
               ugotavljamo, da smo v Sloveniji izredno neiznajdljivi oziroma očitno nimamo prave
               volje ali pa znanja. Verjamem, da tako kot ste rekli, da pričakujete, da v kolikor bo
               prišlo do nove vlade, da bodo zagotovljena sredstva. Namreč, tisti, ki se dnevno
               vozimo po teh cestah – moram reči, da se velikokrat vprašam, ali ni odgovornost tudi
               na nas, poslankah in poslancih, ne samo na izvršilni veji oblasti glede na to težko
               stanje in da bi marsikatero nesrečo lahko preprečili, če bi zagotavljali ustrezno
               cestno in pa tudi tako, kot ste že večkrat omenili, železniško infrastrukturo.</p>
               <p>Kljub temu da glede na to, da mi sicer lahko še dodatno odgovorite na ta moja
               pojasnila, bi vseeno pričakovala, da opravimo širšo razpravo, ker mislim, da je to
               zelo velik problem v tej državi. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite dodatno odgovoriti, gospod minister? Izvolite.</p>
            </sp>
            <sp who="SDZ6:OmerzelSamo">

               <speaker>SAMO OMERZEL:</speaker>

               <p>Spoštovani predsednik, najlepša hvala za besedo. Spoštovana gospa poslanka, hvala za
               to dodatno možnost razprave.</p>
               <p>V tem enem letu svojega ministrovanja sem praktično srečal vse svoje kolege znotraj
               Evropske unije in z večino njih sem se tudi posvetoval, na kakšne načine, kako
               strateško pristopati pri razmišljanju, vodenju ministrstva ne samo s področja
               infrastrukture, ampak tudi širšega pomena infrastrukture za gospodarsko rast in
               posledično tudi za pokojninsko blagajno, tudi za zdravstveno blagajno. Večina
               evropskih držav se je – ene v tem krajšem obdobju, ene prej v zgodovini – srečalo s
               podobno situacijo, v kateri je Slovenija danes, in vsi do zadnjega ministra so mi
               svetovali na osnovi njihovih izkušenj in na osnovi njihovi dobrih praks, da naj gre
               Slovenija na pot investicij v infrastrukturo in da redosled gospodarske rasti in
               investicij v infrastrukturo mora biti v tem vrstnem redu. Torej, najprej investicije
               v infrastrukturo, ki bodo zagotovile okolje za razvoj gospodarstva, za gospodarsko
               rast in pozneje je gospodarska rast praktično posledica tega.</p>
               <p>Zelo slikovit primer, ki ga imamo tudi iz našega, lahko bi rekel ponosa, slovenskega
               podjetja Gorenje, ki izvaža svoje proizvode po praktično celem svetu. Ne predstavljam
               si, kako bi lahko bilo Gorenje uspešno, če pa zapremo mostove, da bi lahko svoje
               produkte odpeljali ali po cestah, avtocestah ali po železnicah do svojih kupcev. To
               je osnova, o kateri moramo razmišljati za naprej. Jaz si močno želim, da bo moj
               naslednik prepoznal pomembnost infrastrukture in tudi da bo vlada, ki bo prišla za
               nami, prepoznala pomembnost infrastrukture in bo več sredstev namenila ravno v te
               investicije. Posledično temu bo prišla gospodarska rast in posledično temu tudi vse
               blagajne, ki jih moramo napolniti zato, da bomo imeli socialno državo, in sem
               prepričan, da bodo tudi prišle. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želite podati zahtevo za razpravo? 
                   Gospa Sonja Ramšak, izvolite. 
               
           </p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Ja.</p>
               <p>Hvala, minister, za to vašo dopolnitev odgovora, vendar bi, kljub temu da ugotavljamo
               danes vsi, da je to zelo problematično področje, da je zelo pomembno tudi za rešitev
               Slovenije iz teh hude gospodarske, finančne in socialne krize, da bi bilo prav, da
               poslanke in poslanci podprejo to splošno razpravo in da jo opravimo v Državnem zboru.
               Morda enkrat tudi na odkrit in pošten način. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu bo Državni zbor odločil jutri, v torek, 20. maja 2014, v okviru
               glasovanj.</p>
               <p>Nadaljujemo pa z vprašanji, in sicer ima besedo gospod Franc Breznik, Slovenska
               demokratska stranka. Vprašanje bo postavil ministru za finance, ki opravlja tekoče
               posle, dr. Urošu Čuferju.</p>
               <p>Izvolite, gospod Breznik.</p>
            </sp>
            <sp who="SDZ6:BreznikFranc">

               <speaker>FRANC BREZNIK (PS SDS):</speaker>

               <p>Spoštovani gospod predsednik, najlepša hvala za besedo. Spoštovani gospod
               minister!</p>
               <p>V roku nekaj mesecev vam ponovno postavljam ustno poslansko vprašanje, ki se vrti
               predvsem okoli bančnega sistema, lahko rečem, da je nekako podobno detekciji
               problemov, ki trenutno nastajajo v gospodarskem sistemu. Mislim predvsem na podjetje
               in manjše podjetnike, ki nikakor, kljub temu da govorite, da ste sanirali dve
               največji banki, da poteka v bistvu neka sanacija tretje banke – menim, da gre za
               Abanko – in da ste v času vašega mandata spravili v nadzorovano likvidacijo tudi dve
               manjši tajkunski banki – Faktor banko in Probanko –, da podjetnike, manjša in srednja
               podjetja, nekako banke ne servisirajo. Niso resno pristopile in v bistvu trg tega
               servisiranja bank, ki so bile dokapitalizirane v višini, vsaj po neki informaciji
               predsednice Vlade danes, torej v višini 3,1 milijarde evrov, da nekako tega ne
               zagotavljajo.</p>
               <p>Postavljam vam vprašanje tudi zaradi tega, ker prihajajo informacije, predvsem v
               časniku Finance in ostalih časnikih, v Dnevniku, Delu lahko zasledimo celo vrsto
               informacij, da pa se je v tem času zelo malo slabih terjatev nekako zvrstilo na slabo
               banko. Torej, tista osnova slabe banke je bila nekako izničena, po drugi strani pa
               prihajajo novice, da se je v tem času predvsem zgodil moratorij na slabe terjatve
               dveh največjih, v bistvu tajkunskih podjetij v Sloveniji ACH in DZS, obe sta v v tem
               rangu Foruma 21, in da ste dobili v tem času moratorije na kredite z enoprocentno
               obrestno mero. Zato vas ponovno sprašujem, sedaj je nekoliko drugače z naslednjim
               poslanskim vprašanjem:</p>
               <p>Koliko posojil, ki so bila namenjena za menedžerske prevzeme podjetij – tako
               imenovana tajkunska posojila –, je bilo do konca meseca aprila preneseno na Družbo za
               upravljanje terjatev bank?</p>
               <p>Koliko tajkunskih posojil je ostalo v portfeljih treh največjih državnih bank NLB,
               NKBM in Abanka?</p>
               <p>Koliko tajkunskih posojil so tri največje državne banke v letošnjem letu
               reprogramirale?</p>
               <p>Najlepša hvala za odgovor.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Minister, imate besedo.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Najlepša hvala.</p>
               <p>Mogoče bi prvo poudaril to, da v bistvu je prenos slabih terjatev z dveh največjih
               bank na slabo banko že v celoti zaključen. Mislim, da se je ravno pred enim tednom to
               zaključilo – se pravi za NLB in za NKBM. Medtem ko za Abanko se ti procesi še niso
               začeli zaradi tega, ker še čakamo dovoljenje Evropske komisije. Tako so v okviru tega
               bila prenesena vsa posojila, katera so bila na tistem spisku, ki je bil dogovorjen in
               odobren s strani Evropske komisije.</p>
               <p>Če pogledate in klasificirate ta posojila v različne skupine – jaz pravzaprav tega
               nisem počel –, lahko pa zelo natančno pogledate, ker je slaba banka s koncem aprila
               objavila končni seznam, zelo podroben, poimenski, dolžnikov in njihove nekatere
               dodatne podatke. Mislim, da si lahko to statistiko potem sami oblikujete na tem
               naslovu.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Breznik. Izvolite.</p>
            </sp>
            <sp who="SDZ6:BreznikFranc">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Moje vprašanje se je predvsem dotikalo tistih vprašanj, ki vam jih je v bistvu prej
               postavil vaš kolega v vladi, bivši gospodarski minister gospod Stepišnik:</p>
               <p>Zakaj dve največji banki, ki sta v 100 % državni lasti – in tudi tretja bo to
               postala, ko bo proces končan –, ne financirata manjših podjetij? Zakaj
               diskriminatorno nastopata na tržišču?</p>
               <p>Vi ste minister za finance, vi ste odgovorni tudi za delo, predvsem preko nadzornih
               odborov v obeh bankah – ne financira se tisti zdravi del, ki ni kriv za nastalo
               situacijo. Samo primer, nekaj informacij. DZS v lasti gospoda Petana; v tem času, ko
               so dobili moratorij na slabe kredite, se nekako hoče izviti iz krempljev, tako da
               prodaja ves pisarniški material – recimo, Državna založba Slovenije, recimo,
               Zavarovalnici Triglav po 15 do 150 % večjih cenah, kot so primerljive na trgu. Preko
               tega hoče nekako ohraniti lastništvo teh dveh tajkunov. Poglejte, bistvo slabe banke
               ni samo v tem, da se prodajajo in se kvalitetno prodajajo slabe terjatve in se
               očistijo banke, osnovne banke v državni lasti, ampak tudi tega, da se tisti
               brezvestni lastniki, ki so oblikovali megalomansko in so bili slabi lastniki, da se
               razlastninijo in da banke vstopijo v to prvo fazo, v drugi fazi pa odgovorni lastniki
               v ta podjetja. Torej, gre za totalno izčrpavanje bank. Po drugi strani je informacija
               iz ACH podobna. Trimo Trebnje je pred razpadom, Adria Mobil prav tako. Poglejte, ti
               ljudje, ki so vstopili brez kapitala v ta podjetja, ne bodo zdržali.</p>
               <p>Kot minister ste odgovorni, da prevzamete neko pobudo, da daste usmeritve <gap n="…"/> <stage>/ znak za
               konec razprave/</stage> državnih bankah in da se na tako diskriminatoren način ne obravnavata
               predvsem ti dve podjetji.</p>
               <p>Najlepša hvala za odgovor.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Minister želite dopolniti odgovor? Izvolite.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Najlepša hvala.</p>
               <p>Pravzaprav se z vami strinjam, da vzdrževanje podjetij, proces prestrukturiranja je
               sedaj zelo pomemben proces, ki ga je treba res celovito izpeljati do konca. Mogoče bi
               samo toliko popravil, kljub temu da posameznih primerov ne morem komentirati, Sta pa
               bila oba ta dva primera prenesena z bank na slabo banko. Tam to vodijo, to se vidi
               tudi iz spiska terjatev, ki so bile prenesene na slabo banko. Mogoče bi omenil še to,
               da vsak proces razdolževanja in prestrukturiranja podjetij je treba narediti po nekih
               pravnih pravilih. V lanskem letu smo ravno zato, da so ti procesi lahko uspešnejši in
               učinkovitejši, pripravili novelo zakona o razdolževanju podjetij, se pravi tako tisti
               del, ki se nanaša na insolventno zakonodajo, kot tisti del, ki se nanaša na
               prostovoljno predsodno poravnavo.</p>
               <p>Pravna podlaga za to je pripravljena in mislim, da je prav, da vsi upniki v Sloveniji
               delujejo po tej pravni podlagi na način, da zagotovijo čim bolj pošten in pravilen
               način, ki bo peljal k temu, da se lahko zdrava podjetja in zdravja jedra v podjetjih
               ohranijo.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Breznik ima zahtevo za razpravo.</p>
            </sp>
            <sp who="SDZ6:BreznikFranc">

               <speaker>FRANC BREZNIK (PS SDS):</speaker>

               <p>Spoštovani gospod predsednik, hvala.</p>
               <p>Spoštovani gospod minister, v zelo kratkem času sem vam drugič postavil vprašanje.
               Res bi želel vedeti, številna slovenska javnost, predvsem manjša podjetja ali srednja
               in družinska podjetja, ki so zastavila vse svoje premoženje, z eno malo delavnico, z
               dvema, tremi zaposlenimi, ali kot podjetje, mogoče podobno od gospoda Stepišnika, ki
               so v bistvu pred razpadom – niso bili sami krivi – in v tem času poslušajo, gledajo
               zgodbe, ko se ljudje, ki so brezvestno ravnali, ki so pohlepno ravnali, ko smo imeli
               to možnost preko slabe banke – tudi vi jo imate. Vi kot Ministrstvo za finance
               predlagate enega izmed neizvršnih direktorjev tudi v slabo banko. Preko tega imate
               tudi neko nadzorno funkcijo v slabi banki. Prav tako drugega neizvršnega direktorja
               predlaga tudi Ministrstvo za gospodarstvo. Tudi vi, gospod Stepišnik, ste v bistvu
               imeli nek vpliv tudi na slabo banko, posreden.</p>
               <p>Dogajajo se resnične anomalije. Projekt slabe banke, ki ni bil slabo zastavljen v
               času gospoda Šušteršiča in druge Janševe vlade, se je totalno izjalovil. Šel je čisto
               v drugo smer. Nekako se ohranjajo tisti lastniki, ki so svoj politični kapital na
               začetku naše slovenske države nekako, lahko rečem, transferirali v lastniške deleže
               bivšega družbenega premoženja. To je najhuje, kar se nam je zgodilo. Ljudje, ki
               nikoli niso zastavili ničesar od svojega privatnega premoženja, bodo postali in so
               postali lastniki. Celo vrsto takih podjetij imamo. In vi nosite odgovornost!</p>
               <p>Poglejte, kaj se dogaja z gospodom Šeškom v Iskri! Dela se dobesedno norca. Veliko
               podjetje, ki je tudi strokovno izredno podkovano, imajo neverjetna znanja, se v tem
               času nekako zmanjšuje. Dobri ljudje odhajajo, ljudje so na minimalnih plačah, celo
               morajo plačevati parkirni prostor pred podjetjem. To je tisto, kar se nam v tem
               trenutku dogaja in kar moramo narediti. Te ljudi je treba takoj razlastniniti,
               nobenega kredita več, takoj jih vreči ven iz lastniške strukture! V tem trenutku, če
               so davkoplačevalci dokapitalizirali te banke, naj takoj vstopijo v prvi fazi banke, v
               drugi fazi se pa naj takoj začne iskati odgovorne lastnike.</p>
               <p>Zato predlagam, spoštovani, v okviru poslovnika Državnega zbora, da se o tej temi
               resnično opravi temeljita razprava še v tem mandatu, ker poglejte, v tem brezvladju,
               ki bo do nastanka naslednje vlade, bo ta problem še velik in ti ljudje bodo
               preživeli, s tem da bodo totalno izčrpali ta podjetja, ki jih še imamo. Tu pa je zdaj
               nacionalni interes, vsaj tako ga jaz vidim kot ekonomist, ravno v tem trenutku pa
               vidim na ta račun nacionalni interes, da ta podjetja, ki so ostala, ki še niso
               propadla, da dobijo nove, odgovorne lastnike, ki bodo v to lastništvo tudi prišli z
               lastnim kapitalom. Najlepša hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu bo Državni zbor odločil jutri, v torek, 20. maja 2014, v okviru
               glasovanj.</p>
               <p>Naslednje vprašanje bo postavil gospod Borut Ambrožič, in sicer ministru za
               izobraževanje, znanost in šport, ki opravlja tekoče posle, doktor Jerneju Pikalu.</p>
               <p>Izvolite, gospod Ambrožič.</p>
            </sp>
            <sp who="SDZ6:AmbrožičBorut">

               <speaker>BORUT AMBROŽIČ (NeP):</speaker>

               <p>Hvala za besedo, predsedujoči. Lep pozdrav tudi vsem prisotnim!</p>
               <p>Na tej 25. seji redni Državnega zbora bi želel nasloviti vprašanje na resornega
               ministra doktorja Jerneja Pikala, ministra za izobraževanje, znanost in šport, ki
               opravlja tekoče posle. Vprašanje je sledeče:</p>
               <p>Ali so ministru poznana odprta ali nerazrešena prostorska vprašanja srednjih šol v
               Sloveniji, kot na primer Srednje šole za gostinstvo in turizem Maribor, Srednje
               trgovske šole v Mariboru, srednje živilske šole v Mariboru, Biotehniške šole v
               Mariboru in posredno tudi glede stavbe, v kateri deluje Kmetijsko gozdarski zavod
               Maribor?</p>
               <p>Ali ima na ministrstvu že pripravljene konkretne predloge za njihovo razrešitev?</p>
               <p>V omenjene izobraževalne ustanove se vpisujejo dijaki in dijakinje iz celotne
               Slovenije, zato je to vprašanje ne samo regijskega, pač pa vseslovenskega pomena.
               Glede na to, da ministra tukaj ni, bi izkoristil to priložnost tudi, da mu izrečem
               javno povabilo v svojem imenu in v imenu tudi lokalne skupnosti, da se z zakonitimi
               zastopniki prej naštetih ustanov srečamo v Mariboru, kot je to že praksa rednih
               srečanj štajerskih poslancev na Mestni občini Maribor, in poskušamo skupaj na
               transparentnem način ob prisotnosti vseh, ne pa ločeno, najti ustrezne rešitve za
               prej našteta odprta vprašanja. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glede na to, da je minister doktor Jernej Pikalo odsoten od 16. ure dalje, gospod
               Ambrožič, vztrajate pri ustnem odgovoru na vaša vprašanja?</p>
            </sp>
            <sp who="SDZ6:AmbrožičBorut">

               <speaker>BORUT AMBROŽIČ (NeP):</speaker>

               <p>Ja, prosim.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>V tem primeru bom uvrstil vaša vprašanja na naslednjo redno sejo.</p>
               <p>Gospod Marko Pavlišič, Državljanska lista, bo postavil vprašanje ministru za kulturo,
               ki opravlja tekoče posle, doktorju Urošu Grilcu.</p>
               <p>Izvolite, gospod Pavlišič.</p>
            </sp>
            <sp who="SDZ6:PavlišičMarko">

               <speaker>MARKO PAVLIŠIČ (PS DL):</speaker>

               <p>Hvala za besedo, spoštovani gospod predsednik. Spoštovani gospod minister!</p>
               <p>Pred časom je bilo v enem od osrednjih slovenskih tiskanih medijev objavljenih več
               člankov na temo podeljevanja tako imenovanih zastonjskih kart v kulturi. Posamezne
               kulturne organizacije so opazile, da se brezplačne vstopnice ne koristijo več v
               namen, zaradi katerega so bile oblikovane, temveč da vse pogosteje vplivni
               posamezniki razumejo zastonjske vstopnice kot orodja za dokazovanje lastne moči in
               vpliva v družbi. Avtor izvirnega besedila, na osnovi katerega so članki nastali, je
               izpostavil, da pritisk po zastonjskih kartah prihaja z vseh strani. Naštel je
               novinarje, gospodarstvenike, politike, uradnike, kulturnike in tako dalje.</p>
               <p>Ali je po vašem mnenju na tem področju treba zadeve urediti drugače?</p>
               <p>Glede na to, da kulturo v veliki meri subvencioniramo iz proračuna, se postavlja
               vprašanje:</p>
               <p>Ali ne gre v tem primeru za nek način subvencioniranja na slepo in se verjetno vse
               prepogosto zgodi, da zaradi pritiskov na kulturne ustanove prihaja do
               subvencioniranja skupin, ki bi si karte lahko privoščile?</p>
               <p>Ali imajo morda prav tisti, ki trdijo, da pogosto prihaja do subvencioniranja
               posameznikov, ki kulturo ljubijo v tolikšni meri, da avtorjem niso pripravljali
               plačati niti vstopnine iz lastnega žepa?</p>
               <p>Ali so subvencije resnično namenjene ljudem, ki se na predstavo pripeljejo v avtih
               višjega srednjega razreda in oblečeni v večerno obleko prevzamejo brezplačno
               vstopnico, takoj zatem ko spijejo brezplačni aperitiv?</p>
               <p>Spoštovani minister:</p>
               <p>Kakšni so konkretni podatki o številu brezplačnih vstopnic v pomembnejših kulturnih
               ustanovah: Cankarjevem domu, Operi, Drami?</p>
               <p>Kolikšen del sredstev za svoje delovanje pridobijo iz vstopnine oziroma trženja
               storitev in koliko s subvencijami iz proračuna?</p>
               <p>Ali razmišljate o spremembah, ki bi trenutno stanje na področju dodeljevanja
               brezplačnih vstopnic sanirale in kulturo namesto izkoriščevalcem sistema približale
               manj premožnim; tistim, ki si vstopnico lahko privoščijo, pa zaračunalo polno
               ceno?</p>
               <p>Gospod minister, moje vprašanje ni vprašanje o pomenu kulture, to nam je jasno vsem
               tukaj, kakšen je pomen, niti ni vprašanje o subvencioniranju kulture, ampak
               predvsem:</p>
               <p>Ali lahko s spremembo sistema oziroma spremembami zaračunavanja vstopnic dobimo več
               sredstev za še boljši razvoj kulture?</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima minister, dr. Uroš Grilc, izvolite.</p>
            </sp>
            <sp who="SDZ6:GrilcUroš">

               <speaker>DR. UROŠ GRILC:</speaker>

               <p>Spoštovani predsedujoči, spoštovani poslanec, hvala lepa za zelo zanimivo vprašanje,
               tudi za zelo aktualno vprašanje.</p>
               <p>Mogoče bi začel tako, da javni zavodi s področja kulture kot tudi izvajalci javnih
               kulturnih programov in kulturnih projektov vstopnice, o katerih govoriva, se pravi
               brezplačne vstopnice, večinoma namenjajo sodelujočim pri predstavah, pri njihovih
               programih, projektih, predstavnikom medijev, sponzorjem in drugim, s katerimi tako
               ali drugače poslovno sodelujejo. Del teh vstopnic je včasih namenjen tudi
               popularizaciji njihove dejavnosti in pridobivanju novega občinstva – tistega, ki
               običajno ni obiskovalec kulturnih prireditev. Del pa je seveda vezan tudi na dneve
               različnih odprtih vrat, denimo na muzejske noči, ko zavodi predstavljajo svoje delo
               in skušajo k obisku pritegniti čim več različnih ciljnih skupin novih obiskovalcev.
               Del brezplačnih vstopnic, kar je treba poudariti, je namenjen tudi ranljivim
               družbenim skupinam, kot so brezposelni, invalidi in tako naprej.</p>
               <p>Generalno bi rekel, da je odločitev o tem, kakšno politiko vodijo zavodi, društva,
               nevladne organizacije glede brezplačnih vstopnic, nekaj, kar je v njihovi
               pristojnosti in kar se mora čim bolj temeljito vklapljati v njihove strategije.
               Prepričan sem, da se vsi ti še kako zavedajo, da so sredstva, pridobljena na trgu iz
               prodaje vstopnic, zelo pomemben delež lastnih prihodkov in da zato kar najbolje znajo
               oceniti, kdaj in koliko naj namenijo brezplačnih vstopnic in s kakšnim ciljem seveda.
               Prepričan sem seveda, da je avtonomija javnih zavodov vsem udeleženim v kar največjem
               interesu; tudi na nek način ne vidim načina, kako bi takšno področje pri tako
               različnem delovanju javnih zavodov, od muzejev, galerij do gledališč, glasbenih
               institucij, do knjižnic, uredili na enoten način. Res pa je, da pričakujem, da bodo
               javni zavodi v okviru svojih srednjeročnih strategij, ki jim jih nalaga zakon, zelo
               natančno opredelili tudi način pridobivanja občinstva in tudi opredelili svoje
               strategije. Kajti, razvoj občinstva je nekaj, kar je zlasti z vidika delovanja
               slovenske kulture treba v prihodnje bistveno bolje poglabljati, razvijati. To je
               seveda pomembno ne zgolj zato da je kultura v resnici kar najbolj dostopna. Pomembno
               je seveda tudi z vidika čistega poslovanja institucij.</p>
               <p>Če pa greva zdaj na nekaj konkretnih podatkov. Pa bom najprej začel pri muzejih in
               galerijah. V letu 2012 je bilo v 35 pooblaščenih muzejih in galerijah na celotnem
               območju Slovenije skupno prodanih 314 tisoč 694 vstopnic, razdeljenih pa je bilo 480
               tisoč 777 brezplačnih vstopnic. Se pravi, približno 60 % brezplačnih vstopnic v
               galerijah in muzejih. Drugačna slika je v nacionalnih muzejih in njihovih
               dislociranih enotah. Tukaj je bilo izdanih v tem letu 167 tisoč 794 vstopnic, od tega
               70 tisoč 400 brezplačnih ali 42 %. Primerjava števila vseh izdanih vstopnic in
               plačanih vstopnic kaže na 58-odstotni delež obiskovalcev, ki so za vstop v muzej
               plačali vstopnico. Delež obiskovalcev, ki so muzej obiskali ob različnih dogodkih, ki
               so omogočali brezplačen obisk muzeja, pa znaša okoli 42 %. Iz teh podatkov lahko zelo
               jasno sklepamo, da se vedno več obiskovalcev odloča za možnost brezplačnega obiska
               muzeja ali galerije, različnih stalnih razstav, vsako prvo nedeljo v mesecu, denimo,
               ali 8. februarja, na slovenski kulturni praznik, ali 18. maja na svetovni dan muzejev
               ali tretjo soboto v juniju, ko poteka Poletna muzejska noč, ali 3. decembra, ko
               poteka Ta veseli dan, pa tudi na odprtju novih razstav in posebnih dogodkov v
               posameznih muzejih.</p>
               <p>V nadaljevanju bi povedal, da je slika v slovenskih gledališčih precej drugačna. V
               13 javnih zavodih, ki so vključeni v mrežo slovenskih gledališč, je bilo v letu 2012
               izdanih 487 tisoč 739 vstopnic, od tega prodanih 411 tisoč 133 vstopnic, torej
               brezplačno oddanih dobrih 76 tisoč vstopnic. Pa malo več v nadaljevanju. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Pavlišič.</p>
            </sp>
            <sp who="SDZ6:PavlišičMarko">

               <speaker>MARKO PAVLIŠIČ (PS DL):</speaker>

               <p>Hvala za besedo.</p>
               <p>Hvala za dosedanji odgovor. Spoštovani gospod minister, v dosedanjem odgovoru ste se
               omejili predvsem na muzeje in galerije, upam, da boste v nadaljevanju še nadaljevali
               s tem. Namreč, pogledal sem si letno poročilo konkretno ljubljanske Drame, kjer sem
               zasledil podatek, da je bilo 87 tisoč obiskovalcev, prodanih vstopnic pa 37 tisoč
               600, kar pomeni, da je bilo manj kot pol vstopnic dejansko kupljenih, in to po
               subvencionirani ceni, ko ste pa omenjali ranljive skupine in vstopnice za
               popularizacijo, tudi ta del se je znašel v letnem poročilu. Vendar, če seštejemo
               številke, ki so tam navedene, pridemo do številke ca 2 tisoč – nič več v primeru
               ljubljanske Drame. Se pravi, tu govorimo o razliki 40 tisoč oziroma 47 tisoč
               vstopnic, za katere pa ne vemo, kje so se izgubile. Zato bi s tega vidika prosil za
               malo bolj konkreten odgovor. To letno poročilo sem pogledal na primeru ljubljanske
               Drame.</p>
               <p>Ko ste omenili, da so vstopnice zelo pomemben vir tudi za kulturne ustanove, se žal
               težko strinjam s tem. Znova na primeru ljubljanske Drame: 85 % sredstev izhaja iz
               proračuna, le 15 % iz ostalih virov in še od tega so vstopnice manj kot polovica
               tega. Se pravi, govorimo o 6, 7, 8 odstotkih, ki izhajajo iz vstopnic. Glede tega,
               kako bi se dalo drugače urediti, imel sem predvsem možnost, da bi v bistvu neka
               ustanova morala vstopnice ponujati tudi po popolnoma nekomercialni ceni, ponujati;
               ne, da je to obveza za kogar koli, ne, da je to zakompliciramo s tem, da moraš
               dokazovati svoj socialni status, ampak enostavno prideš na šalter in rečeš, jaz pa
               kulturo cenim do te točke, da sem pripravljen plačati polno ceno. Da bi to bila
               obveza teh <gap n="…"/> <stage>/ znak za konec razprave/</stage><gap n="…"/> ,da tisti, ki dejansko podpira kulturo, lahko
               plača polno ceno. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima minister.</p>
            </sp>
            <sp who="SDZ6:GrilcUroš">

               <speaker>DR. UROŠ GRILC:</speaker>

               <p>Bom nadaljeval z malo bolj natančnimi podatki za ljubljansko Dramo. V letu 2012 je
               bilo izdanih 54 tisoč 966 vstopnic, od tega prodanih 37 tisoč 809, približno v tem
               razmerju, kot ste povedali, je bilo verjetno tudi leto kasneje. Delež brezplačnih
               vstopnic torej znaša v ljubljanski Drami 31,2 %. Tu je ta odstotek na prvi pogled
               tudi mene, moram reči, presenetil, vendar je zanimiva struktura teh brezplačnih
               vstopnic, ki na nek način odraža tudi določeno marketinško strategijo ljubljanske
               Drame. Namreč, promocijske vstopnice, to so vstopnice, ki so vezane na vabila in na
               akreditacijo, vstopnice za goste iz tujine, direktorje, umetniške sodelavce gledališč
               in tako naprej, različnih festivalov, kritike in tako naprej, da ne razlagam, znašajo
               približno 6 % teh brezplačnih vstopnic. Potem so službene vstopnice, vstopnice za
               koproducente, za vse sodelujoče pri uprizoritvah, zaposlene v SNG Drama in tako
               naprej – znašajo 7 %. Potem so študijske vstopnice, ki se nanašajo zlasti na študente
               AGRFT – normalno, tu gre za neko naravno povezavo –, znašajo 5 %. In potem so
               preostale brezplačne vstopnice, ki vključujejo zlasti ranljive skupine. Drama ima,
               denimo, zelo zanimiva partnerstva z Altro, Društvom onkoloških bolnikov, Zvezo
               paraplegikov Slovenije, Upom, Vito, Društvom za preventivno delo, SOS telefonom,
               Šentom, Ozaro in tako naprej.</p>
               <p>Zanimivo pa je, da ima precej drugačno strategijo glede brezplačnih vstopnic pa
               Cankarjev dom. Cankarjev dom je denimo v letu 2012 za 852 izvedenih prireditev
               kulturno-umetniškega programa prodal 198 tisoč 711 vstopnic, izdanih brezplačnih
               vstopnic pa je znašalo nekaj več kot 14 tisoč, povprečno približno 17 na prireditev,
               kar pomeni v celotnem deležu izdanih vstopnic 4,1 %. Tudi tukaj je zanimiva
               struktura, velik del teh vstopnic, 23,8%, je namenjenih novinarjem in
               fotoreporterjem, 38 %, to je največji del, so dobili koproducenti in soorganizatorji
               prireditev, potem pa so učitelji, pokrovitelji in tako naprej.</p>
               <p>Podatki, ki sem jih navedel, pričajo, da so odjemalci brezplačnih vstopnic večinoma
               tisti, ki delujejo znotraj polja kulture, polja medijev in jo bodisi soustvarjajo ali
               o njej poročajo. To pomeni, da nek prizor, ki ste opisali, v katerem zatemnjena
               vozila na predstave vozijo eminentne goste, nekako ne drži. Jaz bi si pravzaprav
               želel čim več eminentnih gostov tako s področja politike v kulturnih institucijah in
               upam, da se bo to tudi dogajalo v prihodnje. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko zaključimo z vprašanjem? <stage>(Da.)</stage></p>
               <p>Naslednje vprašanje bo postavila gospa Jasmina Opec, Slovenska ljudska stranka,
               ministru za finance, ki opravlja tekoče posle, dr. Urošu Čuferju.</p>
               <p>Izvolite, gospa Opec.</p>
            </sp>
            <sp who="SDZ6:OpecJasmina">

               <speaker>JASMINA OPEC (PS SLS):</speaker>

               <p>Hvala lepa. Spoštovani minister!</p>
               <p>V letu 2006 je Slovenija modernizirala takrat že zelo zastarelo dohodninsko
               zakonodajo, pri tem pa spremenila tudi načelo obdavčevanja iz teritorialnega dohodka
               v svetovni dohodek. Pri tem je bila takrat storjena ključna napaka, saj se ni
               upoštevalo specifične situacije v Slovenji glede na precej različne davčne režime v
               sosednjih državah. Ker so nižji in srednji dohodki v nekaterih sosednjih državah, še
               posebej velja to za Avstrijo, v primerjavi s Slovenijo precej nižje obdavčeni, so
               doplačila za delovne migrante v Sloveniji zelo visoka. Kaj kmalu po tej spremembi je
               tako začelo prihajati do visokih doplačil v Sloveniji. Rešitev se je začela hitro
               iskati in začasno je bila takrat najdena v posebni davčni olajšavi za delavce
               migrante. Vsi akterji so se takrat zavedali, da gre za začasno rešitev in da bo treba
               najti neko boljšo trajno rešitev. Leta 2012 je Ministrstvo za finance, takrat je bil
               minister dr. Janez Šušteršič, želelo odpraviti omenjeno olajšavo, vendar je tudi
               takrat na zahtevo Poslanske skupine Slovenske ljudske stranke minister prisluhnil
               našim argumentom in sporni člen o odpravi olajšave umaknil. Leta 2013 je Ustavno
               sodišče posebno davčno olajšavo za delovne migrante razglasilo za neustavno. Ob tem
               lahko rečemo, da se na ministrstvu niste potrudili, da bi poiskali ustrezno
               argumentacijo, zakaj to posebno davčno olajšavo ohraniti v veljavi. Tudi po tej
               odločitvi Ustavnega sodišča ni bilo nekaj posebnega truda, da bi se poiskalo neko
               bolj ugodno rešitev za delavce migrante, da ne bi doplačevali tolikšnega zneska. Tako
               je kljub našim amandmajem takrat na Odboru za finance z novelo Zakona o dohodnini
               vaša koalicija davčno olajšavo za delavce migrante odpravila. Z odpravo olajšave pa
               se tem delavcem migrantom izjemno poslabša sam socialni položaj.</p>
               <p>Spoštovani minister, sprašujem vas:</p>
               <p>Ali se na Ministrstvu za finance pripravljajo kakršne koli spremembe na področju
               obdavčitve delavcev migrantov, in če se, v kakšni smeri?</p>
               <p>Hvala lepa za odgovor.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima minister dr. Uroš Čufer, izvolite.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Najlepša hvala za to vprašanje.</p>
               <p>S to tematiko smo seznanjeni, smo se kar nekaj časa okoli tega pogovarjali. Tudi pred
               kratkim, mislim, da nekje v prvi polovici, upam, da se nisem zdaj zmotil, aprila smo
               se nekako dobili tudi s predstavniki iz teh regij in se dogovorili, da bomo našli
               neko rešitev, ki bi jim lahko bila korektna. To ne pomeni, da se bo s tem dalo
               odpraviti vse težave, in to tudi ne pomeni, da bomo naredili na način, kot je bilo
               predhodno že enkrat narejeno, da bo potem tudi ustavno sporno in odpravljeno, ampak
               ta trenutek iščemo neko generalno rešitev, kako pravzaprav te zadeve urediti.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospa Opec. Izvolite.</p>
            </sp>
            <sp who="SDZ6:OpecJasmina">

               <speaker>JASMINA OPEC (PS SLS):</speaker>

               <p>Hvala lepa.</p>
               <p>V prvim mesecih letošnjega leta so se delovni emigranti odločiti, da v skladu s
               svojo legitimno pravico in v skladu z zakonskimi pravili pripravijo shod, na katerem
               so želeli opozoriti na svojo problematiko, predvsem pa tudi na neposluh vaše vlade
               pri reševanju njihove situacije. Zaprosili so za vsa potrebna dovoljenja, vendar teh
               dovoljenj tudi po tednih, ki so minevali, niso dobili. Namesto tega dovoljenja so
               dobili vaše povabilo takrat na sestanek, ki se je res, kot ste že sami dejali, odvil
               16. aprila 2014, in na tistem sestanku ste jim obljubili, da boste v roku dveh tednov
               pregledali vso problematiko in oblikovali ustrezne rešitve. Danes smo že proti koncu
               mesecu maja in teh rešitev še ni. Moje vprašanje, minister, za vas je:</p>
               <p>Ali imate resnično interes najti neko rešitev za te delavce migrante ali pa je
               takrat bil ta sestanek sklican samo zato, da bi prekinili njihove aktivnosti glede
               organiziranja samega shoda?</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Želite dopolniti odgovor, minister?</p>
               <p>Imate besedo.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>V bistvu, če ne bi imel namena, ne bi rekel.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko zaključimo s tem vprašanjem? Ne. Zahteva za razpravo.</p>
               <p>Gospa Opec, izvolite.</p>
            </sp>
            <sp who="SDZ6:OpecJasmina">

               <speaker>JASMINA OPEC (PS SLS):</speaker>

               <p>Hvala lepa.</p>
               <p>Ti ljudje niso sami krivi, da so odšli na delo v sosednje države preko meja,
               predvsem iz mojega prekmurskega konca, Štajerske, Koroške, Gorenjske, Prlekije.
               Dejanska nesposobnost Vlade, da ustvari delovna mesta na domačih tleh, mislim, da ste
               pred letom govorili o 60 tisoč novih delovnih mestih, jih je prisilila, da so svoj
               eksistenčni problem rešili tako, da so odšli preko meja. Kljub jezikovnim, kulturnim
               in drugim razlikam, ker so želeli preprosto delati. Mislim, da je treba tem ljudem
               pomagati, in to čim prej, namesto da jim dejansko otežujemo življenje.</p>
               <p>V skladu z 246. členom Poslovnika Državnega zbora predlagam, da se o mojem vprašanju
               opravi splošna razprava, ker očitno moramo vsi skupaj združiti moči, da najdemo
               rešitev za te ljudi, ker rešitve po mojem mnenju obstajajo. Nismo izčrpali še vseh
               rešitev, med drugim lahko vpeljemo nazaj olajšavo za migrante ob razumnih in stvarnih
               razlogih, kakor jih je imenovalo Ustavno sodišče. Lahko izenačimo davčne olajšave in
               davčne stopnje po našem in avstrijskem zakonu. Prav tako Ustavno sodišče dopušča
               možnost posebne olajšave, vendar v pravilni argumentacijo, morda skozi neke socialne
               politiko o pomoči ogroženim območjem z visoko brezposelnostjo in podobno. Lahko bi
               tudi proučili možnosti, kjer bi dnevne delovne migrante z davčnega vidika obravnavali
               enako kot diplomate v tujini, delavce na ladjah, naše uradnike v Evropski uniji.
               Pravim, da rešitve vedno obstajajo, samo voljo je treba poiskati. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu za razpravo bo Državni zbor odločil jutri, v torek, 20. maja 2014,
               v okviru glasovanj.</p>
               <p>Prehajamo pa na naslednje vprašanje, ki ga bo postavil Zvonko Černač, Slovenske
               demokratska stranka, ministru za kmetijstvo in okolje, ki opravlja tekoče posle, mag.
               Dejanu Židanu.</p>
               <p>Izvolite, gospod Černač.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ (PS SDS):</speaker>

               <p>Hvala še enkrat.</p>
               <p>Moje vprašanje ministru Židanu se nanaša na porabo kohezijskih sredstev evropskega
               denarja sedanje finančne perspektive, kjer so se pod njegovim ministrovanjem in pod
               vlado Alenke Bratušek zgodile določene blokade. Bila je prižgana rdeča luč za
               zaustavitev nekaterih projektov s področja vodooskrbe. Vemo, da bo čista pitna voda v
               prihodnosti postala strateška surovina, pomembnejša od nafte. Zaradi tega je
               razumljiva skrb za varovanje vodnih virov, virov čiste pitne vode in seveda tudi
               skrb, da ta voda ostane v javni lasti. Tega pa seveda ni mogoče zagotoviti samo z
               deklaratornim zavzemanjem za to, z vpisom neke pravice v ustavo, ker nam to ne bo nič
               pomagalo, pač pa predvsem s finančno podpro projektom vodooskrbe na številnih
               območjih v Republiki Sloveniji, katerih cilj je prenova vodovodnih sistemov. Med
               njimi je tudi projekt z območja, s katerega sam izhajam, iz Pivške doline, ki pomeni
               na nek način tudi strateško rezervo za vodooskrbo Obale za prihodnje. V okviru tako
               imenovanega overcommitmenta je druga Janševa vlada umestila v financiranje iz
               evropskih sredstev sedanje finančne perspektive številne projekte vodooskrbe, pod
               sedanjo vlado pa je bila za realizacijo prižgana rdeča luč, kljub temu da imajo vsi
               ti projekti pridobljeno vso dokumentacijo, tako gradbena dovoljenja kot tudi izbrane
               izvajalce že več kot pol leta oziroma skoraj leto dni; da nastaja dodatna škoda – o
               tem sem ministra spraševal v poslanskem vprašanju 28. 3. letos in namesto zelene luči
               je bila po tem vprašanju prižgana rdeča luč, projekti so bili ustavljeni oziroma
               občine so dobile negativne odločbe.</p>
               <p>Poslanska skupina je, kot veste, zahtevala izredno sejo Državnega zbora, ki je bila
               tudi opravljena 29. aprila, in na tej seji so bila sprejeta številna priporočila
               Vladi, tudi ministru, v smislu, da se ti projekti vseeno izvedejo, se pravi, da se
               prižge zelena luč, da se na ta način zagotovi ustrezno črpanje sredstev sedanje
               finančne perspektive, ker v nasprotnem grozi, da bodo na eni strani ostala sredstva
               neporabljena, na drugi strani pa neizvedeni številni projekti. Denar je, podpisanih
               je šele 94 % pogodb, nemogoče je, da bi v dobrem letu dni porabili 56 % denarja,
               kajti v šestih letih je bilo porabljenih komaj 44 % sredstev. Zaradi tega je
               nerazumljivo, zakaj te odločitve ni.</p>
               <p>Izkoriščam to priložnost, da ministra ponovno vprašam, ker je že skoraj mesec dni od
               tega, kar so bila ta priporočila v Državnemu zboru sprejeta:</p>
               <p>Kaj se dogaja?</p>
               <p>Zakaj odločitve ni, ker se z vsakim dnem otežuje izvedba teh projektov?</p>
               <p>Sprašujem pa tudi:</p>
               <p>Kdo bo odgovoren na koncu za izgubo tega denarja?</p>
               <p>Kdo bo odgovoren za projekte, ki ne bodo realizirani, če odločitve ne bo v najkrajšem
               času?</p>
               <p>Glede na to, da je minister danes odsoten, prosim za odgovor na naslednji seji
               oziroma še več, bil bi zelo zadovoljen, če bi bila zelena luč do takrat za te
               projekte že prižgana.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Z vašim predlogom bom uvrstil to vprašanje na naslednjo redno sejo.</p>
               <p>Prehajamo na naslednje vprašanje, in sicer gospod Jože Tanko, Slovenska demokratska
               stranka, bo postavil vprašanje ministru za kmetijstvo in okolje, ki opravlja tekoče
               posle, mag. Dejanu Židanu.</p>
               <p>Izvolite, gospod Tanko.</p>
            </sp>
            <sp who="SDZ6:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Ribniško-kočevsko območje, Notranjska, deli Primorske so pač območja, na katerih
               srečujemo nevarne zveri, v zadnjem času se ukvarjamo predvsem s problemi, povezanimi
               z medvedi, in v zadnjem času tudi z volkom.</p>
               <p>Volčja krdela se klatijo zadnje čase prav blizu naselij, v okolici Sodražice
               prihajajo zveri prav do hiš in zelo razumljivo so reakcije tako občanov, ki so
               preplašeni, kot tudi lokalnih oblasti. Zaznanih je nekaj napadov na živali, vendar,
               glede na to, da krdela volkov prihaja do naselja, se predvsem postavlja ali pa še
               posebej postavlja vprašanje varnosti prebivalcev. Odzivi ministrstva na pozive
               občanov so zelo neobičajni, sklicujejo se na neko statistiko, da napadi volka niso
               pogosti, zlasti v zadnjih sto letih ni zgodil nobeden napad, vendar vedeti moramo, da
               krdelo volkov ne izbira, to je skupina, ki je zelo napadalna, agresivna in se ne
               ustavi pred človekom. Napade mnogo večje živali, recimo tudi nekaj stokilogramsko
               govedo, in glede na to, da prihaja tudi bližje naselij, pa obstaja tudi posebna
               nevarnost za ljudi.</p>
               <p>Glede na to, da statistika ne rešuje varnosti, sprašujem ministra:</p>
               <p>Kaj bodo storili, kaj bo storilo ministrstvo, zato da se bodo ti varnostni ukrepi
               sprejeli?</p>
               <p>Kateri so tisti ukrepi, ki jih namerava ministrstvo sprejeti ob tem množičnem pojavu
               te volčje nevarnosti?</p>
               <p>Glede na to, da ministra ni, pričakujem na naslednji seji ustni odgovor. Hvala
               lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V skladu z vašim predlogom bom uvrstil to vprašanje na naslednjo redno sejo.</p>
               <p>Prehajamo na naslednje vprašanje, in sicer ga bo postavil gospod Borut Ambrožič
               ministru za pravosodje, ki opravlja tekoče posle, doktorju Senku Pličaniču.</p>
               <p>Izvolite, gospod Ambrožič.</p>
            </sp>
            <sp who="SDZ6:AmbrožičBorut">

               <speaker>BORUT AMBROŽIČ (PS NeP):</speaker>

               <p>Hvala lepa za besedo, predsedujoči. Še enkrat lep pozdrav vsem prisotnim!</p>
               <p>Ministru želim zastaviti vprašanje, in sicer kar na začetku:</p>
               <p>V kakšni fazi je uresničitev vaše napovedi ob nastopu funkcije ministra, da bodo
               sodbe vseh slovenskih sodišč javno objavljene in omogočile laični in strokovni
               javnosti boljši vpogled v pomen zakonskih določb?</p>
               <p>Če dovolite, bi v obrazložitvi bolj zaradi javne obveščenosti kot pa zaradi
               poznavanja tematike, ki vam je sigurno poznana, omenil par dejstev, ki so pač
               povezana s tem vprašanjem. Kljub temu da velja vsaka sodba za javno listino, niso vse
               javno objavljene, lahko pa bi rekli, da z objavo obvelja resnično to, kar velja v
               njej, razen če se dokaže nasprotno. Dosedanja praksa v Sloveniji temelji na tem, da
               se objavijo samo določeni primeri za sodno prakso ali ob posebej izraženem pravnem
               interesu. Tako so trenutno objavljene na spletu tudi s pomočjo portala IUS-INFO samo
               tiste zadeve, ki so pomembne za neko enotno odločanje v podobnih zadevah.</p>
               <p>Zakon o kazenskem postopku določa, da mora imeti sodba uvod, izrek in obrazložitev,
               osebni podatki v sodbi pa sicer niso javni, zato bi lahko razpošiljanje takih
               podatkov naokrog vodilo tudi v odškodninski zahtevek tistega, ki se počuti
               prizadetega. Pravnomočna sodba ima lastnost javne listine, kar pomeni, da se lahko
               vsak opre na to, da je ta sodba resnična in da kar piše v izreku sodbe, tudi resnično
               drži. Tudi same sodne obravnave, kot verjetno vemo, so javne, pri čemer se sodbe
               izrekajo javno, izjema tega zapisanega pravila pa določa zakon. Pravica do javnosti
               sojenja je torej v prvi vrsti namenjena uresničevanju pravice do poštenega sojenja.
               Posredno zato tudi menim, da bi javna objava sodb na vseh nivojih, ne samo na
               najvišjih, pomenila nek transparenten pristop, ki pa ga današnja tehnologija po
               mnenju mnogih že zdaj omogoča. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem ministru doktorju Senku Pličaniču.</p>
            </sp>
            <sp who="SDZ6:PličaničSenko">

               <speaker>DR. SENKO PLIČANIČ:</speaker>

               <p>Hvala, spoštovani gospod predsednik. Spoštovane poslanke in poslanci, spoštovani
               gospod Ambrožič!</p>
               <p>Res je, da je z objavljanjem sodb stanje približno takšno, kot ste opisali. Kot sem
               že povedal na začetku tega mandata, sem imel v načrtu spremeniti to ureditev; to
               ureditev sem nameraval spremeniti s spremembo sodnega reda. Namreč, ta je posebne
               vrste podzakonski akt v katerem so ta vprašanja, lahko bi rekel, bolj tehnične narave
               v razmerju do nekih bolj pomembnih, ki jih zakonodaja ureja, urejena. Povedal bom,
               kakšen je bil moj načrt, kako bi spremenil javnost sodb, torej objave sodb slovenskih
               sodišč. Hkrati pa že zdaj lahko napovem, da mi to na žalost ne bo uspelo, ker pač
               zdaj imam omejene pristojnosti. Sem pa prepričan, da bo moj naslednik nadaljeval v
               tej isti smeri, ker je to nekaj, kar je dobro za vse, in mislim, da tu nobenih
               kakšnih hudih razhajanj med različnimi političnimi strankami ne bi smeli biti.</p>
               <p>Torej tisto, kar sem nameraval, je, da bi bile javno objavljene vse sodbe slovenskih
               sodišč, ne tako kot zdaj, samo Vrhovnega in višjih, torej tudi okrožnih in okrajnih,
               da bi tudi laični javnosti bilo jasno, kdo je tisti, ki je bil sodnik v nekem
               konkretnem primeru, kar je zdaj sicer jasno profesionalcem, laični javnosti pa ne, in
               želel sem tudi spremeniti sodni red tako, da bi ta predpisoval bolj natančno kot
               doslej strukturo sodb, kakšna mora biti obrazložitev sodbe – mislim na obrazložitev
               sodbe, strukturo obrazložitve sodbe –, da bi ta bolj sledila strukturi, kot jo
               uporablja praktično že ves čas Ustavno sodišče Republike Slovenije. Namreč, to je nek
               vzor, kako bi po mojem mnenju morale biti strukturirane tudi obrazložitve sodb
               rednega sodstva, torej okrožnih in okrajnih sodišč, višjega in Vrhovnega sodišča. Te
               spremembe so bile mišljene, kot rečeno, s spremembo sodnega reda, ker to ne zahteva
               posega v zakonodajo, ker sem pa hkrati nameraval spremeniti tudi zakonodajo, tukaj
               mislim na zakona o sodiščih in sodniški službi, v smeri večje odgovornosti sodnikov,
               večje transparentnosti in podobno, kot sem večkrat že napovedal, tu sem želel to
               nekako v paketu skupaj s spremembo sodnega reda v neki tretji fazi, ki bi sledila
               temu, kar smo že naredili do zdaj in kar je parlament tudi potrdil in sprejel. Žal
               pač tega v tem mandatu ne bo mogel speljati. To bi bil na kratko odgovor na vaše
               vprašanje.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Ambrožič. Izvolite.</p>
            </sp>
            <sp who="SDZ6:AmbrožičBorut">

               <speaker>BORUT AMBROŽIČ (NeP):</speaker>

               <p>Hvala za ponujeni odgovor. Rekel bi, da ste kronološko lepo našteli in upam, da bo
               mogoče tudi kdo, ki bo ta magnetogram prebiral kot vaš naslednik, pa naslednja
               sestava Državnega zbora, to tudi upošteval, ker kot rečeno, je interes javnosti, ne
               samo pravni interes, velik, konec koncev tudi transparentnost zahteva takšno
               rešitev.</p>
               <p>Me pa zanima, mogoče kot neko podvprašanje, ker sam pri pripravi obrazložitve tega
               vprašanja nisem zasledil:</p>
               <p>Kakšne so ureditve s tega področja v nekaterih državah Evropske unije?</p>
               <p>Ali imata, recimo, sosednji Avstrija ali Italija morebiti to že postavljeno na
               kakšnem nacionalnem portalu?</p>
               <p>Če mogoče veste odgovor, bi bil hvaležen. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima minister.</p>
            </sp>
            <sp who="SDZ6:PličaničSenko">

               <speaker>DR. SENKO PLIČANIČ:</speaker>

               <p>Večina držav članic Evropske unije, pa tudi če pogledamo širše, Amerika, imajo to
               tako urejeno. To je tudi eden od razlogov, zaradi katerega, mislim, da temu še ni, ne
               bi ali pa ne bo nihče nasprotoval, da je tudi v Sloveniji tako.</p>
               <p>Tisto, kar sem pozabil prej omeniti; seveda ta javnost, v smeri kot sem jo opisal, ne
               bi v ničemer posegala v varstvo osebnih podatkov, to bi moralo biti zagotovljeno in
               tudi to imamo predvideno, kako bi to zagotovili, torej tudi pri sodbah, recimo,
               okrajnih in okrožnih sodišč, ki še niso pravnomočne. Konkretno za Avstrijo zdaj ne
               morem iz rokava stresti, ali je to natančno tako, kot smo nameravali tukaj, ampak
               lahko pa povem, da v večini držav članic ni nobene dileme glede tega, da so vse sodbe
               javne, da se točno ve, kateri sodniki so avtorji teh sodb, in da so te dostopne za
               uporabo informacijske tehnologije, torej običajno preko spleta.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem zaključujemo s tem vprašanjem in prehajamo na naslednjega, ki ga postavila
               gospa Sonja Ramšak, Slovenska demokratska stranka, ministrici za delo, družino,
               socialne zadeve in enake možnosti, ki opravlja tekoče posle, dr. Anji Kopač Mrak.</p>
               <p>Izvolite, gospa Ramšak.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala lepa, spoštovani predsednik. Minister, poslanke in poslanci, ministrica v
               odsotnosti! Vem, da je opravičeno odsotna, pa kljub temu bi rada postavila naslednje
               poslansko vprašanje:</p>
               <p>Ali boste v skladu s sprejetim normativnim delovnim programom Vlade Republike
               Slovenije za leto 2014 do 17. 6. 2014 predložili v obravnavo zakon o dolgotrajni
               oskrbi, zavarovanju za dolgotrajno oskrbo in osebni asistenci?</p>
               <p>Namreč, očitno tudi v tem sklicu Državnega zbora ne bomo opravili domače naloge, da
               bi sprejeli ta zakon. Konvencija o pravicah invalidov določa, da države pogodbenice
               priznavajo enako pravico vsem invalidom, da živijo v skupnosti in enako kot drugi
               odločajo ter sprejemajo učinkovite in ustrezne ukrepe, ki jim omogočajo polno
               uživanje te pravice ter polno vključenost v skupnost ter sodelovanje v njej. Poleg
               tega pa, da se jim zagotavlja, da imajo enake možnosti, da izberejo stalno
               prebivališče, se odločijo, kje in s kom bodo živeli, in da imajo dostop do različnih
               storitev na domu ter bivalnih in drugih podpornih storitev skupnosti, vključno z
               osebno asistenco. Naj ob tem tudi spomnim, da je v letu 2012 skupina več kot 5 tisoč
               volivk in volivcev vložila Predlog zakona o osebni asistenci. Ta žal kljub zelo
               veliki podpori in zelo vsebinski razpravi, tako javni razpravi kot pa na sami seji
               matičnega odbora, ni dobil podpore predvsem s tega vidika, ker je bilo kar precej
               pripomb tudi s strani Zakonodajno-pravne službe, bila pa je dana zaveza in sprejet
               sklep, da se apelira na Vlado, da ta zakon čim prej pripravi in da ga da v
               zakonodajni postopek.</p>
               <p>Zato tudi moje vprašanje ministrici za delo, družino in socialne zadeve ter enake
               možnosti. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Vztrajate pri ustnem odgovoru? Prosim, če za magnetogram <gap n="…"/></p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Se opravičujem, zaradi odsotnosti ministrice kljub temu prosim, da v skladu s
               Poslovnikom Državnega zbora ministrica odgovori na to vprašanje na naslednji seji
               Državnega zbora. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Na podlagi vašega predloga bom uvrstil to vprašanje na naslednjo redno sejo.</p>
               <p>Gospod Danijel Krivec, Slovenska demokratska stranka, bo postavil vprašanje ministru
               za finance, ki opravlja tekoče posle, dr. Urošu Čuferju.</p>
               <p>Izvolite, gospod Krivec.</p>
            </sp>
            <sp who="SDZ6:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsednik. Lep pozdrav ministroma!</p>
               <p>Spoštovanega ministra Uroša Čuferja sprašujem:</p>
               <p>Ali bo elektrodistribucijskim podjetjem omogočil neizplačilo dividend iz naslova
               doseženega dobička iz poslovanja v naslednjih dveh poslovnih letih oziroma vsaj v
               letošnjem letu?</p>
               <p>To vprašanje se na nek način navezuje tudi na predhodno, kjer smo postavljali
               vprašanje glede refundacij, ki so bile iz naslova interventnega zakona namenjena tudi
               neposredno za pokrivanje stroškov, ki so jih elektrodistribucijska podjetja imela pri
               odpravljanju posledic naravne nesreče po žledu konec januarja in v začetku februarja.</p>
               <p>V tem trenutku je jasno, da so marsikatera od teh elektrodistribucijskih podjetij v
               likvidnostnih težavah in bi jim neomogočanje tega izplačila dividend vseeno v
               poslovnem smislu veliko pomagalo. Pa še drugi moment je. Glede na to, da vsa
               elektrodistribucijska podjetja niso bila v enakih težavah, bi bilo s strani
               ministrstva smiselno opredeliti in na nek način tudi postaviti nek kriterij, katerim
               podjetjem na nek način omogočiti, da se omeji izplačilo dividend in s tem omogoči
               tudi kvaliteten likvidnostni tok samega poslovanja, kajti niso bila vsa
               elektrodistribucijska podjetja v enakem položaju pri odpravljanju teh posledic
               havarije po žledu. Zato sprašujem ministra:</p>
               <p>Ali razmišljajo v tej smeri glede na to, da so vsa elektrodistribucijska podjetja v
               večinski lasti države oziroma Soda in ima država tudi možnost, da se do neke mere
               lahko odpove izplačilu dividend, predvsem v tistih podjetjih, ki so imele s havarijo
               zelo velike stroške in jih še vedno tudi imajo?</p>
               <p>Seveda v izogib najemanju kreditov.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem ministru dr. Urošu Čuferju, izvolite.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Najlepša hvala.</p>
               <p>Naše razmišljanje gre pravzaprav v smeri, da se dividende izplačajo, je pa res, da
               je dokončna odločitev v pristojnosti Soda, ki s kapitalskimi naložbami, med drugimi
               tudi z elektro distribucijami, upravlja.</p>
               <p>Kar se tiče žleda in elektro distribucij. V bistvu je treba povedati, da so ta
               podjetja v relativno dobrem stanju, tako kapitalskem kot po denarnem toku, relativno
               malo zadolžena in da njihova bilanca omogoča, da lahko tudi odpravo posledic žleda se
               pelje direktno in ne preko državnega proračuna. Zaradi tega se vsaj jaz zelo nagibam
               v to smer, da lahko to zagotovijo sami. Smo šli pa pri tej stvari nasproti tako, da
               smo se z EIB dogovorili, da lahko dobijo posebej ugodna posojila za odpravo teh
               posledic, ki so boljša kot običajni normalni komercialni pogoji, in so izključno temu
               namenjeni. Tako lahko tukaj notri to več kot nadoknadijo.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Krivec. Izvolite.</p>
            </sp>
            <sp who="SDZ6:KrivecDanijel">

               <speaker>DANIJEL KRIVEC (PS SDS):</speaker>

               <p>Zahvaljujem se za ta del odgovora.</p>
               <p>Mislim, da je korektno povedano, v kateri smeri razmišlja država, ker ni se treba
               skrivati, da je Sod izključni upravljavec, ampak še vedno ima tudi država nek vpliv.
               Vendar bi vseeno opozoril na dejstvo, da se bodo v tem primeru nekatera od
               elektrodistribucijskih podjetij, glede na svoj potencial poslovnega portfelja, morale
               bolj zadolževati. Ne vem, če je to ravno v interesu države, pa tudi ne vem, če je to
               korektno in fer do tistih elektrodistribucijskih podjetij, ki so ravno tako v državni
               lasti, ki pa so imela zaradi okoliščine bistveno, bistveno več škode na svojih
               napravah, ki so sicer zavarovane, vendar so imela bistveno več neposrednih
               intervencij, ki jih ne bodo mogle pokriti in jih glede na vaše izvajanje pokrivali iz
               naslova zadolževanja, kar bo v nadaljevanju lahko pomenilo težji položaj na trgu in
               na nek način tudi lažjo možnost, da se te distribucijske enote začne združevati, ker
               bo razlog to, da slabo poslujejo, v primerjavi z neko distribucijsko enoto v tej
               državi, ki je v tem trenutku imela sorazmerno malo težav s havarijo in bo v nekem
               danem trenutku na nek način privilegirana. Mislim, da naloga države ni, da pusti v
               težavah v danem trenutku neko svojo družbo, ki ni po svoji krivdi prišla v tako težak
               položaj. Zato apeliram in sprašujem:</p>
               <p>Ali v tej smeri ministrstvo razmišlja, da bi to vsaj v nekem razumnem odstotku vseeno
               lahko vplivalo na to izplačilo dividend?</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite dopolniti odgovor, minister? Imate besedo.</p>
            </sp>
            <sp who="SDZ6:ČuferUroš">

               <speaker>DR. UROŠ ČUFER:</speaker>

               <p>Ne, ne bi nič kaj posebnega dopolnil, razen mogoče to, da omenim še to dejstvo, da so
               poleg države preko Soda so v lastništvo vključeni tudi manjšinski deleži in imajo
               tudi oni določeno besedo pri dokončni odločitvi, kar se tiče izplačila dividend.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Smo zaključili z vprašanjem? Ne.</p>
               <p>Zahteva za razpravo, gospod Krivec, izvolite.</p>
            </sp>
            <sp who="SDZ6:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo še enkrat.</p>
               <p>V skladu s poslovnikom predlagam, da se o odgovoru ministra, ki za mene ni bil
               odgovor, kajti mislim, da so to resna vprašanja in z odgovori nisem zadovoljen,
               opravi razpravo.</p>
               <p>Rad bi še enkrat poudaril, da so bila vsaj nekatera izmed distribucijskih podjetij v
               tej naravni nesreči bistveno bolj prizadeta in ni korektno, da država iz vseh
               podjetij na enak način odvzame svoje deleže in s tem postavi nekatera podjetja v
               podrejen položaj vizavi drugih.</p>
               <p>Mislim, da naloga države ni, da svoja podjetja na nek način sili v zadolževanje in s
               tem v slabši položaj na trgu. Zato predlagam, da se o tem vseeno opravi razpravo.
           </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu bo Državni zbor odločal jutri, v torek, 20. maja 2014, v okviru
               glasovanj.</p>
               <p>Prehajamo na naslednje vprašanje, mag. Majda Potrata, Socialni demokrati, bo
               postavila vprašanje ministru za zunanje zadeve, ki opravlja tekoče posle, Karlu
               Erjavcu.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik.</p>
               <p>Ker je gospod minister odsoten, pričakujem pisni odgovor na vprašanje, ki ga
               zastavljam. To vprašanje pa se nanaša na dogodek 6. maja letos na Dunaju, ko je na
               124. seji Odbor ministrov razpravljal o poročilu, objavljenem sicer sredi aprila
               letos. Tedaj je namreč generalni sekretar Sveta Evrope Thorgbjörn Jagland objavil
               poročilo o stanju demokracije, človekovih pravic in vladavine prava v Evropi. V njem
               ugotavlja, da v Evropi prihaja do resnih kršitev človekovih pravic, vključno s
               korupcijo, trgovanjem z ljudmi, rasizmom in diskriminacijo. Generalni sekretar je
               celo izjavil, da se je Evropa znašla v največji krizi človekovih pravic po hladni
               vojni. Zato se mi zdi zelo pomembno, da bi na to sprejeto poročilo, ki ga je Odbor
               ministrov Sveta Evrope obravnaval in sprejel, reagirali tudi v Državnem zboru.
               Namreč, vsaki članici Sveta Evrope, 47 jih je, je bilo že novembra lani posredovano
               obvestilo o treh najbolj perečih kršitvah človekovih pravic v omenjeni državi in dano
               ji je bilo na voljo, da se na te tri kršitve tudi odzove. Zato me seveda zanima:</p>
               <p>Katera so tri najbolj pereča področja v poročilu o stanju demokracije, človekovih
               pravic in vladavine prava v Evropi navedena za Slovenijo in kako je nanje
               odgovorila?</p>
               <p>Slovenija se je sicer v tem trenutku prav tako 6. maja znašla v položaju, ko mora
               pripraviti 3. periodično poročilo Slovenije po Mednarodnem paktu o državljanskih in
               političnih pravicah. Se pravi, da bo imela kar dosti opravka s temeljnimi človekovimi
               pravicami. Naj pa omenim, da je nabor teh kršitev kar precejšen, vsaj deset je
               takšnih, ki jih je vredno omeniti. Med njimi je zagotovo v devetintridesetih državah
               mogoče zaznati etnično diskriminacijo, razmere v zaporih je v tridesetih državah in
               tako naprej, korupcijo v šestindvajsetih – in bi našli marsikaj takšnega, kar je
               verjetno znano kot kršitev tudi pri nas in zato me seveda zanima vprašanje, ki sem ga
               ministru zastavila in na katerega pričakujem pisni odgovor. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>V skladu z vašim predlogom bomo vprašanje takoj posredovali ministru, na katerega
               mora odgovoriti v tridesetih dneh.</p>
               <p>Prehajamo pa na naslednje vprašanje, ki ga bo postavil gospod Franc Breznik,
               Slovenska demokratska stranka, ministru za kmetijstvo in okolje, ki opravlja tekoče
               posle, mag. Dejanu Židanu.</p>
               <p>Izvolite, gospod Breznik.</p>
            </sp>
            <sp who="SDZ6:BreznikFranc">

               <speaker>FRANC BREZNIK (PS SDS):</speaker>

               <p>Gospod predsednik, najlepša hvala.</p>
               <p>Lahko rečem, da ponovno tudi ministru Židanu postavljam zelo pereče poslansko
               vprašanje na temo celovite oskrbe severovzhodne Slovenijo s pitno vodo.</p>
               <p>Naj še enkrat ponovim nekaj znanih dejstev: leta 2008 je dvanajst slovenskogoriških
               občin, skupaj z občino Maribor, podpisalo projekt Celovita oskrba severovzhodne
               Slovenijo s pitno vodo. Projekt je vsaj na začetku naletel na nekatere težave, ker
               vemo, da so nekatera gradbena podjetja šla v prisilne poravnave in stečajne postopke,
               ampak projekt je nekako po tem sklenil nove pogodbe z novimi izvajalci in projekt se
               izteka in se je lansko leto uspešno zaključil.</p>
               <p>Na žalost naj povem tudi, da je bil projekt sofinanciran iz Kohezijskega sklada, to
               je iz evropskega kohezijskega sklada, v vrednosti 59 %, občine so participirala 27 %
               in država preko državnega proračuna 14 % za ta projekt. Projekt je bil nujno
               potreben, nujno je bil potreben z vidika tega, da je ta infrastruktura tega vodovoda
               bila stara več kot štirideset let, šlo je tudi za mnoge širitve, sama infrastruktura
               je bila zgrajena iz izredno nekvalitetnih materialov, večkrat so bile tudi vgrajene
               azbestne cevi. Moram priznati tudi potrebe gospodarstva novih industrijskih con na
               temu območju so botrovale k temu, da potrebujejo večje priključne pritoke vode,
               primer je morebitna izgradnja termalnega kopališča Benedikt, kjer potrebuje morebitni
               investitor približno dvaindvajset litrov na sekundo pretoka.</p>
               <p>Tako je bil projekt nujno potreben in na žalost moram priznati, da so te občine
               nekako projekt uspešno zaključile in so ga tudi vodile, občina Lenart je imela
               pooblastilo vseh teh občin za projekt o vodi. Do danes te občine iz državnega
               proračuna niso dobile participiranih teh 14 %. Teh 14 % znaša približno pet milijonov
               evrov in v času ministra Židana ni bila plačana tem občinam niti ena situacija.
               Predvsem gre za občine, ki jih sam zastopam, ki so izredno revne. Bile so
               deprivilegirane v vsem obdobju, tudi v prejšnji državi. Gre predvsem za občini
               Lenart, Benedikt, gre za občine Cerkvenjak, Sveto Ano, Sveti Jurij in Sveto Trojico.
               Gre za teh pet, šest občin bivših slovenskogoriških občin in še za šest občin, ki so
               dodatno v Slovenskih goricah.</p>
               <p>Zato ponovno sprašujem ministra Židana, ker je obljubil na prejšnji seji, da bo
               nekako poskušal narediti, da v temu trenutku imam informacijo od županov, da ni
               naredil ničesar. Izteka se mandat, država dolguje <gap n="…"/> <stage>/ znak za konec razprave/</stage> <gap n="…"/> in še
               enkrat mu postavljam poslansko vprašanje:</p>
               <p>Kdaj bo njegovo ministrstvo vrnilo denar tem manjšim slovenskogoriškim občinam?</p>
               <p>Najlepša hvala za morebitni odgovor, minister Židan. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Če sem prav razumel, gospod Breznik, pričakujete ustni odgovor?</p>
            </sp>
            <sp who="SDZ6:BreznikFranc">

               <speaker>FRANC BREZNIK (PS SDS):</speaker>

               <p>Da, če bo prišlo do naslednje seje, pričakujem ustni odgovor, če pa te seje ne bo več
               v temu sklicu, pa potem pač pisni odgovor, če je mogoče.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Potem bom v skladu s programom dela Državnega zbora napovedal, da bo prišlo do
               ustnega odgovora na prvi redni seji.</p>
            </sp>
            <sp who="SDZ6:BreznikFranc">

               <speaker>FRANC BREZNIK (PS SDS):</speaker>

               <p>Najlepša hvala, gospod predsednik.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>In še zadnje vprašanje, ki ga bo postavila gospa Aleksandra Osterman, Pozitivna
               Slovenija, ministru za gospodarski razvoj in tehnologijo, ki opravlja tekoče posle,
               Metodu Dragonji.</p>
               <p>Izvolite, gospa Osterman.</p>
            </sp>
            <sp who="SDZ6:OstermanAleksandra">

               <speaker>ALEKSANDRA OSTERMAN (PS PS):</speaker>

               <p>Hvala za besedo, gospod predsednik.</p>
               <p>Ker je minister Metod Dragonja iz opravičljivih razlogov odsoten, bom vseeno
               postavila vprašanje. Želim pa, če bo prišlo do naslednje seje Državnega zbora,
               prejeti ustni odgovor, v nasprotnem pa pisni odgovor.</p>
               <p>Minister Dragonja je na zaslišanju pred Odborom za gospodarstvo prepoznal izjemen
               lesni potencial Kočevske, na kar sem ga tudi sama opozorila, hkrati pa je v enem
               izmed prvih intervjujev poudaril, da želi izpeljati dva projekta na področju lesne
               industrije; in sicer enega v Bohinju, drugega pa na Kočevskem. Na Kočevskem so
               naravni pogoji za to najboljši, saj gre za eno najbolj gozdnatih področij v
               Sloveniji, če ne celo v Evropi. Minister Dragonja je tudi v sklopu Vlade obiskal
               kočevsko regijo, in to 14. aprila na regijskem obisku Pozitivne Slovenije na
               Kočevskem, kjer se je podrobneje seznanil s potenciali lesne industrije. Obiskal je
               kar nekaj podjetij, kise ukvarjajo z lesno predelovalno industrijo in zatrdil je, da
               se bosta skupaj z ministrom za okolje in prostor potrudila, da bi
               lesnopredelovalno-gozdarsko verigo uredila in skozi njo ustvarila prepotrebna delovna
               mesta. Za enega izmed kandidatov, ki bi prevzel vlogo državnega podjetja za
               gozdarjenje z lesom v vsej državi, pa je označil znano kočevsko podjetje, ki se
               ukvarja z lesnopredelovalno industrijo in zaposluje okoli 180 ljudi. Zaradi tega
               vsega navedenega želim spoštovanega ministra vprašati in mu postavljam vprašanje:</p>
               <p>Kateri so konkretni načrti Ministrstva za gospodarski razvoj in tehnologijo na
               Kočevskem?</p>
               <p>Tudi sam minister, minister za gospodarstvo Metod Dragonja, je prepoznal prepotrebna
               delovna mesta v kočevski regiji in tudi se strinjava, da je Kočevska po osamosvojitvi
               doživela pravi gospodarski genocid.</p>
               <p>Za odgovor se ministru najlepše zahvaljujem. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V skladu z vašo napovedjo bomo vprašanje uvrstili na naslednjo redno sejo, torej
               vztrajate pri ustnem odgovoru.</p>
               <p>S tem ugotavljam, da so vsi, ki so želeli postaviti vprašanje, dobili besedo, zato se
               predsednici Vlade in ministrom zahvaljujem za podane odgovore.</p>
               <p>Hkrati pa tudi prekinjam to točko dnevnega reda, ki jo bomo nadaljevali jutri, v
               torek, 20. maja 2014, ko bo Državni zbor v okviru glasovanj odločal o predlaganih
               sklepih.</p>
               <p>Prekinjam tudi 25. sejo Državnega zbora, ki jo bomo nadaljevali jutri ob 9. uri.</p>
               <p>Hvala in nasvidenje do jutri. <stage type="time">(SEJA JE BILA PREKINJENA 19. MAJA 2014 OB 19.14.)</stage>
               </p>
            </sp>
         </div>
      </body>
   </text>
</TEI>