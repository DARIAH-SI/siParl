<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-23-2014-04-02">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|ED454180EBF067C0C1257D47003D76DB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=ED454180EBF067C0C1257D47003D76DB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-23-2014-04-02.DZ" n="23">
               <name>Redna</name>
               <date when="2014-04-02"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-23-2014-04-02.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 23. seje</stage>
            <stage type="chairman">Sejo so vodili predsednik Državnega zbora Janko Veber in podpredsednici Polonca
            Komar in Romana Tomc. </stage>
            <stage type="time">Seja se je začela ob 9. uri. </stage>


            <sp xml:id="SDZ6-Redna-23-2014-04-02.sp1">

               <speaker>PODPREDSEDNICA POLONCA KOMAR:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjamo z nadaljevanjem 23. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanki in poslanec:
               gospa Irena Tavčar, gospa Mateja Pučnik in gospod Andrej Čuš.</p>
               <p>Vse prisotne lepo pozdravljam!</p>
               <p>Prehajamo na <title>13. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  OSNOVNEM BIVANJU V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina 5 tisoč volivk in volivcev. V
               zvezi s tem predlogom zakona Odbor za infrastrukturo in prostor predlaga Državnemu
               zboru sprejem sklepa, da predlog zakona ni primeren za nadaljnjo obravnavo. Besedo
               dajem predsedniku odbora Samu Bevku za dopolnilno obrazložitev predloga sklepa.</p>
               <p>Izvolite, gospod Bevk.</p>
            </sp>
            <sp xml:id="SDZ6-Redna-23-2014-04-02.sp2">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Odbor za infrastrukturo in prostor je na 15. seji 12. marca 2014 kot matično delovno
               telo obravnaval Predlog zakona o osnovnem bivanju, ki ga je Državnemu zboru v
               obravnavo predložila skupina volivk in volivcev. V poslovniškem roku ni bilo vloženih
               amandmajev. Predstavnik predlagatelja dopolnilne obrazložitve ni podal. Predstavnik
               Vlade, državni sekretar na Ministrstvu za infrastrukturo in prostor mag. Bojan Babič,
               je v predstavitvi pisnega mnenja Vlade povedal, da Vlada predlaganega zakona ne
               podpira. Predlagani zakon določa, da bi neplačniki oziroma dolžniki javnih podjetij
               svoj dolg lahko odplačevali s prostovoljnim delom, kar je v nasprotju z veljavno
               zakonodajo, ki ureja pogodbene odnose z dobavitelji javnih storitev in predpisi, ki
               urejajo izterjavo.</p>
               <p>Predstavnica Zakonodajno-pravne službe Nataša Voršič je v predstavitvi pisnega
               pravnega mnenja povedala, da je predlagani zakon sestavljen iz dveh delov, ki pod
               splošnim naslovom Osnovno bivanje ureja med seboj dve različni materiji, to je
               odplačilo osebnega dolga javnim podjetjem s prostovoljnim delom in pravico do
               organskega pridelovanja hrane. Takšen način urejanja je po njihovem mnenju pravno
               sporen, saj poleg zahteve, da mora zakon predstavljati vsebinsko povezano in
               zaokroženo celoto, odpira vprašanje ustrezne določitve pristojnega ministrstva. Poleg
               tega je opozorila, da je navedeni predlog zakona v neskladju s pravili in usmeritvami
               za normiranje pravnih predpisov in kot tak ni primeren za uveljavitev v pravni
               red.</p>
               <p>Predsednik Komisije Državnega sveta za lokalno samoupravo in regionalni razvoj Jernej
               Verbič je povedal, da komisija predloga zakona ne podpira. V Sloveniji je veliko
               kmetijskih zemljišč v državni lasti, ki se ne obdelujejo in niso v zakupu, ki bi jih
               bilo pod določenimi pogoji smiselno ponuditi zainteresiranim obdelovalcem, vendar po
               njihovem mnenju nikakor ne brezplačno, saj bi bilo to negospodarno in v nasprotju z
               veljavno zakonodajo.</p>
               <p>Na podlagi predstavljenih mnenj Vlade, Zakonodajo-pravne službe in Komisije Državnega
               sveta za lokalno samoupravo in regionalni razvoj je bilo predlagano, da odbor sprejme
               sklep, da predlog zakona ni primeren za nadaljnjo obravnavo. Brez razprave je odbor
               sprejel sklep: Predlog zakona o osnovnem bivanju ni primeren za nadaljnjo obravnavo.
               Hvala lepa.</p>
            </sp>
            <sp xml:id="SDZ6-Redna-23-2014-04-02.sp3">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sedaj dajem besedo predstavniku predlagateljev predloga zakona Jaki Bitencu za uvodno
               predstavitev stališča do predloga matičnega delovnega telesa.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp4">

               <speaker>JAKA BITENC:</speaker>

               <p>Pozdravljeni!</p>
               <p>V Sloveniji je bilo leta 2012 pod pragom tveganja revščine ali socialno izključenih
               392 tisoč oseb. Brez težav pride skozi mesec le dobrih 13 % gospodinjstev. Število
               prebivalcev s težavami se stalno povečuje. V Sloveniji je veliko neobdelanih
               kmetijskih zemljišč v lasti države. Toliko, da bi lahko vsako slovensko gospodinjstvo
               obdelalo okoli 500 kvadratnih metrov veliko kmetijsko zemljišče. Zato je ljudska
               pobuda podala Predlog zakona o osnovnem bivanju, ki bi osebam pod pragom revščine in
               vsem zainteresiranim omogočil brezplačno obdelavo teh neobdelanih kmetijskih zemljišč
               in s tem zmanjšal njihovo materialno ogroženost. Predlagali smo tudi, da se dolgovi
               do javnih podjetij lahko plačujejo z delom, saj so javna podjetja zadolžena za
               opravljanje del, ki koristijo javnosti.</p>
               <p>In kaj se je zgodilo? Ljudska pobuda je dobila s strani Vlade Republike Slovenije in
               parlamenta košarico. Da zakon ni nomotehnično brezhiben in da postavlja pravico
               državljanov pred pravice podjetij. Prava farsa. Od kdaj pa imajo podjetja ustavne
               pravice, ki izničujejo državljanske in človekove pravice? Na primer do stanovanja,
               dostojnega življenja in tako dalje. Navezi politike in gospodarstva se strokovno reče
               fašizem. Ali živimo torej v fašistični državi? Prav na začetku naše ustave piše, da
               ima oblast v Republiki Sloveniji ljudstvo. To seveda ni res. Če bi imelo oblast v
               Sloveniji ljudstvo, bi bilo popolnoma drugače in takega zakona v ljudski pobudi ne bi
               bilo treba spisati, saj bi bilo to že urejeno. Pa ni tako. Vlade ta zakon ne briga.
               Zakaj? Očitno zato, ker je ne brigajo državljani.</p>
               <p>Ampak kdo sploh je ta vlada? Pravzaprav bi se moral ta organ imenovati drugače, saj
               je vladar v državi po ustavi ljudstvo, tako imenovana vlada pa zgolj izvajalec volje
               ljudstva. Tako naj bi bilo, če bi bila zakonodaja usklajena z ustavo, pa ni
               usklajena. Ker že ustava ni usklajena sama s seboj, saj s 3. členom, ki govori o
               oblasti ljudstva, nimajo ostali členi praktično nič skupnega. Ali je torej naša
               ustava nomotehnično popolna? Nikakor, daleč od tega. Ustava Republike Slovenije je
               polna protislovij, pa jo je parlament kljub temu sprejel. Nekdo bo rekel, da je
               ustava stara že več kot 20 let in da takrat še niso vedeli, kaj je to
               nomotehnika.</p>
               <p>Pa vzemimo drug primer. Tako imenovana Vlada Republike Slovenije je v slabem letu dni
               spisala predlog zakona o nepremičninah, ki bi iz državljanov za prazen nič žel
               ogromne vsote denarja, katerega bi morala tako imenovana Vlada Republike Slovenije
               kmalu plačati, saj si ga za oderuške obresti izposoja pri mednarodnih bankirjih za
               plačevanje državnih uradnikov. Tako imenovano vlado zanimajo torej zgolj in samo
               državni uradniki, ostali pa smo za tako imenovano vlado očitno nižjega ranga. Še malo
               pa nam bo v ušesa hotela vtakniti plastične številke kot živini ali pa še huje –
               mikročipe. In priprava tega roparskega predloga, ki ga je spisala tako imenovana
               vlada in ga je Ustavno sodišče zavrnilo kot protiustavno, torej milo rečeno
               nomotehnično neustreznega, je stala davkoplačevalce 20 milijonov evrov, ki si jih bo
               treba izposoditi pri Rothschildovih bankirjih, ki jih kani tako imenovana vlada potem
               na silo izpuliti vedno bolj obubožanim državljanom. Priprava Predloga zakona o
               osnovnem bivanju je stala davkoplačevalce natančno nič evrov. In tu vidi ljudska
               pobuda glavni vzrok zavrnitve zakona s strani tako imenovane vlade. Le-ta je namreč
               navajena metati denar skozi okno, pardon, v žepe raznih državnih uslužbencev in
               njihovih sorodnikov ali prijateljev. Temu se reče korupcija. Slovenija je na tem
               področju dokazano svetovni rekorder. Naš predlog zakona je očitno torej premalo
               koruptiven za okus naše politike.</p>
               <p>V ljudski pobudi smatramo, da je zavrnitev našega predloga zakona resnično velika
               napaka. To ni grožnja, ampak opozorilo. Po toči zvoniti je namreč prepozno. <q>"Konoplja
               zdravi, zaupaj naravi"</q> je moj slogan. Hvala za poslušanje in na svidenje.</p>
            </sp>
            <sp xml:id="SDZ6-Redna-23-2014-04-02.sp5">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Za uvodno predstavitev stališča do predloga matičnega delovnega telesa dajem besedo
               predstavniku Vlade. Stališče bo predstavil mag. Bojan Babič, državni sekretar na
               Ministrstvu za infrastrukturo in prostor.</p>
            </sp>
            <sp xml:id="SDZ6-Redna-23-2014-04-02.sp6">

               <speaker>MAG. BOJAN BABIČ:</speaker>

               <p>Hvala za besedo, gospa podpredsednica.</p>
               <p>V predlogu zakona je napisano, da je zakon v pristojnosti Ministrstva za
               infrastrukturo in prostor. Glede na vsebino predloga bi po našem mnenju sodil v
               pristojnost Ministrstva za delo, družino in socialne zadeve, saj ureja reševanje
               socialne stiske zaradi nezmožnosti plačila javnim podjetjem. Ampak predlagana
               ureditev bi posegala v ustavno varovano pravico do lastnine in svobodne gospodarske
               pobude.</p>
               <p>Po predlogu zakona naj bi neplačniki stroškov oziroma dolžniki do javnih podjetij
               svoj dolg do javnih podjetij odplačevali s prostovoljnim delom. Menimo, da bi bilo
               takšno urejanje v nasprotju predvsem s predpisi, ki urejajo pogodbene odnose z
               dobavitelji javnih storitev in predpisi, ki urejajo izterjavo. Predlagani koncept
               prostovoljnega dela je popolnoma v nasprotju s konceptom prostovoljstva, ki je urejen
               v Zakonu o prostovoljstvu. Postavlja se tudi vprašanje usposobljenosti dolžnikov za
               opravljanje dela v javnih podjetjih, na primer v elektroenergetskih podjetjih. V
               delu, ki se nanaša na brezplačno obdelovanje državne zemlje za lastne potrebe, je
               predlog v nasprotju z Zakonom o Skladu kmetijskih zemljišč in gozdov in z Zakonom o
               kmetijskih zemljiščih.</p>
               <p>Zato iz navedenih razlogov Vlada predloga zakona ne podpira. Hvala lepa.</p>
            </sp>
            <sp xml:id="SDZ6-Redna-23-2014-04-02.sp7">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sledi predstavitev stališč poslanskih skupin. Kot prva ima besedo Poslanska skupina
               Nove Slovenije, v njenem imenu gospa Iva Dimic.</p>
            </sp>
            <sp xml:id="SDZ6-Redna-23-2014-04-02.sp8">

               <speaker>IVA DIMIC (PS NSi):</speaker>

               <p>Spoštovana predsedujoča, spoštovani državni sekretar, kolegice in kolegi!</p>
               <p>V Novi Sloveniji se zavedamo, da v današnjem času prevlade kapitala mali človek
               postaja vse bolj odvisen od interesov velikih korporacij in finančnih trgov, ki ga
               velikokrat potiskajo na rob življenjske eksistence. Vsak dan se srečujemo s finančno
               stisko posameznikov, ki ogroža njihovo dostojno bivanje, in to kljub dejstvu, da
               Ustava Republike Slovenije zagotavlja vsem državljankam in državljanom osnovne pogoje
               za življenje.</p>
               <p>Poslanke in poslanci Nove Slovenije – krščanski demokrati smo prepričani, da je namen
               predlagateljev zakona, s katerim želijo zagotoviti človeka dostojne bivanjske pogoje
               za vse državljane, dober, vendar predlog zakona nima zadostne pravne podlage, saj je
               vsebinsko nedodelan ter neusklajen s slovenskim pravnim redom.</p>
               <p>Strinjamo se, da vedno slabša gospodarska situacija in s tem povezan materialni
               položaj posameznikov narekuje poglobljeno iskanje rešitev na omenjenem področju.
               Smiselno bi sicer bilo, da bi državljani, ki resnično ne zmorejo izpolnjevati svojih
               finančnih obveznosti iz naslova plačevanja storitev javnim podjetjem, lahko opravili
               nekakšno nadomestno izpolnitev, kar pa ne moremo enačiti z zakonsko definicijo
               opravljanja prostovoljnega dela. Izrecno bi morali določiti tudi pogoje, ki bi jih
               posamezniki morali izpolnjevati za takšno delo, socialno stanje neplačnika, realna
               izvedljivost in združljivost zagotavljanjem komunalnih dobrin in storitev v okviru
               gospodarskih javnih služb ali kako drugače.</p>
               <p>Sistemsko bi moralo biti urejeno tudi področje brezplačnega najema kmetijskih
               zemljišč v državni lasti, s katerimi upravlja in razpolaga Sklad kmetijskih zemljišč
               in gozdov Republike Slovenije in zemljišč v lasti občin za ekološko samooskrbno
               vrtičkarstvo. Strinjamo se namreč, da je samooskrba s hrano in obdelovanje kmetijskih
               zemljišč za državo strateškega pomena, zato je cilj naše stranke doseči vsaj 80 %
               samooskrbo v prihodnje.</p>
            </sp>
            <sp xml:id="SDZ6-Redna-23-2014-04-02.sp9">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Stališče Poslanske skupine Pozitivne Slovenije bo predstavil gospod Aljoša Jerič.</p>
            </sp>
            <sp xml:id="SDZ6-Redna-23-2014-04-02.sp10">

               <speaker>ALJOŠA JERIČ (PS PS):</speaker>

               <p>Spoštovana predsedujoča, kolegice, kolegi in predstavniki Vlade!</p>
               <p>Predlog zakona o osnovnem bivanju je tretji zakon izmed t.i. trojčka zakonodajnih
               predlogov, ki ga je v parlamentarno proceduro vložilo več kot 5 tisoč volivk in
               volivcev. Na matičnem delovnem telesu je bil zaradi nekonsistentno pripravljene
               vsebine, ki posega na področje delovanja več resorjev in je v polovici členov
               neskladen z ustavo, sprejet sklep, da zakon ni primeren za nadaljnjo obravnavo. Ne
               glede na ustrezno vsebino, bom na kratko predstavil rešitve, ki so jih predlagatelji
               zapisali v predlog zakona.</p>
               <p>Predlog zakona o osnovnem bivanju naj bi uredil vprašanje odplačila osebnega dolga
               javnim podjetjem s prostovoljnim delom ter pravico do organskega obdelovanja zemlje
               za lastne potrebe na državni zemlji. Zakon naj bi se s takšno rešitvijo vsebinsko
               navezoval na Splošno deklaracijo o človekovih pravicah, na evropske smernice glede
               organskega kmetijstva ter na Ustavo Republike Slovenije. Temeljni cilj predlaganega
               zakona pa naj bi bil zagotoviti svobodno uporabo in dostopnost temeljnih bivanjskih
               potreb in pogojev v današnjem svetu in zaščititi prebivalstvo pred oderuškim
               izterjevanjem dolgov zaradi življenjskih stroškov ter pred obremenjevanjem osebnega
               premoženja. Prav tako naj bi omogočal in pospeševal samooskrbo in zdravo
               prehranjevanje za minimalne stroške.</p>
               <p>Tudi razlogi za sprejem, torej: <q>"zaradi zaščite ustavnih in človekovih pravic pred
               interesi korporacij, mednarodnih bank in pred nevarnostmi lobiranja in korupcije, je
               nujno sprejeti zakonodajno rešitev vprašanja osnovnega bivanja, katerega stroški ne
               smejo ogrožati samega bivanja. V času finančne krize lahko stroški osnovnega bivanja
               presežejo finančno sposobnost prebivalcev, zato je zaradi zaščite njihovih pravic
               potrebno sprejeti zakon, ki bo dopuščal odplačevanje dolgov do javnih služb, ki
               zagotavljajo javne dobrine."</q> To so posledice vedno težjih življenjskih okoliščin, do
               katerih je pripeljala trenutna ekonomska in finančna kriza in jih lahko marsikdo
               izmed nas razume in jim tudi pritrdi. S splošno zapisanimi cilji se verjetno vsi
               strinjamo, torej, da si vsakdo izmed nas zasluži človeka dostojno življenje brez
               nepotrebnega stresa in bojazni pri zagotavljanju osnovnih dobrih in sredstev za
               preživljanje, pa vendar tudi v tem zakonu v Poslanski skupini Pozitivna Slovenija
               pogrešamo poleg naštetih pravic tudi odgovornost posameznika pri kreiranju svoje
               lastne prihodnosti.</p>
               <p>Kot rečeno, bomo v Poslanski skupini Pozitivna Slovenija podprli sklep matičnega
               delovnega telesa, da predlog zakona ni primeren za nadaljnjo obravnavo. Hvala.</p>
            </sp>
            <sp xml:id="SDZ6-Redna-23-2014-04-02.sp11">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske demokratske stranke bo stališče predstavil gospod
               Danijel Krivec.</p>
            </sp>
            <sp xml:id="SDZ6-Redna-23-2014-04-02.sp12">

               <speaker>DANIJEL KRIVEC (PS SDS):</speaker>

               <p>Hvala za besedo. Lep pozdrav vsem prisotnim!</p>
               <p>24. 12. 2013 je Predlog zakona o osnovnem bivanju v zakonodajno proceduro vložila
               skupina volivcev. Predlagatelji navajajo, da je zaradi zaščite ustavnih in človekovih
               pravic pred interesi korporacij, mednarodnih bank in pred nevarnostmi lobiranja in
               korupcije nujno sprejeti zakonodajno rešitev vprašanja osnovnega bivanja, katerega
               stroški ne smejo ogrožati samega bivanja. Kot razloge za sprejem predloga zakona
               predlagatelj navaja z ustavo in človekovimi pravicami zagotovljene osnovne pogoje
               dostojnega bivanja. Ker v času finančne krize stroški osnovnega bivanja lahko
               presežejo finančno sposobnost prebivalcev, je po mnenju predlagatelja nujno potrebno
               sprejeti zakon, ki bo dopuščal odplačevanje dolgov do javnih služb, ki zagotavljajo
               javne dobrine, s prostovoljnim delom dolžnika v javnem podjetju. Prav tako naj bi
               zakon zagotavljal ljudem brezplačen najem prostih in neobdelanih kmetijskih zemljišč
               za organsko pridelavo hrane za lastne potrebe. Poglaviten cilj predloga zakona je
               torej, da zagotovi svobodno uporabo in dostopnost temeljnih bivanjskih potreb in
               zaščiti prebivalstva pred oderuškimi izterjavami dolgov, prav tako pa, da omogoči in
               pospeši samooskrbo in zdravo prehranjevanje za minimalne stroške. Nadzor nad samim
               izvajanjem zakona naj bi izvajal Varuh človekovih pravic.</p>
               <p>Predlog zakona je sestavljen iz dveh delov in pod splošnim naslovom <q>"osnovno bivanje"</q>
               vsebuje med seboj različne pravne materije, to je odplačilo osebnega dolga javnim
               podjetjem s prostovoljnim delom in pravico do organskega obdelovanja hrane. Takšen
               pristop je pravno sporen, saj poleg zahteve, da mora zakon predstavljati vsebinsko
               povezano in zaokroženo celoto, odpira vprašanje ustrezne odločitve pristojnega
               ministrstva. Poleg tega Zakonodajno-pravna služba ugotavlja, da predlog zakona
               odstopa od drugih predlogov zakonov v zakonodajnem postopku glede same priprave.
               Predlog zakona je v neskladju s pravili in usmeritvami za normiranje pravnih
               predpisov in tako kot je pripravljen, ni primeren za uveljavitev po pravnem redu.
               Predlog zakona vsebuje splošne določbe, ki bi lahko resno ogrozile načelo pravne
               države. Predlog zakona tudi ne določa vseh pravic in obveznosti, ki bi bile potrebne,
               da bi bilo mogoče uresničiti njegov namen.</p>
               <p>Zaradi vsega navedenega zakona v Poslanski skupini Slovenske demokratske stranke ne
               moremo podpreti.</p>
            </sp>
            <sp xml:id="SDZ6-Redna-23-2014-04-02.sp13">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Samo Bevk.</p>
            </sp>
            <sp xml:id="SDZ6-Redna-23-2014-04-02.sp14">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Predlog Zakona o osnovnem bivanju je eden od treh zakonov, ki jih je v parlamentarno
               proceduro v paketu vložila civilna družba. Naj takoj na začetku poudarim, da Socialni
               demokrati pozdravljamo in podpiramo aktivno vlogo civilnodružbenih organizacij ter
               državljank in državljanov pri predlaganju zakona. Vložitev predloga zakona s 5 tisoč
               podpisi volivk in volivcev se ne zgodi prav pogosto. Ravno nasprotno. V tem primeru
               teh treh zakonov je bilo zbrano veliko več podpisov, kot je potrebno, kar kaže na
               aktualnost problematike in na željo ljudi, da sodelujejo v procesih odločanja.</p>
               <p>Socialni demokrati smo na Odboru za infrastrukturo in prostor glasovali za sklep, da
               zakon ni primeren za nadaljnjo obravnavo. Mogoče lahko o sami vsebini zakona in
               ponujenih rešitvah razpravljamo ali so dobre ali ne, vendar nismo mogli mimo mnenja
               Vlade Republike Slovenije, predvsem pa ne mimo mnenja Zakonodajno-pravne službe
               Državnega zbora, ki je zakon proučila z vidika njegove skladnosti z Ustavo Republike
               Slovenije, pravnim sistemom in z zakonodajno-tehničnega vidika. Že pravni materiji,
               ki jih obravnava zakon, torej odplačilo osebnega dolga javnim podjetjem s
               prostovoljnim delom in pravico do organskega pridelovanja hrane, sta med seboj
               različni in ne sodita v en zakon. Poleg tega je zakon v neskladju s pravili in
               usmeritvami za normiranje pravnih predpisov, to je z resolucijo o normativni
               dejavnosti, da o neskladju z Ustavo Republike Slovenije ne govorimo.</p>
               <p>Socialni demokrati, kot že rečeno, pozdravljamo aktivno vlogo civilnodružbenih gibanj
               ter državljank in državljanov in pozdravljamo izvedbo javne predstavitve mnenj, ki
               sta jo organizirala Odbor za zdravje in Odbor za infrastrukturo in prostor o treh
               zakonih, ki so bili vloženi s strani istih predlagateljev. Obžalujemo, da je predlog
               Zakona o osnovnem bivanju ostal v senci ostalih dveh zakonov, zakona o
               samozdravljenju in zakona o konoplji. Prav tako pa nam je žal, da je zakon iz
               pravnega vidika tako konfuzen, da je bil postopek praktično končan že na matičnem
               odboru Državnega zbora. Hvala lepa.</p>
            </sp>
            <sp xml:id="SDZ6-Redna-23-2014-04-02.sp15">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Stališče Poslanske skupine Državljanske liste bo predstavila gospa Kristina
               Valenčič.</p>
            </sp>
            <sp xml:id="SDZ6-Redna-23-2014-04-02.sp16">

               <speaker>KRISTINA VALENČIČ (PS DL):</speaker>

               <p>Hvala za besedo in prijazen dan želim vsem!</p>
               <p>Predlog Zakona o osnovnem bivanju je vložilo več kot 8 tisoč volivk in volivcev,
               skupaj z Zakonom o samozdravljenju in Zakonom o konoplji, ki ju je ta Državni zbor že
               obravnaval in zavrnil. Poglavitni rešitvi, ki ju predlog prinaša, sta možnost
               odplačevanja dolgov javnim podjetjem s prostovoljnim delom in možnost brezplačnega
               najema prostih kmetijskih zemljišč za namene organskega pridelovanja za lastne
               potrebe.</p>
               <p>Tako Vlada kot Državni svet predloga zakona ne podpirata. Ravno tako je
               Zakonodajno-pravna služba Državnega zbora podala številne pripombe, pravno sistemske
               pomisleke in opozorila na nesprejemljive sistemske odstope.</p>
               <p>Predlog vsebuje določbe, ki so retroaktivne in kot take nedopustne in prepovedane.
               Nekatere rešitve predstavljajo zakonodajalčev poseg v svobodno gospodarsko pobudo in
               lastninsko pravico, ki sta ustavno varovani kategoriji.</p>
               <p>V Državljanski listi zasledujemo vizijo države, ki bo državljankam in državljanom
               nudila več možnosti za razvoj in kakovostno življenje. Menimo, da je orodje, s
               katerim bi ta cilj lahko dosegli, spodbudnejše poslovno okolje. Slednje bo lahko
               prineslo novo gospodarsko rast, nova delovna mesta in boljši standard ljudi. Da pa bi
               to dosegli, bi morala država poleg vrste drugih ukrepov omejiti svojo regulatorno
               vlogo in birokratizacijo. Po našem prepričanju država ne bi smela upravljati
               gospodarstva, ampak zgolj zagotavljati pogoje. S tem, ko bi uzakonili možnost
               odplačevanja dolgov javnim podjetjem s prostovoljnim delom in možnost brezplačnega
               najema prostih kmetijskih zemljišč za namene organskega pridelovanja, bi ne samo
               kršili ustavno načelo varstva lastninske pravice in svobodne gospodarske pobude,
               temveč tudi vsaj v primeru tako imenovanega odplačevanja dolga javnim podjetjem,
               ogrozili izvajanje javne gospodarske službe, s tem pa javne koristi.</p>
               <p>Zaradi vseh naštetih razlogov v Državljanski listi podpiramo predlog matičnega
               odbora, da zakon ni primeren za nadaljnjo obravnavo.</p>
               <p>Hkrati pa je potrebno povedati, da smo se v Državljanski listi s programom na
               področju kmetijstva jasno opredelili za povečanje samooskrbe s sonaravno pridelano
               zdravo hrano, zato v tem delu lahko potegnemo vzporednico z rešitvami predlagateljev
               o organsko pridelani hrani.</p>
            </sp>
            <sp xml:id="SDZ6-Redna-23-2014-04-02.sp17">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavila gospa
               Jasmina Opec.</p>
            </sp>
            <sp xml:id="SDZ6-Redna-23-2014-04-02.sp18">

               <speaker>JASMINA OPEC (PS SLS):</speaker>

               <p>Hvala lepa za besedo in lepo pozdravljeni vsi skupaj!</p>
               <p>Danes imamo torej na poslanskih klopeh še tretji zakon iz sklopa predlogov zakonov,
               ki jih je v zakonodajno proceduro decembra lani vložila skupina volivk in volivcev s
               prvopodpisanim Jako Bitencem. Predlog Zakona o osnovnem bivanju je zadnji iz tako
               imenovanega trojčka zakonov, s katerim so volivke in volivci nameravali izboljšati
               kakovost zdravja, življenja in zagotoviti ustreznejšo izrabo prostora prebivalkam in
               prebivalcem Slovenije. Zakon na matičnem odboru tudi zaradi neskladnosti in
               neustavnosti ter zaradi tega, ker ureja področja, ki sodijo v pristojnost različnih
               vladnih resorjev, ni dobil podpore poslank in poslancev.</p>
               <p>Glede vsebine pa tole. Zakon o osnovnem bivanju naj bi po eni strani omogočil
               brezplačni najem prostih kmetijskih zemljišč za namene organskega pridelovanja za
               lastne potrebe, po drugi strani pa dal možnost odplačevanja dolgov javnim podjetjem s
               prostovoljnim delom in s tem zaščitil socialno ogrožene prebivalce pred
               preobremenjevanjem premoženja zaradi stroškov sprotnega bivanja. Obe rešitvi sta po
               mnenju naše poslanske skupine sicer zanimivi, a bi v praksi lahko povzročili veliko
               neenakost med ljudmi in sprožili množično neplačevanje. Določbe predlaganega zakona,
               namreč k temu posredno ali neposredno napotujejo. Prostovoljno delo ne more in ne sme
               postati substitut za denarno poravnano neplačanih računov javnim podjetjem. Z
               določili veljavnega Zakona o prostovoljstvu je namreč določeno, da je prostovoljstvo
               družbeno koristno brezplačna aktivnost posameznikov, za katerega se ne pričakuje
               plačila ali materialnih koristi za posameznike, temveč se opravi izključno v dobro
               drugih oziroma v javno korist.</p>
               <p>Po drugi strani pa bi takšna možnost kompenzacije, ki seveda ni prostovoljno delo,
               ampak kvečjemu dopolnilno delo, neposredno napotila ljudi k neplačevanju računov
               oziroma položnic javnim podjetjem. Možnost pobota bi bila namreč preveč mamljiva,
               kvaliteta opravljenega dela pa več ali manj pod precejšnjim vprašanjem.</p>
               <p>Določena vprašanja pa odpira tudi druga polovica predlaganih ukrepov, pravica do
               brezplačnega najema zemljišč za namen organske obdelave zemlje za lastne potrebe.
               Idejo o oddaji neobdelanih zemljišč v najem gre sicer podpreti, saj bi s tem lahko
               izboljšali na primer nizko samooskrbo z zelenjavo, vendar mora biti to skrbno in
               sistemsko urejeno, da ne pride do morebitnih zlorab.</p>
               <p>V Slovenski ljudski stranki smo sicer predvidevali, da zakon ne bo dobil podpore.
               Zagotovo pa gre zahvala predlagateljem za trud. Upamo, da glede izrabe neobdelanih
               zemljišč in glede možnosti načina odplačevanja dolga do javnih podjetij vlada ne bo
               spregledala sporočila, ki ga s tem predlogom pošilja civilna družba. Neobdelana
               kmetijska zemljišča pomenijo neposreden izpad bruto domačega proizvoda, zato je glede
               njihove učinkovite izrabe potrebno nemudoma ukrepati. Prav tako pa se je potrebno
               soočiti s čedalje večjim problemom neplačevanja javnih storitev in na drugi strani s
               povečevanjem armade brezposelnih. S tega vidika so volivke in volivci identificirali
               prave probleme v Sloveniji, h katerim je treba pristopiti brez odlašanja, pa četudi z
               majhnimi koraki. Hvala.</p>
            </sp>
            <sp xml:id="SDZ6-Redna-23-2014-04-02.sp19">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospa Marjana Kotnik Poropat bo predstavila stališče Poslanske skupine Demokratične
               stranke upokojencev Slovenije. 
                   Izvolite. 
               
            </p>
            </sp>
            <sp xml:id="SDZ6-Redna-23-2014-04-02.sp20">

               <speaker>MARJANA KOTNIK POROPAT (PS DeSUS):</speaker>

               <p>Spoštovana podpredsednica, spoštovani državni sekretar, spoštovani poslanke in
               poslanci!</p>
               <p>V Poslanski skupini DeSUS zelo dobro razumemo in podpiramo intenco predlagatelja
               zakona o osnovnem bivanju. Zavedamo se namreč, da sta finančna in gospodarska kriza
               povzročili, da se vedno več državljank in državljanov srečuje z revščino, da višina
               stroškov presega višino dohodkov, pa čeprav govorimo samo o osnovnih stroških, kot so
               računi za komunalno, elektriko in hrano.</p>
               <p>Strinjamo se s pripombami Zakonodajno-pravne službe Državnega zbora, ki predlog
               zakona ocenjuje kot zelo slabo tehnično pripravljen, saj pod enim naslovom ureja dve
               med seboj različni materiji, to je odplačilo osebnega dolga javnim podjetjem s
               prostovoljnim delom in pravico do organskega pridelovanje hrane. Takšen način
               urejanja je po njihovem mnenju pravno sporen, saj poleg zahteve, da mora zakon
               predstavljati vsebinsko povezano in zaokroženo celoto, odpira vprašanje ustrezne
               določitve pristojnega ministrstva. Tudi Vlada ocenjuje, da je predlog zakona
               neprimeren za nadaljnjo obravnavo. Izraža namreč pomisleke in se v podanem mnenju
               sprašuje, kaj bi predlagan način odplačevanja dolgov pomenil za poslovanje javnih
               podjetij. Obstaja tudi utemeljen strah, da bi se takšen koncept preneslo tudi na
               druga področja.</p>
               <p>Zelo simpatična pa se nam zdi ideja o brezplačnem obdelovanju zapuščenih kmetijskih
               površin za lastno samooskrbo. Včasih človek res s težkim srcem gleda kmetijske
               površine, ki se zaraščajo, namesto da bi se, seveda ob strinjanju lastnikov, komu
               omogočilo obdelavo zapuščenih površin.</p>
               <p>Vendar pa kljub simpatičnosti predloga v Poslanski skupini DeSUS menimo, da so
               pripombe Zakonodajno-pravne službe Državnega zbora preveč resne, da bi jih lahko
               spregledali. Zato bomo poslanke in poslanca Poslanske skupine Demokratične stranke
               upokojencev Slovenije podprli sklep matičnega delovnega telesa, da je predlog zakona
               neprimeren za nadaljnjo obravnavo. Hvala lepa.</p>
            </sp>
            <sp xml:id="SDZ6-Redna-23-2014-04-02.sp21">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Končali smo predstavitev stališč poslanskih skupin.</p>
               <p>O predlogu sklepa bomo v skladu s časovnim potekom seje zbora odločali danes v okviru
               glasovanj, pol ure po prekinjeni 18. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O VOZNIKIH PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade. Stališče bo predstavil mag. Bojan
               Babič, državni sekretar na Ministrstvu za infrastrukturo in prostor.</p>
            </sp>
            <sp xml:id="SDZ6-Redna-23-2014-04-02.sp22">

               <speaker>MAG. BOJAN BABIČ:</speaker>

               <p>Hvala za besedo, gospa podpredsednica. Spoštovani poslanke in poslanci!</p>
               <p>Zakonodajo na področju voznikov ureja Zakon o voznikih, ki je v uporabi od 1. julija
               2011. Do sedaj je bila predlagana ena novela Zakona o voznikih, ki naj bi uredila
               tudi delni prenos Direktive 2006/126/ES in Direktive 2012/36/EU, vendar ta v Državnem
               zboru Republike Slovenije po končani splošni razpravi dne 28. marca 2013 ni bila
               potrjena kot primerna za nadaljnjo obravnavo. Ministrstvo za infrastrukturo in
               prostor je bilo zaradi zamude pri prenosu direktiv s strani Ministrstva za zunanje
               zadeve že lansko leto seznanjeno, da so pristojne službe Evropske komisije 8. avgusta
               2013 v okviru projekta <q>"EU-Pilot"</q> odprle postopek proti Republiki Sloveniji zaradi
               zamude pri prenosu Direktive 2012/36/EU, vezane na vključitev in uporabo omrežja
               RESPER, omrežja Evropske unije za izmenjavo podatkov o vozniških dovoljenjih. Prav
               tako pa je ministrstvo s strani Evropske komisije tudi že prejelo uradni opomin
               zaradi nenotifikacije nacionalnih predpisov za prenos Direktive 2012/36/EU, ki se
               nanaša na vpis kode pri opravljanju praktičnega dela vozniškega izpita na motornem
               vozilu z avtomatskim menjalnikom. Ostale določbe Direktive 2012/36/EU je Ministrstvo
               za infrastrukturo in prostor že preneslo s sprejetjem Pravilnika o spremembah in
               dopolnitvah Pravilnika o vozniških dovoljenjih in Pravilnika o vozniškem izpitu.</p>
               <p>Bistvene spremembe, ki jih ureja novela Zakona o voznikih so: delni prenos Direktive
               2006/126/ES, vezane na vzpostavitev in uporabo omrežja Evropske unije za izmenjavo
               podatkov o vozniških dovoljenjih; delni prenos Direktive 2012/36/EU, vezane na vpis
               kode po opravljenem praktičnem delu vozniškega izpita na motornem vozilu z
               avtomatskim menjalnikom v vozniško dovoljenje; izvrševanje Uredbe Evropskega
               parlamenta in Sveta 1071/2009 o skupnih pravilih glede pogojev za opravljanje
               dejavnosti cestnega prevoznika in o razveljavitvi Direktive Sveta 96/26/ES; manjši
               redakcijski popravki, ki so nujno potrebni za izvrševanje zakonodaje na področju
               motornih vozil in voznikov, in sicer – uskladitev novele zakona o voznikih z novelo
               zakona o motornih vozilih, jasnejši in nedvoumen zapis določbe o upoštevanju
               dokončnih zdravniških spričeval za vodenje upravnih postopkov odvzema vozniškega
               dovoljenja iz zdravstvenih razlogov ter povezava registra o vozniških dovoljenjih
               centralnim registrom prebivalstva zaradi pridobivanja točnih in ažurnih podatkov o
               imetnikih vozniškega dovoljenja.</p>
               <p>Zaradi že odprtega postopka proti Republike Sloveniji glede zamude pri vključitvi in
               uporabi omrežja za čezmejno izmenjavo podatkov o vozniških dovoljenjih ter sprejetega
               uradnega opomina Evropske komisije zaradi nenotifikacije nacionalnih predpisov za
               prenos direktive 2012/36 EU, ki se nanaša na vpis kode pri opravljanju praktičnega
               dela vozniškega izpita na motornem vozilu z avtomatskim menjalnikom, je potrebno
               predlog zakona čim prej sprejeti. Hvala lepa.</p>
            </sp>
            <sp xml:id="SDZ6-Redna-23-2014-04-02.sp23">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Predlog zakona je obravnaval Odbor za infrastrukturo in prostor kot matično delovno
               telo. Za predstavitev poročila odbora dajem besedo predsedniku, gospodu Samu Bevku.
            </p>
            </sp>
            <sp xml:id="SDZ6-Redna-23-2014-04-02.sp24">

               <speaker>SAMO BEVK (PS SD):</speaker>

               <p>Hvala lepa za besedo, gospa podpredsednica. Spoštovani zbor!</p>
               <p>Odbor za infrastrukturo in prostor je na 15. seji 12. marca 2014 kot matično delovno
               telo obravnaval Predlog zakona o spremembah in dopolnitvah Zakona o voznikih, ki ga
               je Državnemu zboru v obravnavo po skrajšanem postopku poslala Vlada. Kolegij
               predsednika Državnega zbora je na 83. seji 21. februarja 2014 sprejel odločitev, da
               se predlog zakona obravnava po skrajšanem postopku.</p>
               <p>V poslovniškem roku so bili vloženi amandmaji poslanskih skupin Pozitivne Slovenije,
               Socialnih demokratov, Državljanske liste in Demokratične stranke upokojencev
               Slovenije k sedmim členom zakona.</p>
               <p>V dopolnilni obrazložitvi je državni sekretar na Ministrstvu za infrastrukturo in
               prostor mag. Bojan Babič v imenu predlagatelja povedal, da sta glavna cilja predloga
               zakona uskladitev z evropsko zakonodajo in z zakonodajo na področju motornih vozil. S
               predlaganim zakonom se v pravni red Republike Slovenije prenašata določbi Direktive
               2006/126/ES, ki sta vezani na vzpostavitev nacionalne kontaktne točke za čezmejno
               izmenjavo podatkov o vozniških dovoljenjih in del priloge Direktive 2012/36/ES vezane
               na vpis kode v vozniško dovoljenje po opravljenem praktičnem delu vozniškega izpita
               na motornem vozilu z avtomatskim menjalnikom. Za namen izvrševanje Uredbe ES št.
               1071/2009 se določajo globe za prekrške za pravno osebo samostojnega podjetnika
               posameznika ali posameznika, ki samostojno opravlja dejavnost, katerega voznik
               opravlja prevoz blaga ali potnikov brez veljavnega vozniškega dovoljenja. Poleg
               navedenih uskladitev s pravom EU, novela predvideva tudi jasnejšo definicijo in
               nedvoumnejši zapis določbe o upoštevanju dokončnih zdravniških spričeval za vodenje
               upravnih postopkov odvzema vozniškega dovoljenja iz zdravstvenih razlogov. Ta
               sprememba je nujno potrebna zaradi enotnega dela upravnih enot pri vodenju upravnih
               postopkov odvzema vozniškega dovoljenja.</p>
               <p>Predstavnica Zakonodajno-pravne službe Sonja Bien Karlovšek je v predstavitvi pisnega
               mnenja povedala, da so k posameznim členom podali pripombe nomotehnične narave, ki so
               z amandmaji koalicijskih poslanskih skupin upoštevane.</p>
               <p>Predsednik komisije Državnega sveta za lokalno samoupravo in regionalni razvoj Jernej
               Verbič je poudaril, da komisija podpira predlog zakona in nanj nima pripomb.</p>
               <p>V razpravi je bilo s strani poslanca opozicije opozorjeno, da je bila novela zakona o
               voznikih, ki bi v pravni red prenašali direktive v zakonodajni postopek vložena že
               pred enim letom, vendar je takrat Državni zbor odločil, da predlog zakona ni primeren
               za nadaljnjo obravnavo.</p>
               <p>V nadaljevanju je odbor sprejel amandmaje poslanskih skupin Pozitivne Slovenije,
               Socialnih demokratov, Državljanske liste in Demokratične stranke upokojencev
               Slovenije.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Glede na sprejete amandmaje je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona v katerega so vključeni sprejeti amandmaji. Dopolnjen
               predlog zakona je sestavni del tega poročila. Hvala lepa.</p>
            </sp>
            <sp xml:id="SDZ6-Redna-23-2014-04-02.sp25">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sledi predstavitev stališč poslanskih skupin. Kot prvi bo stališče Poslanske skupine
               Pozitivna Slovenija predstavil gospod Jože Velikonja.</p>
            </sp>
            <sp xml:id="SDZ6-Redna-23-2014-04-02.sp26">

               <speaker>JOŽE VELIKONJA (PS PS):</speaker>

               <p> Spoštovana predsedujoča, predstavniki vlade, poslanke in poslanci!</p>
               <p>Predlog zakona, ki ga danes obravnavamo je izrazito tehnične narave, je pa nujno
               potreben, saj področje državnega geodetskega referenčnega sistema trenutno ureja
               Zakon o temeljni geodetski izmeri še iz članstva v bivši državi, iz sedemdesetih
               oziroma osemdesetih let.</p>
               <p>Razumljivo je, da je omenjeni veljavni zakon torej glede na časovno distanco že
               tehnološko in strokovno zastarel, posodobitve pa so potrebne tudi iz naslova
               evropskih smernic in prepisov.</p>
               <p>Predlog zakona določa nov geodetski referenčni sistem, ki temelji na evropskem
               prostorskem referenčnem sistemu …</p>
            </sp>
            <sp xml:id="SDZ6-Redna-23-2014-04-02.sp27">

               <speaker>PODPREDSEDNICA POLONCA KOMAR:</speaker>

               <p>… se opravičujem, gospod Velikonja, ali imate pri pravi točki dnevnega reda? Ker zdaj
               obravnavamo predlog zakona o spremembah in dopolnitvah Zakona o voznikih. <stage>/ oglašanje
               iz dvorane/</stage> Nič hudega. Hvala lepa.</p>
               <p>Ali ima kdo iz Pozitivne Slovenije predstavitev stališča pri tem zakonu? Če ne, potem
               nadaljujemo z naslednjo poslansko skupino.</p>
               <p>V imenu Slovenske demokratske stranke bo stališče predstavil gospod Ljubo Žnidar.</p>
            </sp>
            <sp xml:id="SDZ6-Redna-23-2014-04-02.sp28">

               <speaker>LJUBO ŽNIDAR (PS SDS):</speaker>

               <p>Spoštovana podpredsednica, spoštovani kolegice in kolegi!</p>
               <p>Predlagane rešitve o spremembah in dopolnitvah Zakona o voznikih so bile posredovane
               v proceduro že februarja lansko leto, vendar je potem v nadaljevanju sedanja
               vladajoča koalicija s preglasovanjem sprejela sklep, da se zakon umakne iz nadaljnje
               obravnave. Na osnovi opozorila evropske komisije je zakon danes ponovno v obravnavi.
               V Slovenski demokratski stranki nimamo težav s tem, da je vladajoča koalicija povzela
               naš prvotni predlog, seveda pa nas tudi Evropska komisija ne bi ponovno opozarjala,
               če bi zakon dopolnili in sprejeli že v lanskem letu.</p>
               <p>Zakon sam pa vzpostavlja in daje v uporabo omrežje Evropske unije za izmenjavo
               podatkov o vozniških dovoljenjih. Podatki se bodo izmenjevali preko enotnega omrežja
               Evropske unije za vozniška dovoljenja, za izvrševanje nalog povezanih z izdajo,
               zamenjavo, podaljšanjem ali razveljavitvijo vozniškega dovoljenja.</p>
               <p>Zakon nadalje predvideva opis kode v vozniško dovoljenje po opravljanem praktičnem
               delu vozniškega izpita na vozilu z avtomatskim menjalnikom. Določajo se globe za
               prekrške vezane na prevoz brez veljavnega vozniškega dovoljenja, tako za posameznike,
               kot tudi pravno osebo.</p>
               <p>Samemu zakonu v Slovenski demokratski stranki ne bomo nasprotovali, saj v celoti
               sledi našemu prvotnemu predlogu.</p>
            </sp>
            <sp xml:id="SDZ6-Redna-23-2014-04-02.sp29">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu poslanske skupine Socialnih demokratov bo stališče predstavil gospod Samo
               Bevk.</p>
            </sp>
            <sp xml:id="SDZ6-Redna-23-2014-04-02.sp30">

               <speaker>SAMO BEVK (PS SD):</speaker>

               <p> Hvala za besedo, gospa podpredsednica. Spoštovani zbor!</p>
               <p>V Poslanski skupini Socialnih demokratov bomo novelo Zakona o voznikih, ki je pred
               nami, podprli.</p>
               <p>V predlagani noveli zakona gre za delni prenos evropske direktive, ki je vezana na
               vzpostavitev in uporabo Evropske unije za izmenjavo podatkov o vozniških dovoljenjih.
               To pomeni, da Slovenija zagotavlja preverjanje, izdajo, zamenjavo, nadomestitev,
               razveljavitev vozniškega dovoljenja pri drugih državah članicah ter uporabo omrežja
               Evropske unije za vozniška dovoljenja, ki je bilo ustanovljeno v ta namen. Pred
               začetkom uporabo omrežja RESPER, to je omrežje Evropske unije za izmenjavo podatkov o
               vozniških dovoljenjih, je treba v Republiki Sloveniji sprejeti predpis, ki bo v
               celoti uredil prenos določb direktive, vezane na vzpostavitev in uporabo tega omrežja
               ter nadgraditi obstoječi register voznikov o vozniških dovoljenjih z zahtevami iz
               tehnične dokumentacije.</p>
               <p>Ministrstvo za infrastrukturo in prostor predvideva, da bo po sprejetju predlaganega
               zakona v mesecu marcu 2014, možno preko omrežja RESPER od 1. aprila 2014 zagotoviti
               dostop do podatkov o vozniških dovoljenjih, ki so bila izdana, zamenjana, nadomeščena
               ali razveljavljena v Republiki Sloveniji. Pristojni organi, to je upravne enote, ki
               lahko v Republiki Sloveniji zamenjajo vozniško dovoljenje, izdano v tujini pa bodo
               lahko glede na planirane aktivnosti, ob zamenjavi vozniških dovoljenj, izdanih v
               drugih državah članicah, uporabljale omrežje Evropske unije za izmenjavo podatkov o
               vozniških dovoljenjih od 30. junija 2014 dalje.</p>
               <p>S predlaganim zakonom se v pravni red Republike Slovenije prenaša del priloge
               Direktive 2012/36/ES vezane na vpis kode po opravljenem praktičnem delu vozniškega
               izpita na motornem vozilu z avtomatskim menjalnikom v vozniško dovoljenje. Če oseba
               opravi praktični del vozniškega izpita na motornem vozilu z avtomatskim menjalnikom,
               se to ustrezno zabeleži tudi ob izdaji vozniškega dovoljenja, in sicer na podlagi
               vpisa kode v vozniško dovoljenje. Voznik, ki ima takšno kodo vpisano v vozniško
               dovoljenje, sme voziti samo vozila z avtomatskim menjalnikom. Koda se iz vozniškega
               dovoljenja izbriše, če oseba opravi praktični del vozniškega izpita na motornem
               vozilu z ročnim menjalnikom. Poleg teh sprememb pa so v predlaganem zakonu predlagane
               tudi manjše redakcijske spremembe, ki pa so nujno potrebne za izvrševanje zakonodaje
               na področju motornih vozil in voznikov.</p>
               <p>Ker gre v predlagani noveli za manjše spremembe, predvsem za prenos evropskih
               direktiv v slovenski pravni red, bomo zakon podprli, vendar pa ne moremo mimo odprtih
               postopkov Evropske unije proti Republiki Sloveniji zaradi zamude pri prenašanju
               direktiv v slovenski pravni red. Ministrstvo opozarjamo, da naj pri pripravi
               zakonskih predlogov, ki se sprejemajo zaradi prenosa vsebine direktiv v našo
               nacionalno zakonodajo, ne zamuja in pripravi zakonske predloge pravočasno, da se
               izognemo opozorilu in tudi časovnemu pritisku pri sprejemanju zakonodaje v Državnem
               zboru. Hvala lepa.</p>
            </sp>
            <sp xml:id="SDZ6-Redna-23-2014-04-02.sp31">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Stališče Poslanske skupine Državljanske liste bo predstavila gospa Kristina
               Valenčič.</p>
            </sp>
            <sp xml:id="SDZ6-Redna-23-2014-04-02.sp32">

               <speaker>KRISTINA VALENČIČ (PS DL):</speaker>

               <p>Hvala za besedo, spoštovana podpredsednica. Državni sekretar s sodelavcem, kolegice
               in kolegi!</p>
               <p>S Predlogom zakona o spremembah in dopolnitvah Zakona o vozniki se v slovenski pravni
               red prenašata določbi evropske direktive, vezani na vzpostavitev nacionalne kontaktne
               točke za čezmejno izmenjavo podatkov o vozniških dovoljenjih ter priloga direktivi,
               ki je vezana na vpis kode pri opravljanju praktičnega dela vozniškega izpita na
               motornem vozilu z avtomatskim menjalnikom. Določajo se tudi globe za prekrške za
               pravno osebo, samostojnega podjetnika posameznika ali posameznika, ki samostojno
               opravlja dejavnost, katerega voznik opravlja prevoz blaga ali potnikov brez
               veljavnega vozniškega dovoljenja.</p>
               <p>Kot smo že slišali, je Republika Slovenija že prejela uradni opomin Evropske komisije
               zaradi neuskladitve nacionalnih predpisov, ravno tako že poteka postopek proti
               Republiki Sloveniji glede zamude pri vključitvi in uporabi omrežja za čezmejno
               izmenjavo podatkov o vozniških dovoljenjih.</p>
               <p>V Državljanski listi se s predlaganimi rešitvami strinjamo in bomo predlog zakona
               tudi podprli.</p>
            </sp>
            <sp xml:id="SDZ6-Redna-23-2014-04-02.sp33">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavil gospod
               Jakob Presečnik.</p>
            </sp>
            <sp xml:id="SDZ6-Redna-23-2014-04-02.sp34">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospa podpredsednica. Gospod državni sekretar s sodelavcem,
               kolegice in kolegi!</p>
               <p>Zakon o spremembah in dopolnitvah zakona o voznikih smo v Državnem zboru pred enim
               letom že obravnavali s podobnimi vsebinami, kot danes, in ga zavrnili. Namreč, v
               tisti verziji je predlog, poleg ostalega vseboval tudi nekoliko rokohitrsko ukinjanje
               javne agencije za varnost prometa, čemur v Slovenski ljudski stranki takrat tudi
               nismo bili naklonjeni. Že tedaj smo povedali, da je z novelo zakona predlaganih kar
               nekaj potrebnih korekcij in dopolnitev ter tudi uskladitev s pravnim redom Evropske
               unije. Eventualno pa je treba seveda načrtovano reorganizacijo Ministrstva za
               infrastrukturo in prostor temeljito proučiti in to reorganizacijo seveda na daljši
               rok tudi v primeru potrebe izvesti.</p>
               <p>Danes torej v Državnem zboru ponovno obravnavamo podobne vsebine kot pred letom dni,
               le reorganizacija ni več predmet spremembe zakona. Je pa vmes nastopila nova
               situacija. Zaradi nenotifikacije ene od direktiv Evropske unije in zaradi zamude pri
               prenosu druge direktive je Evropska komisija proti Sloveniji uvedla dva kršitvena
               postopka, enega v zvezi z izmenjavo podatkov o vozniških dovoljenj v omrežju Evropske
               unije, drugega pa v zvezi z evidentiranjem kvot pri opravljanju vozniških izpitov.
               Kar bi rad ob tem povedal je, da se na naših klopeh vse preveč pogosto pojavljajo
               novele zakona, ki imajo v uvodnih obrazložitvah navedeno, da gre za odpravo kršitev
               evropskih predpisov. Kolikor vem, imajo vsi predpisi Evropske unije kar precej dolge
               roke za prenos oziroma za notifikacijo, zato ne vidim nobenih razlogov za to, da je
               kar pravilo, da Evropska komisija zaradi tega proti Sloveniji odpira postopke enega
               za drugim. Prepričan sem, da bi se temu z malo dobre volje lahko v precejšnji meri
               izognili. Po drugi strani pa tudi ugotavljamo, da so prav kršitveni postopki
               mnogokrat izgovor, ki odpira vrta spremembah zakona, v katerih pa v drobnem pregledu
               potem najdemo še vrsto drugih bolj ali manj prikritih in nepojasnjenih popravkov in
               dopolnitev, kar je postalo že neke vrste praksa, in to zagotovo ni dobro. Poudarjam
               pa, da govorim to na splošno o mnogih zakonih, ne konkretno o tem.</p>
               <p>Ta zakon v prehodnih določbah določa prehod enega zaposlenega iz ene v drugo
               institucijo. Ta način je sicer mnogokrat uporabljen in to v mnogih zakonih, vprašanje
               pa je, če je to res treba urejati v materialnih zakonih, glede na to, da je to
               enkratni dogodek. Ampak ponovno poudarjam, da je takšen način uporabljen kar
               velikokrat in se potem ta enkratni dogodek pač pojavi v zakonu, čeprav mislim, da bi
               bilo to možno urejati na drug način.</p>
               <p>Ne glede na te splošne pripombe je zakon potrebno sprejeti, zato ga bomo v Slovenski
               ljudski stranki tudi podprli. Hvala lepa.</p>
            </sp>
            <sp xml:id="SDZ6-Redna-23-2014-04-02.sp35">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev Slovenije bo stališče
               predstavila gospa Marjana Kotnik Poropat.</p>
            </sp>
            <sp xml:id="SDZ6-Redna-23-2014-04-02.sp36">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Spoštovane in spoštovani!</p>
               <p>Poslanke in poslanca Poslanske skupine Demokratične stranke upokojencev Slovenije
               bomo predlog novele Zakona o voznikih podprli. Glavna cilja predloga zakona sta
               uskladitev z evropsko zakonodajo in zakonodajo, ki ureja področje motornih vozil. V
               pravni red Republike Slovenije se prenašata določbi direktive o vozniških dovoljenih
               iz leta 2006, ki sta vezani na vzpostavitev nacionalne kontaktne točke za čezmejno
               izmenjavo podatkov o vozniških dovoljenih in del priloge druge direktive o vozniških
               dovoljenih iz leta 2012, vezane na vpis kode v vozniško dovoljenje po opravljenem
               praktičnem delu vozniškega izpita na motornem vozilu z avtomatskim menjalnikom.</p>
               <p>Za namen izvrševanje uredbe o skupnih pravilih glede pogojev za opravljanje
               dejavnosti cestnega prevoznika iz leta 2009 se določajo globe za prekrške za pravno
               osebo, samostojnega podjetnika posameznika ali posameznika, ki samostojno opravlja
               dejavnost, katerega voznik opravlja prevoz blaga ali potnikov brez veljavnega
               vozniškega dovoljenja. Poleg navedenih uskladitev s pravom Evropske unije, novela
               predvideva tudi jasnejšo definicijo in bolj nedvoumen zapis določbe o upoštevanju
               dokončnih zdravniških spričeval za vodenje upravnih postopkov odvzema vozniškega
               dovoljenja iz zdravstvenih razlogov.</p>
               <p>Kot navaja predlagatelj, je ta sprememba nujno potrebna zaradi enotnega dela upravnih
               enot pri vodenju upravnih postopkov odvzema vozniškega dovoljenja.</p>
               <p>Na koncu naj še enkrat ponovim, da bomo v Poslanski skupini DeSUS predlog zakona
               podprli. Hvala lepa.</p>
            </sp>
            <sp xml:id="SDZ6-Redna-23-2014-04-02.sp37">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Nove Slovenije bo stališče predstavila gospa Iva Dimic.
            </p>
            </sp>
            <sp xml:id="SDZ6-Redna-23-2014-04-02.sp38">

               <speaker>IVA DIMIC (PS NSi):</speaker>

               <p>Spoštovana predsedujoča, državni sekretar s sodelavci, kolegice in kolegi!</p>
               <p>V Novi Sloveniji ne nasprotujemo ureditvi Zakona o voznikih z evropsko zakonodajo in
               zakonodajo na področju motornih vozil, prav tako ne nasprotujemo njunemu prenosu
               določb direktive, ki sta vezani na vzpostavitev nacionalne kontaktne točke za
               čezmejno izmenjavo podatkov o vozniških dovoljenjih ter prenosu dela direktive vezane
               na vpis kode v vozniško dovoljenje po opravljenem praktičnem delu vozniškega izpita
               na motornem vozilu z avtomatskim menjalnikom. Kljub temu, da gre za manj zahtevne
               predloge sprememb in dopolnitev zakona ter za uskladitev zakona s pravom Evropske
               unije, kar je obveznost Slovenije kot države članice Evropske unije, novela prinaša
               nekaj dodatnih zaostritev glede odgovornosti pravnih oseb, samostojnih podjetnikov
               posameznikov ali posameznikov, ki samostojno opravljajo dejavnost, katerega voznik
               opravlja prevoz blaga ali potnikov brez vozniškega dovoljenja. Za takšen prekršek je
               določena nova globa v višini 4 tisoč evrov za pravno osebo, samostojnega podjetnika
               posameznika ali posameznika, ki samostojno opravlja takšno dejavnost ter za odgovorno
               osebo v višini tisoč evrov. Veljavni zakon te globe ne določa.</p>
               <p>V Poslanski skupini Nove Slovenije imamo utemeljene pomisleke glede predlaganih uvedb
               novih glob, ki za kršitelje pomenijo veliko dodatno finančno breme. Res je, da takšen
               prekršek ne more biti opravičljiv, pa vendar menimo, da so predlagane globe
               previsoke. Poleg tega poudarjamo, da bi bil lahko takšen prenos direktiv v slovenski
               pravni red izveden že v lanskem letu, s čimer bi se nedvomno izognili odprtemu
               postopku uvedenemu proti Sloveniji zaradi zamud pri njihovi implementaciji. Glede na
               navedeno se bomo krščanski demokrati glasovanja o Predlogu zakona o spremembah in
               dopolnitvah Zakona o voznikih vzdržali.</p>
            </sp>
            <sp xml:id="SDZ6-Redna-23-2014-04-02.sp39">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Tako smo končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga
               zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 18. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  DRŽAVNEM GEODETSKEM REFERENČNEM SISTEMU V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade. Stališče Vlade bo predstavil državni
               sekretar na Ministrstvu za infrastrukturo in prostor, mag.. Bojan Babič.</p>
               <p>Mag. Babič, izvolite.</p>
            </sp>
            <sp xml:id="SDZ6-Redna-23-2014-04-02.sp40">

               <speaker>MAG. BOJAN BABIČ:</speaker>

               <p>Hvala za besedo, spoštovana podpredsednica. Spoštovane poslanke in poslanci!</p>
               <p>Državni geodetski referenčni sistem je sistemska državna infrastruktura za določanje
               in izražanje položaja objektov na pojavnem prostoru, ki ga sestavljajo državni
               koordinatni sistem, podatki o topografskih značilnostih ozemlja Republike Slovenije
               in sistemske državne karte. Področje je sedaj urejeno z Zakonom o temeljni geodetski
               izmeri iz leta 1974, ki je zastarel tako s strokovnega kot s tehnološkega vidika, z
               vidika evropskih smernic, predpisov in sprejetih obvez Slovenije. Evropa z direktivo
               Evropske komisije o vzpostavitvi infrastrukture za prostorske informacije v Evropski
               skupnosti – direktiva INSPIRE, uvaja skupni prostorski referenčni sistem z namenom
               vzpostavitve enotne referenčne podlage za povezljivost in izmenljivost prostorskih
               podatkov za oblikovanje in izvajanje evropskih politik.</p>
               <p>Z zakonom bo določena vzpostavitev in uporaba novega državnega prostorskega
               koordinatnega sistema v Republiki Sloveniji skladno s smernicami mednarodnih
               strokovnih združenj in direktivo INSPIRE, ki je leta 2010 povzeta v slovenski pravni
               red z Zakonom o infrastrukturi za prostorske informacije. Zagotovljena bo skladnost
               slovenskega referenčnega sistema s stanjem v Evropi. Na prostoru Evropske unije se
               uveljavljajo izvedbena pravila za koordinatni referenčni sistem in prostorske
               podatke. O prvem se določa uporaba skupnega evropskega koordinatnega sistema, pri
               topografskih podatkih pa struktura podatkov, ki omogočajo povezovanje podatkov v
               širšem prostoru Evropske unije.</p>
               <p>Določil bo nov državni topografski sistem v Republiki Sloveniji. Veljavna ureditev,
               ki v starem zakonu temelji na izdelavi analognih kartografskih izdelkov in
               predpisanih merilih je v digitalnem svetu izgubila pomen. Na novo je treba določiti
               temeljne topografske podatke, ki jih zagotavlja država in se vodijo v digitalni
               obliki sistematično za celo območje države.</p>
               <p>Urejene bodo pristojnosti države na državnem geodetskem referenčnem sistemu. Klasične
               geodetske mreže temeljnih geodetskih točk v obsegu in izvedbi kot nekoč se ne
               vzpostavljajo in ne vzdržujejo več. Zakon bo določil nove naloge državne geodetske
               službe na področju referenčnega koordinatnega sistema in na področju topografskega in
               kartografskega sistema, ki jih izvaja Geodetska uprava Republike Slovenije v javnem
               interesu.</p>
               <p>Zagotovljena bo racionalnost poslovanja javnega sektorja. Zaradi nejasnega in
               neurejenega stanja pri vodenju topografskih podatkov in zbirk prostorskih podatkov se
               pojavljajo podvajanja pri zajemanju istih ali istovrstnih prostorskih podatkov. S
               sprejemom zakona bo zbirka temeljnih topografskih podatkov vodena na enem mestu.
               Podatki o topografskih objektih bodo javno dostopni vsem uporabnikom.</p>
               <p>Sistemsko bodo vodeni topografski podatki in državne karte. Zaradi spremenjene
               tehnologije zajemanja in vodenja topografskih podatkov in potreb uporabnikov je treba
               določiti, katere topografske podatke, s kakšno kakovostjo in katere izdelke
               sistematično zagotavlja država ter na kakšen način jih vodi – analogno ali
               digitalno.</p>
               <p>Urejena bodo vprašanja geodetske izmere v razmerju do lastnikov nepremičnin. Nova
               stvarnopravna ureditev na področju nepremičnin, prehod iz družbene v zasebno lastnino
               in povečan pomen zasebne lastnine terjajo jasno določitev o obveznosti lastnikov
               nepremičnin glede dopustitve dostopa na svoja zemljišča in v stavbe v primeru
               izvajanja geodetske izmere ter pri postavitvi državnih geodetskih točk po zakonu.</p>
               <p>Geodetska uprava Republike Slovenije operativno sicer že izvaja novo geodetsko prakso
               na podlagi Strategije osnovnega geodetskega sistema. Izvedena je izmera nekaj tisoč
               geodetskih točk. Izračunani so transformacijski parametri za prehod med obstoječim in
               novim evropskih prostorskih koordinatnim sistemom. Vzpostavljeno je omrežje 15
               stalnih postaj za določanje položaja za uporabo satelitske tehnologije. Obstaja pa
               pomemben razkorak med normativno ureditvijo obstoječega zakona iz leta 1974,
               direktivo INSPIRE in dejanskim stanjem. Posodobitev normiranja področja državnega
               geodetskega referenčnega sistema je zato nujna.</p>
               <p>Finančno se izvajanje zakona krije iz sredstev sprejetega državnega proračuna
               2014–2015, dodatno so do leta 2016 že odobrena sredstva iz donacije finančnega
               mehanizma Evropskega gospodarskega prostora za že odobreni projekt, v višini 1,7
               milijonov, ki se že izvaja. Hvala lepa.</p>
            </sp>
            <sp xml:id="SDZ6-Redna-23-2014-04-02.sp41">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Predlog zakona je obravnaval Odbor za infrastrukturo in prostor kot matično delovno
               telo, zato dajem besedo predsedniku odbora, gospodu Samu Bevku.</p>
            </sp>
            <sp xml:id="SDZ6-Redna-23-2014-04-02.sp42">

               <speaker>SAMO BEVK (PS SD):</speaker>

               <p>Hvala lepa za besedo, gospa podpredsednica. Spoštovani zbor!</p>
               <p>Odbor za infrastrukturo in prostor je na 15. seji 12. marca 2014 kot matično delovno
               telo obravnaval Predlog zakona o državnem geodetskem referenčnem sistemu, ki ga je
               Državnemu zboru v obravnavo predložila Vlada. V poslovniškem roku je bilo vloženih 9
               amandmajev poslanskih skupin Pozitivne Slovenije, Socialnih demokratov, Državljanske
               liste in Demokratične stranke upokojencev Slovenije.</p>
               <p>V imenu predlagatelja je državni sekretar na Ministrstvu za infrastrukturo in prostor
               mag. Bojan Babič poudaril, da v Sloveniji področje državnega geodetskega referenčnega
               sistema trenutno ureja Zakon o temeljni geodetski izmeri iz leta 1974 in 1986, ki pa
               iz strokovnega in tehnološkega vidika, iz vidika evropskih smernic in predpisov
               strokovnih pobud ter iz vidika javnih in zasebnih uporabnikov ne ustreza več sodobnim
               razmeram. Predlog zakona določa nov geodetski referenčni sistem, ki temelji na
               evropskem prostorskem referenčnem sistemu, hkrati pa upošteva slovenske
               posebnosti.</p>
               <p>Predstavnica Zakonodajno-pravne službe mag. Saša Bricelj Podgornik je poudarila, da
               je Zakonodajno-pravna služba podala mnenje z vidika njegove skladnosti z ustavo,
               pravnim sistemom in z zakonodajno-tehničnega vidika. Poudarila je, da so njihove
               pripombe ustrezno upoštevane v amandmajih koalicijskih poslanskih skupin.</p>
               <p>Predsednik Komisije državnega sveta za lokalno samoupravo in regionalnih razvoj
               Jernej Verbič je poudaril, da Državni svet podpira predlog zakona in nanj nima
               pripomb.</p>
               <p>V kratki razpravi so poslanci označili predlog zakona kot izrazito tehničen in mu
               izrazili podporo. V zvezi v vsebino zakona pa je bilo med drugim izpostavljeno
               vprašanje, katere referenčne točke bodo merodajne v fazi vzpostavitve novega
               referenčnega sistema. Nova geodetska mreža naj bi bila vzpostavljena v treh letih, po
               njeni vzpostavitvi pa se bo tudi pri tej sestavini v največji meri prešlo na
               satelitsko določanje višine.</p>
               <p>V nadaljevanju je odbor sprejel amandmaje poslanskih skupin Pozitivne Slovenije,
               Socialnih demokratov, Državljanske liste in Demokratične stranke upokojencev
               Slovenije.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Glede na sprejete amandmaje je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega so vključeni sprejeti amandmaji. Dopolnjen
               predlog zakona je sestavni del poročila.</p>
               <p>Naj dodam, da si želim, da bi tudi ta zakon zdržal 40 let. Hvala lepa.</p>
            </sp>
            <sp xml:id="SDZ6-Redna-23-2014-04-02.sp43">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sledi predstavitev stališč poslanskih skupin. Kot prvi bo stališče Poslanske skupine
               Slovenske demokratske stranke predstavil gospod Danijel Krivec.</p>
            </sp>
            <sp xml:id="SDZ6-Redna-23-2014-04-02.sp44">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovana predsedujoča. Lep pozdrav vsem prisotnim!</p>
               <p>Državni geodetski referenčni sistem je državna sistemska infrastruktura, ki
               vzpostavlja državni prostorski koordinatni sistem in državni topografski sistem, ki
               omogočata določanje in izražanje položaja objektov in pojavov v fizičnem prostoru na
               območju Republike Slovenije. Sestavlja jo državni koordinatni sistem, skladen z
               evropskim, ki ga določijo priporočila strokovnih združenj in Direktiva 2007/2/ES o
               vzpostavitvi infrastrukture za prostorske informacije v evropski skupnosti, podatki o
               topografskih značilnostih ozemlja Republike Slovenije in sistemske državne karte.</p>
               <p>Državni geodetski referenčni sistem je osnovni pogoj za določanje in izražanje
               položajev in za vzpostavljanje, vodenje in uporabo prostorskih podatkov tako v javnem
               kot v zasebnem sektorju. Omogoča tudi povezljivost in souporabo nepremičninskih in
               drugih prostorskih podatkov preko koordinat ali enoličnih identifikatorjev
               topografskih objektov, katerih položaj je določen v enotnem sistemu, ter racionalno
               izvajanje geodetske izmere in vzpostavljanje sodobnih lokacijskih storitev. Porabniki
               državnega koordinatnega in topografskega sistema so vsi, ki pri svojem delu določajo
               lokacijo ali uporabljajo podatke, ki so vezani na lokacijo.</p>
               <p>Državni koordinatni sistem neposredno ali posredno uporabljajo praktično vsi organi
               in institucije javnega sektorja in zasebnega sektorja. Najočitnejše uporabe
               koordinatno opredeljenih podatkov so vsi podatki o prostoru in okolju ter vse vrste
               lokacijskih katastrov in evidenc.</p>
               <p>Državni geodetski referenčni sistem s strokovno-tehnično definicijo, fizično
               vzpostavitvijo, omogočanjem njegove uporabe in zagotavljanjem sistemskih topografskih
               podatkov in državnih kart vzdržuje Geodetska uprava Republike Slovenije, ki v skladu
               z Zakonom o geodetski dejavnosti opravlja naloge državne geodetske službe.</p>
               <p>V Republiki Sloveniji področje državnega geodetskega referenčnega sistema ureja Zakon
               o temeljni geodetski izmeri,v nadaljevanju ZTGI. V praksi se ZTGI v velikem delu ne
               izvaja več. Ta zakon iz leta 1974 ne ustreza sodobnim razmeram s strokovnega in
               tehnološkega vidika, z vidika evropskih smernic in predpisov, strokovnih pobud ter z
               vidika javnih in zasebnih uporabnikov. Posodobitev normiranja oziroma ureditve
               področja državnega geodetskega referenčnega sistema v Sloveniji je zato nujna.
               Republika Slovenija mora na novi pravni podlagi določiti nov državni koordinatni
               sistem in ga uskladiti z dejanskim stanjem in zahtevami. Izvesti je treba
               transformacijo koordinat obstoječih prostorskih podatkov iz starega v novi državni
               prostorski koordinatni sistem, ki je skladen z evropskim, kar je tudi zahteva
               direktive Evropske komisije.</p>
               <p>Geodetska uprava Republike Slovenije že nekaj let izvaja dejavnosti in projekte za
               vzpostavljanje novega sistema in obenem omogoča njegovo uporabo. Predpisana je že
               uporaba evropskega prostorskega referenčnega sistema za določitev horizontalnih
               koordinat zemljiškokatastrskih točk. Določeni so splošni transformacijski modeli in
               parametri za transformacijo obstoječih koordinat prostorskih podatkov. Vendar pa novi
               državni koordinatni sistem še ni predpisan kot uraden. Republika Slovenija mora na
               novi pravni podlagi določiti naloge državne geodetske službe na področju referenčnega
               koordinatnega sistema in na področju topografskega in kartografskega sistema, ki jih
               izvaja Geodetska uprava Republike Slovenije v javnem interesu. S sprejetjem tega
               zakona bo zbirka temeljnih topografskih podatkov vodena na enem mestu, podatki o
               topografskih objektih pa bodo javno dostopni vsem uporabnikom.</p>
               <p>V Poslanski skupini Slovenske demokratske stranke tehničnemu zakonu, ki rešuje to
               problematiko, ne bomo nasprotovali.</p>
            </sp>
            <sp xml:id="SDZ6-Redna-23-2014-04-02.sp45">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Socialnih demokratov bo stališče predstavil gospod Srečko
               Meh.</p>
            </sp>
            <sp xml:id="SDZ6-Redna-23-2014-04-02.sp46">

               <speaker>SREČKO MEH (PS SD):</speaker>

               <p>Spoštovana gospa podpredsednica, državni sekretar, gospe in gospodje!</p>
               <p>V Poslanski skupini Socialnih demokratov bomo predlagani zakon podprli.</p>
               <p>Državni geodetski referenčni sistem je sistemska državna geoinformacijska
               infrastruktura za določanje in izražanje položajev objektov in pojavov v prostoru, ki
               ga sestavljajo državni koordinatni sistem, podatki o topografskih značilnostih
               ozemlja Republike Slovenije in sistemska državna karta. Pomembno se nam zdi, da je
               državni geodetski referenčni sistem skladen tako z evropskim kot tudi s tehnološkim
               razvojem.</p>
               <p>Do sprejetja tega zakona velja Zakon o temeljni geodetski izmeri, ki je bil, kot je
               bilo že povedano, sprejet leta 1974 in noveliran leta 1986, zato je zastarel s
               strokovnega in tehnološkega vidika. V štirih desetletjih od sprejetja se je bistveno
               spremenila geopolitična slika Evrope, da o tehnološkem napredku sploh ne govorimo.
               Sprejetje tega zakona je pridružitev skupnemu evropskemu prostoru, na nek način k
               skupnemu referenčnemu sistemu, z namenom vzpostavitve enotne referenčne podlage za
               povezljivost in izmenljivost podatkov za oblikovanje in izvajanje evropskih
               politik.</p>
               <p>Kot sem že napovedal, poslanke in poslanci Socialnih demokratov ta zakon podpiramo,
               vendar mu ne moremo želeti tako dolge veljave in uporabe kot obstoječega zakona, saj
               se tehnološki in drugi parametri tako hitro spreminjajo, da bo verjetno posodobitev
               potrebna bistveno prej. Hvala lepa.</p>
            </sp>
            <sp xml:id="SDZ6-Redna-23-2014-04-02.sp47">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Državljanske liste bo stališče predstavila gospa Kristina
               Valenčič.</p>
            </sp>
            <sp xml:id="SDZ6-Redna-23-2014-04-02.sp48">

               <speaker>KRISTINA VALENČIČ (PS DL):</speaker>

               <p>Hvala za besedo. Še enkrat lep pozdrav!</p>
               <p>Državni koordinatni sistem, podatki o topografskih značilnostih ozemlja Republike
               Slovenije in sistemske državne karte tvorijo enotni državni geodetski referenčni
               sistem, ki omogoča in zagotavlja temeljne prostorske informacije. Je osnova za
               povezljivost in souporabo nepremičninskih podatkov za racionalno izvajanje geodetske
               izmere in vzpostavljanje sodobnih lokacijskih storitev.</p>
               <p>Obstoječi zakon, ki ureja področje državnega geodetskega referenčnega sistema je
               Zakon o temeljnih geodetski izmeri iz leta 1974. 40 let star zakon strokovno,
               metodološko, tehnološko in terminološko ni več ustrezen. Zaradi tehnološkega in
               strokovnega napredka na področje geodezije Slovenija potrebuje nov temeljni zakon, ki
               bo ustrezal novim družbenim razmeram in sledil evropskim direktivam. S sprejetjem
               tega zakona bo tako Republika Slovenija dobila nov državni prostorski koordinatni
               sistem, ki bo skladen z evropskim. Nov državni topografski sistem, saj smo prišli iz
               obdobja tiskanih kart v obdobje digitalnih podatkov. Nadalje bo na novo urejena
               pristojnost države in lokalnih skupnosti na državnem geodetskem referenčnem sistemu
               ter na področju prostorskih podatkov, saj je se še vedno prepogosto dogaja, da si
               posamezni resorji zaradi pomanjkljive ureditve zagotavljajo prostorske podatke v
               svoji geoinformacijskih sistemih, po svojih standardih in potrebah. Zbirka temeljnih
               topografskih podatkov bo enotna in vodena na enem mestu, s čimer se odpravljajo
               dosedanja številna podvajanja pri zajemu istih podatkov. Podatki o topografskih
               objektih pa bodo tudi javno dostopni vsem uporabnikom. In ne nazadnje se na novo
               ureja tudi postopek geodetske izmere v razmerju do lastnikov nepremičnin.</p>
               <p>Poslanke in poslanci Državljanske liste bomo predlog zakona podprli, saj zakon
               prinaša sodoben evropski in enoten geodetski prostorski sistem ter poenostavlja sam
               postopek geodetske izmere.</p>
               <p>Naj pa na koncu spomnim vlado in pristojno ministrstvo na koalicijsko zavezo, da bomo
               celovito prenovili prostorsko in gradbeno zakonodajo ter vzpostavili sistem od
               projekta do objekta. V Državljanski listi smo prepričani, da je dozorel čas, da to
               zavezo tudi uresničimo.</p>
            </sp>
            <sp xml:id="SDZ6-Redna-23-2014-04-02.sp49">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavil gospod
               Janez Ribič.</p>
            </sp>
            <sp xml:id="SDZ6-Redna-23-2014-04-02.sp50">

               <speaker>JANEZ RUBIČ (PS SLS):</speaker>

               <p>Hvala za besedo, spoštovana podpredsednica Državnega zbora. Predstavnika ministrstva,
               spoštovane gospe in gospodje poslanci!</p>
               <p>Ta zakon, ki na novo ureja državni geodetski referenčni sistem, je, kot so že pred
               menoj povedali predstavniki ministrstva, izrazito tehnične narave in je potreben
               zlasti zaradi prilagoditve tehnološkemu napredku na tem področju in seveda v tem
               kontekstu tudi evropski direktivi. Argument, da potrebujemo nov državni topografski
               sistem, zagotovo opravičuje dejstvo, da smo v obdobju sodobnih digitalnih podatkov in
               da tiskane karte preprosto ne zagotavljajo več niti zanesljivosti, kaj šele
               uporabnosti. Zato seveda v Slovenski ljudski stranki nimamo nobenega razloga, da ne
               bi podprli tega zakona, še posebej, ker bo v resnici nadomestil staro, zdaj sicer še
               veljavno jugoslovansko ureditev iz leta 1974, ki jo poznamo pod imenom Zakon o
               temeljni geodetski izmeri. Če je v kakšnem, je v tem primeru uvedba novega zakona in
               nove ureditve več kot upravičena.</p>
               <p>Zakon o državnem geodetskem referenčnem sistemu med drugim določa nov državni
               prostorski koordinatni sistem v Sloveniji. Obenem zagotavlja tudi skladnost
               slovenskega referenčnega sistema s stanjem v Evropi, kot že rečeno, določa nov
               državni topografski sistem, ureja pristojnosti države na državnem geodetskem
               referenčnem sistemu, določa način uporabe podatkov in ne nazadnje tudi ureja
               vprašanje geodetske izmere v razmerju do lastnikov nepremičnin.</p>
               <p>Bi pa pri tem v imenu Poslanske skupine Slovenske ljudske stranke izpostavil eno
               dilemo, ki se je pojavila tudi pri obravnavi na matičnem odboru in ki jo spričo
               nedavnih zapletov pri uvedbi nepremičninskega davka ne gre zanemariti. Gre namreč za
               vprašanje dopustitve dostopa zasebnih lastnikov na svoja zemljišča, ki bodo v
               primeru, da tega ne dopustijo, deležni sankcij. Sicer je res, da ne gre za pomembno
               vprašanje določanja meje, ki je za lastnike, kot vemo, res velikega pomena, pa
               vendarle gre za posege v zasebno lastnino. Zato ob robu sprejemanja tega zakona velja
               opozorilo predstavnikom geodetske uprave, da bodo s sistemskim pristopom in
               uporabnikom prijaznim izvajanjem potrebnih postopkov na zasebnih zemljiščih
               pravočasno preprečili različne mogoče zaplete. In to velja tako za izvajanje same
               geodetske izmere, še toliko bolj pa seveda za postopke v zvezi z vzpostavitvijo
               državnih geodetskih točk.</p>
               <p>Pri ostalem pa nimamo v Slovenski ljudski stranki nobenih večjih zadržkov pri tem
               zakonu in bo, kot že rečeno, dobil našo podporo. Hvala za pozornost.</p>
            </sp>
            <sp xml:id="SDZ6-Redna-23-2014-04-02.sp51">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev bo stališče predstavila
               gospa Marjana Kotnik Poropat.</p>
            </sp>
            <sp xml:id="SDZ6-Redna-23-2014-04-02.sp52">

               <speaker>MARJANA KOTNIK POROPAT (PS DeSUS):</speaker>

               <p>Zahvaljujem se za besedo, spoštovana podpredsednica. Spoštovane in spoštovani!</p>
               <p>Pred nami je predlog zakona, ki je po svoji naravi izrazito tehničen zakon. Ker v
               Republiki Sloveniji področje državnega geodetskega referenčnega sistema še vedno
               ureja Zakon o temeljni geodetski izmeri iz leta 1974 in novela iz leta 1986, moramo
               nujno posodobiti ureditev tega področja. Veljavni zakon je namreč tako iz strokovnega
               kot tudi iz tehnološkega vidika, vidika evropskih smernic in predpisov ter iz vidika
               javnih in zasebnih uporabnikov neustrezen za sodobne razmere.</p>
               <p>Predlog zakona določa nov geodetski referenčni sistem, ki temelji na evropskem
               prostorskem referenčnem sistemu, hkrati pa upošteva slovenske posebnosti. Njegovi
               glavni cilji so določitev novega državnega prostorskega koordinatnega sistema v
               Republiki Sloveniji, zagotovitev skladnosti slovenskega referenčnega sistema s
               stanjem v Evropi, določitev novega državnega topografskega sistema v Republiki
               Sloveniji, ureditev pristojnosti države na državnem geodetskem referenčnem sistemu,
               zagotovitev racionalnosti poslovanja javnega sektorja, sistemska zagotovitev
               topografskih podatkov in državnih kart ter določitev načina uporabe podatkov in
               ureditev vprašanje geodetske izmere v razmerju do lastnikov nepremičnin.</p>
               <p>Ob tem moramo pojasniti, da geodetska izmera ni geodetski postopek oziroma postopek
               ureditve meje, ki ga ureja Zakon o evidentiranju nepremičnin in o katerem lastniki
               sosednjih nepremičnin medsebojno urejajo mejo, ampak gre za strokovno tehnični
               postopek izvedbe in obdelave meritev ter opazovanj. Njihov namen je določiti položaj,
               velikost, obliko, značilnost delov ozemeljskega površja ali objektov in njihovih
               delov ter lastnosti težnostnega polja zemlje.</p>
               <p>Lastniki nepremičnin, na katerih se izvaja geodetska izmera, niso aktivne stranke,
               ampak pasivni udeleženci, ki morajo dovoliti dostop do zemljišča in omogočiti izmero
               in s tem določitev državnih geodetskih točk.</p>
               <p>V zvezi s tem je potrebno opozoriti na predvidene sankcije, če lastnik geodetskemu
               strokovnjaku ne dopusti izvajati geodetskih izmer ali mu prepreči dejanja za
               izvršitev izmere.</p>
               <p>Nova geodetska mreža naj bi bila vzpostavljena v treh letih. Po njeni vzpostavitvi pa
               se bo tudi pri tej sestavini v največji meri prešlo na satelitsko določanje
               višine.</p>
               <p>V Poslanski skupini Demokratične stranke upokojencev Slovenije bomo predlog zakona
               podprli. Hvala.</p>
            </sp>
            <sp xml:id="SDZ6-Redna-23-2014-04-02.sp53">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Nove Slovenije bo stališče predstavila gospa Iva Dimic.
            </p>
            </sp>
            <sp xml:id="SDZ6-Redna-23-2014-04-02.sp54">

               <speaker>IVA DIMIC (PS DeSUS):</speaker>

               <p>Spoštovani!</p>
               <p>V Novi Sloveniji podpiramo rešitve in cilje, ki jih prinaša Predlog zakona o državnem
               geodetskem referenčnem sistemu, saj bo na novo določil državni prostorski koordinatni
               ter topografski sistem in s tem posodobil sedanjo ureditev tega področja v naši
               državi. Nov geodetski referenčni sistem temelji na evropskem prostorskem referenčnem
               sistemu, vendar upošteva slovenske posebnosti.</p>
               <p>Krščanski demokrati smo imeli sprva sicer pomisleke glede sporne določbe 30. člena
               predloga zakona, ki je predvidevala ustanovitev služnosti v javno korist in možnost
               razlastitve v javno korist za taksativno naštete državne geodetske točke. Služnost bi
               bila ustanovljena že na podlagi te določbe in z dnem uveljavitve zakona. Z
               ohranitvijo takšne dikcije v Novi Sloveniji ne bi mogli zagovarjati predloga, saj je
               temeljno načelo stranke Nove Slovenije delo v korist državljanov. Ker je bila ta
               določba z vložitvijo amandmaja v celoti črtana, poleg tega pa gre za povsem tehnični
               zakon, bomo Predlog zakona o državnem geodetskem referenčnem sistemu podprli.</p>
            </sp>
            <sp xml:id="SDZ6-Redna-23-2014-04-02.sp55">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Pozitivna Slovenija bo stališče predstavil gospod Jože
               Velikonja.</p>
            </sp>
            <sp xml:id="SDZ6-Redna-23-2014-04-02.sp56">

               <speaker>JOŽE VELIKONJA (PS PS):</speaker>

               <p>Lep pozdrav vsem skupaj še enkrat!</p>
               <p>Sedaj pa smo pri zakonu o geodetskem referenčnem sistemu. Kot je bilo že rečeno,
               Predlog zakona o geodetskem referenčnem sistemu določa nov geodetski referenčni
               sistem, ki temelji na evropskem prostorskem referenčnem sistemu, hkrati pa upošteva
               naše posebnosti. Gre za določitev novega državnega prostorskega koordinatnega
               sistema, zagotovitev skladnosti slovenskega referenčnega sistema s stanjem v Evropi,
               določitev novega državnega topografskega sistema, ureditev pristojnosti države na
               državnem geodetskem referenčnem sistemu, sistemsko zagotovitev topografskih podatkov
               in državnih kart, ter določitev načina uporabe podatkov in ureditev vprašanja
               geodetske izmere v razmerju do lastnikov nepremičnin.</p>
               <p>Predlog zakona bomo poslanci Pozitivne Slovenije podprli. Prav tako pa bomo poslanci
               Pozitivne Slovenije podprli Predlog zakona o spremembah in dopolnitvah Zakona o
               voznikih, ki je bil predmet prejšnje točke obravnave.</p>
            </sp>
            <sp xml:id="SDZ6-Redna-23-2014-04-02.sp57">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Tako smo končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga
               zakona.</p>
               <p>Glasovanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po končani 18. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBI IN DOPOLNITVAH ZAKONA O POSTOPNEM ZAPIRANJU RUDNIKA TRBOVLJE-HRASTNIK IN
                  RAZVOJNEM PRESTRUKTURIRANJU REGIJE PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona zato dajem besedo predstavniku Vlade. Stališče bo predstavil mag.
               Bojan Babič, državni sekretar na Ministrstvu za infrastrukturo in prostor.</p>
            </sp>
            <sp xml:id="SDZ6-Redna-23-2014-04-02.sp58">

               <speaker>MAG. BOJAN BABIČ:</speaker>

               <p>Spoštovana podpredsednica, spoštovane poslanke, poslanci!</p>
               <p>Zakon je pripravljen z namenom, da se podaljša obdobje zapiranja Rudnika
               Trbovlje-Hrastnik, da se s podaljšanjem obdobja razbremeni proračun Republike
               Slovenije in da se izvede program razrešitve presežnih delavcev. Predlagani zakon
               prestavlja zapiralna dela iz konca leta 2015 na konec leta 2018. Z nameravanim
               podaljšanjem bo v celoti realiziran program zapiralnih del po posameznih programskih
               sklopih. V letih 2014 in 2015 se bodo nadaljevala zapiralna dela v jamskih
               objektih.</p>
               <p>Z amandmajem je bilo sprejeto, da se sredstva v letu 2014 povečajo za 4 milijone
               evrov in tako znašajo skupaj 9 milijonov evrov. Za leto 2015 pa višina sredstev
               ostaja nespremenjena, to je 5 milijonov evrov. Za obe leti bo poslovodstvo
               zagotavljalo finančne vire z odprodajo nepremičnega in premičnega premoženja. Prilivi
               iz tega naslova se za leto 2014 pričakujejo od prodaje nepotrebne jamske opreme, v
               letu 2015 pa od prodaje stanovanj. V obdobju 2016–2018 se morajo zaključiti vsa
               potrebna dela na področju ekološko-prostorske sanacije površine in ustrezno razrešiti
               preostalo število zaposlenih. Dodatna sredstva bo ministrstvo pristojno za energetiko
               zagotavljajo iz svojih proračunskih postavk. Pri celotnem predlogu zakona je potrebno
               upoštevati, da kumulativna sredstva za zapiranje v celotnem obdobju 2010–2018, ki so
               oziroma bodo bremenila proračuna, ne bodo presegla višine, ki je bila za obdobje
               2010–2015 odobrena s strani Evropske komisije, to je 89 milijonov 909 tisoč 467
               evrov.</p>
               <p>S predlaganimi spremembami in dopolnitvami bo omogočena ustreznejša prerazporeditev
               proračunskih sredstev. S podaljšanjem zapiralnih aktivnosti do konca leta 2018 bo
               torej možno doseči znižan pritisk na proračun in v celoti reorganizirati programe
               zapiralnih del po posameznih programskih obdobjih ter preprečiti nenadno povečanje
               brezposelnosti. Hvala lepa.</p>
            </sp>
            <sp xml:id="SDZ6-Redna-23-2014-04-02.sp59">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Predlog zakona je obravnaval Odbor za infrastrukturo in prostor kot matično delovno
               telo, zato dajem besedo za predstavitev poročila predsedniku odbora gospodu Samu
               Bevku.</p>
            </sp>
            <sp xml:id="SDZ6-Redna-23-2014-04-02.sp60">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Odbor za infrastrukturo in prostor je na 35. nujni 12. marca 2014 kot matično delovno
               telo obravnaval Predlog zakona o spremembi in dopolnitvah Zakona o postopnem
               zapiranju Rudnika Trbovlje-Hrastnik in razvojnem prestrukturiranju regije, ki ga je
               Državnemu zboru v obravnavo po skrajšanem postopku predložila Vlada. Kolegij
               predsednika Državnega zbora je na 87. seji 7. marca 2014 sprejel odločitev, da se
               predlog zakona obravnava po skrajšanem postopku. V poslovniškem roku sta bila vložena
               amandmaja poslanskih skupin koalicije k 1. in 2. členu.</p>
               <p>V imenu predlagatelja je državni sekretar na Ministrstvu za infrastrukturo in prostor
               mag. Bojan Kumer pojasnil, da se s predlagano novelo zakona zapiralna dela Rudnika
               Trbovlje-Hrastnik iz konca leta 2015 prestavlja na konec leta 2018. Z nameravanim
               podaljšanjem bo v celoti realiziran program zapiralnih del po posameznih programskih
               sklopih oziroma izvršena dokončna ekološko-prostorska sanacija degradiranega območja,
               podjetje pa bo razrešilo tudi vse presežne delavce.</p>
               <p>Predstavnica Zakonodajno-pravne službe Sladjana Ješić je povedala, da je
               Zakonodajno-pravna služba podala mnenje z vidika njegove skladnosti z ustavo, pravnim
               sistemom in z zakonodajno-tehničnega vidika, vse njihove pripombe pa so ustrezno
               upoštevane v amandmajih koalicijskih poslanskih skupin.</p>
               <p>Predsednik Komisije Državnega sveta za lokalno samoupravo in regionalni razvoj Jernej
               Verbič je poudaril, da Komisija podpira predlog zakona in podaljšanje zapiralnih del,
               saj bo le tako omogočena ekološka sanacija degradiranega območja.</p>
               <p>V razpravi so poslanci izrazili enotno podporo prizadevanjem za iskanje rešitev, ki
               bo privedlo do umiritve situacije v podjetju Rudnik Trbovlje-Hrastnik in končalo
               stavko rudarjev. Koalicijski poslanci so poudarili, da se poleg podaljšanja roka za
               izvedbo zapiralnih del do konca leta 2018, v celoti realiziralo programe zapiralnih
               del po posameznih programskih obdobjih. Z vloženim amandmajem koalicijskih poslanskih
               skupin pa se zagotavljajo tudi sredstva za poplačilo neizpolnjenih obveznosti do
               rudarjev v letu 2014 v višini 4 milijonov evrov. Kljub izraženi enotni podpori
               predlogu zakona so opozicijski poslanci opozorili, da se sprejme amandma, s katerim
               bi se tudi sredstva za leto 2015 povišala za 4 milijone evrov. Državni sekretar je
               poudaril, da podobno povišanje sredstev za leto 2015 ni potrebno, saj se za takrat
               predvideva manjše število zaposlenih, pričakuje pa se tudi uresničevanje programa
               prodaje nepremičnin, ki so v lasti podjetja. V zvezi s poslovanjem Rudnika
               Trbovlje-Hrastnik je bila izražena tudi zahteva s strani nekaterih poslancev, da
               odbor nemudoma pridobi poročilo o reviziji podjetja, ki je bilo izdano oktobra 2013
               in ga je pripravila neodvisna revizijska hiša.</p>
               <p>V nadaljevanju je odbor sprejel amandmaja poslanskih skupin koalicije k 1. in 2.
               členu.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Glede na sprejeta amandmaja je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega sta vključena sprejeta amandmaja. Dopolnjen
               predlog zakona je sestavni del tega poročila. Odbor je sprejel še sklep, da se to
               točko uvrsti na 23. redno sejo Državnega zbora. Hvala lepa.</p>
            </sp>
            <sp xml:id="SDZ6-Redna-23-2014-04-02.sp61">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Zdaj prehajamo na predstavitev stališč poslanskih skupin. Kot prvi bo stališče
               Poslanske skupine Socialnih demokratov predstavil gospod Srečko Meh.</p>
            </sp>
            <sp xml:id="SDZ6-Redna-23-2014-04-02.sp62">

               <speaker>SREČKO MEH (PS SD):</speaker>

               <p>Gospa podpredsednica, gospod državni sekretar, gospe in gospodje!</p>
               <p>Novela Zakona o postopnem zapiranju Rudnika Trbovlje-Hrastnik in razvojnem
               prestrukturiranju regije smo na Odboru za infrastrukturo sprejemali v duhu stavke
               rudarjev tega rudnika. Čeprav je Vlada zakon predložila Državnemu zboru v obravnavo
               že prej, 3. marca, smo koalicijske poslanske skupine vložile zahtevo za nujno sejo
               Odbora za infrastrukturo že 7. marca, torej, preden so se rudarji odločili za
               zaostritev stavke v rudniških rovih.</p>
               <p>Stavka rudarjev je končana. Pred nami pa je za sprejetje pripravljen zakon, ki bi naj
               popravil tisto, kar smo narobe naredili v preteklosti. Namreč, s sprejetjem ZUJF smo
               zmanjšali sredstva za zapiranje in sanacijska dela ter prestrukturiranje v višini 44
               milijonov, vedno pa bi morali skrbeti za to, da kadar je Državni zbor oziroma država
               sprejela neke obveznosti, da te obveznosti tudi sprejmemo.</p>
               <p>S predlagano novelo, kjer ni predlaganih amandmajev, se zapiralna dela, kot je bilo
               rečeno, podaljšuje za tri leta, in sicer do konca leta 2018. S tem bo realiziran
               program zapiralnih del po posameznih programskih sklopih, izvršena pa bo dokončna
               ekološka prostorska sanacija degradiranega območja, seveda ob pogojih, da bomo vsi
               naredili svoje, kar smo obljubili, mislim tudi na to, kar piše v tem zakonu in na
               sredstva, ki jih morajo dobiti. S tem se bo razrešil tudi problem presežnih delavcev
               s prezaposlitvami. Pomembno je poudariti, da sredstva iz tega zakona, ki bodo
               bremenila proračun, ne bodo presegla višine, ki je bila za obdobje med 2010 in 2015
               že odobrena, in to smo tudi že slišali. Z amandmaji na zakon smo na odboru
               izglasovali še drugačno razporeditev denarja po letih, kar pomeni, da smo za leto
               2014 povečali sredstva s 5 na 9 milijonov evrov in prilagodili izdatke proračuna
               finančnim sposobnostim proračuna.</p>
               <p>S sprejetjem tega zakona na matičnem delovnem telesu so bile izpolnjene strokovne
               zahteve rudarjev, manjka še torej to zadnje dejanje, torej sprejem zakona. Jaz
               verjamem, da ga bomo sprejeli z veliko večino, zato povem, da bomo v Poslanski
               skupini Socialnih demokratov predlog zakona podprli. Hkrati pa upamo, pravzaprav na
               nek način tudi zahtevamo, da se težave zasavske energetike rešujejo celostno, ne da
               en dan rešujemo rudnik, naslednji dan oziroma v naslednjem obdobju pa ostalo, kar
               spada k rudnikom. Le na ta način bomo lahko delali tako, kot od nas pričakujejo
               državljanke in državljani. Hvala lepa.</p>
            </sp>
            <sp xml:id="SDZ6-Redna-23-2014-04-02.sp63">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Stališče Poslanske skupine Državljanske liste bo predstavila mag. Katarina
               Hočevar.</p>
            </sp>
            <sp xml:id="SDZ6-Redna-23-2014-04-02.sp64">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Spoštovani državni sekretar s sodelavko, kolegice in kolegi, lepo
               pozdravljeni!</p>
               <p>Rudarska panoga je v Sloveniji v zadnjih desetletjih zaznamovana s številnimi
               zapiranji rudnikov. Eden izmed njih je tudi Rudnik Trbovlje-Hrastnik, ki obsega
               približno 1400 hektarjev površin v občini Trbovlje in Hrastnik. Razteza se na dolžini
               9 kilometrov. Zasavje je regija, ki jo je zaznamoval rudarski pečat in ker se je
               rudarilo več kot 200 let. V preteklosti je seveda tem krajem rudarstvo prineslo
               razcvet in razvoj. Ves ta čas je Zasavje zagotavljajo pomemben energent za ogrevanje
               in električno energijo za širše slovensko področje, danes pa se regija sooča z izgubo
               delovnih mest, ki jih je rudarstvo zagotavljajo in seveda tudi samo ekološko
               sanacijo.</p>
               <p>Zakon o postopnem zapiranju Rudnika Trbovlje-Hrastnik in razvojnem prestrukturiranju
               regije, je bil sprejet leta 2000 in ta je predvidel, da bo rudnik zaprt že leta 2012.
               Enkrat je bil ta rok že podaljšan, z današnjo novelo pa se zapiralna dela
               podaljšujejo do konca leta 2018. Laična javnost se je v preteklih dneh večkrat
               spraševala, zakaj zapiralna dela trajajo tako dolgo oziroma, da je bilo za ta namen
               porabljenega že preveč denarja. Ob tem je treba ponovno poudariti, da 200-letno
               rudarjenje pusti pod zemljo in nad zemljo posledice, območje je degradirano in država
               je dolžna poskrbeti za ekološko in prostorsko sanacijo. Treba je zapolniti opuščene
               jamske prostore in vzpostaviti centrali drenažni sistem, vzpostaviti je treba
               monitoring hidroloških razmer v jami, premog se je odkopaval tudi na površini in tudi
               te površine je treba sanirati in površino pripraviti na rekultivacijo oziroma mogočo
               spremembo zemljišč za športne ali druge objekte.</p>
               <p>Z novelo se tako zapiralna dela podaljšujejo do konca leta 2018, predvideva se, da bo
               1. januarja 2016 v RTH zaposlenih le še 30 ljudi od skupno trenutno 278. S
               podaljšanjem roka za izvedbo zapiralnih del do konca leta 2018 bo možno doseči tudi
               znižan pritisk na proračun. S sprejetim amandmajem koalicijskih poslanskih skupin se
               pa zagotavljajo tudi sredstva za poplačilo neizpolnjenih obveznosti do rudarjev v
               letu 2014 v višini 4 milijone evrov. S tem so bile tudi izpolnjene stavkovne zahteve
               stavkajočih rudarjev in izpolnjeni pogoji za končanje njihove stavke. Zapiranje
               rudnikov v vseh treh zasavskih občinah je poslabšalo socialno sliko te regije,
               brezposelnost je med največjimi v Sloveniji. V zadnji fazi zapiranja Rudnika
               Trbovlje-Hrastnik pozivamo pristojne, da aktivno sodelujejo in pomagajo pri
               prezaposlitvi zaposlenih. Trenutno sicer že potekajo tudi aktivnosti in prezaposlitve
               zasavskih rudarjev na slovenske železnice. Vsekakor pa bi bilo pošteno, da se del
               rudarjev prerazporedi tudi v Rudnik Velenje. V končni fazi je šoštanjska energetika
               odvzela velik del energetske pogače, ki jo je v preteklosti izvajalo Zasavje.
               Termoelektrarna Trbovlje je še ena žrtev projekta TEŠ 6. Čim prej je treba sprejeti
               odločitev in pravilne poteze, da se ne bodo zadeve zaostrile, tako kot v primeru
               zasavskih rudarjev.</p>
               <p><q>"Srečno!"</q> bi rekli Knapi in srečno želimo noveli in rešitvi problematike zasavske
               energetike tudi v Državljanski listi.</p>
            </sp>
            <sp xml:id="SDZ6-Redna-23-2014-04-02.sp65">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Jakob
               Presečnik.</p>
            </sp>
            <sp xml:id="SDZ6-Redna-23-2014-04-02.sp66">

               <speaker>JAKOB PRESEČNIK (PS SLS):</speaker>

               <p>Hvala lepa še enkrat, gospa podpredsednica. Državni sekretar, tokrat s sodelavko,
               kolegice in kolegi!</p>
               <p>Na matičnem odboru se pojavlja ena zanimiva ali pa kar tragikomična situacija, ko je
               bilo prisotno, podano poročilo o posebni reviziji za RTH – Rudnik Trbovlje-Hrastnik,
               pa je bilo, pa ga ni bilo ker pač revizijska družba Deloitte, ki je to poročilo
               izdelala, je z dopisom menda povedala, da je treba njih vprašati, če smemo ali pa
               smejo poslanci, ki bomo odločati o desetinah milijonov, imeti na vpogled v od države,
               državnega podjetja plačano revizijsko poročilo, v katerem ocenjujejo, ali se
               racionalno trošijo državna sredstva. To je tista hiša, ki je naredila zagotovo kar
               precej revizij že v marsikateri od slovenskih bank, ki jih danes saniramo z javnim
               denarjem. Mogoče je pa kvaliteta poročila tako slaba, da se kdo boji povedati, koliko
               denarja so dobili za to in kakšne ugotovitve so bile dane.</p>
               <p>Kar se tiče na splošno izvajanja teh zakonov o sanaciji, o zapiranju in tako dalje,
               je običajno tako, da je tisti del, ki je namenjen za plače, vedno le v popolnosti
               izpolnjen. Zelo zaostaja pa del, ki je namenjen ekološki sanaciji, predvsem pa
               kadrovsko-socialni program, s katerim naj bi delali to, o čemer govorimo, da bi
               ustvarili, torej nova delovna mesta. Velik problem v takšnih okoljih je vedno, da je
               v glavah enkrat treba oceniti, ali je še perspektiva posamezne dejavnosti ali je ni.
               In velik problem je, če odgovorni, najsi bodo to, kot sem že dejal, od občine pa do
               vrha Vlade, tega jasno in odgovorno ne povedo tistim, ki to od njih pričakujejo,
               predvsem zaposlenim in pa tudi občankam in občanom. Jasen odgovor, namesto da
               ustvarjamo s tem neka lažna upanja, kako bo to trajalo kar v nedogled. Govorim
               seveda, tako kot že pri dveh točkah nazaj, bolj na splošno.</p>
               <p>Ob tej konkretni zadevi pa, če mi dovolite, bom podal nekaj razmišljanj oziroma
               vprašanj, na katera sicer vem, da na tej seji ne morem dobiti odgovora. Prvič.
               Objavljen je bil javni razpis za sofinanciranje začetnih investicij podjetij, ki
               ustvarjajo ali ohranjajo delovna mesta na območju občin Hrastnik, Radeče in Trbovlje
               za obdobje 2014–2015. Pri tem je na primer Zagorje izpadlo iz te regionalne sheme
               državnih pomoči in pa programa spodbujanja konkurenčnosti in ukrepov razvojne podpore
               za območje občin Hrastnik, Radeče in Trbovlje. Vemo pa, da so vse štiri zasavske
               občine v podobni gospodarski situaciji. V vseh občinah so ljudje zaposleni v rudniku
               in elektrarni in imajo glede tega enakomerno porazdeljeno izgubo delovnih mest. Drogo
               vprašanje oziroma drugo razmišljanje. 118 milijonov davkoplačevalskega denarja, ki
               naj bi bilo porabljenih za zaprtje RTH. Ali je Vlada izdelala revizijo, kam so šla ta
               sredstva? Po nekaterih informacijah, ki krožijo, so se dogajale čudne finančne
               špekulacije preko raznih partnerskih podjetij, ki so imela ekskluzivo za opravljanje
               vseh poslov. Tretjič. Razvojno vprašanje. Kdaj lahko pričakujemo neko strategijo
               razvoja energetike v Zasavju? Če takšna strategija ne bo pripravljena pravočasno, se
               v Zasavju zagotovo lahko zgodi neke vrste socialna bomba. Četrtič. Mi tudi nimamo
               najnovejših informacij, kako se uresničujejo obljube predsednice Vlade rudarjem ob
               takratnem zadnjem obisku v času stavke. Obljuba je bila, da bo država poskrbela, da
               bodo vsi odpuščeni delavci dobili delo v Slovenskih železnicah in v premogovniku … <stage>/
               znak za konec razprave/</stage> Vprašanje pa je seveda, kaj se v tem trenutku s tem
               dogaja.</p>
               <p>Sicer pa bomo pa v Poslanski skupini Slovenske ljudske stranke predlog sprememb
               zakona podprli. Hvala lepa.</p>
            </sp>
            <sp xml:id="SDZ6-Redna-23-2014-04-02.sp67">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev Slovenije bo stališče
               predstavil gospod Ivan Hršak.</p>
            </sp>
            <sp xml:id="SDZ6-Redna-23-2014-04-02.sp68">

               <speaker>IVAN HRŠAK (PS DeSUS):</speaker>

               <p>Hvala za besedo, predsedujoča. Spoštovani državni sekretar s sodelavko, spoštovani
               kolegice in kolegi!</p>
               <p>V Poslanski skupini Demokratične stranke upokojencev Slovenije smo enotni glede
               podpore novele Zakona o postopnem zapiranju Rudnika Trbovlje-Hrastnik in razvojnem
               prestrukturiranju regije. Menimo, da je nujno, da država odobri potrebna sredstva za
               zapiranje Rudnika Trbovlje-Hrastnik in da je sprejetje te novele tudi edino jamstvo
               za RTH in za lokalno okolje oziroma konkretno za ljudi, ki v tem okolju živijo.
               Novela namreč dodeljuje dodatna finančna sredstva in le tako bo lahko RTH v celoti
               izpeljal zapiralna dela in prepotrebno sanacijo degradiranih površin ter poplačal vse
               razrešene rudarje. Sprejetje tega predloga hkrati predstavlja, da banke upnice ne
               bodo začele postopkov, ki bi podjetje peljali v stečaj. Pomeni torej olajšane
               pogovore z bankami, s katerimi se mora RTH dogovoriti o reprogramiranju kreditov in
               doseči soglasje za prodajo premoženja. Posledično naj bi to omogočilo tudi izplačilo
               odpravnin in premij za prezaposlitev oziroma samozaposlitev 135 že razrešenih
               rudarjev, pa tudi plač še zaposlenim v prihodnjih mesecih.</p>
               <p>Dejstvo je, da je bil Zakon o postopnem zapiranju več kot 200 letnega rudarjenja v
               rudniku Trbovlje-Hrastnik sprejet pred 14 leti. Spremembe višine finančnih sredstev
               so si sledile dokaj pogosto. Ključno spremembo financiranja pa predstavlja leto 2012,
               ko je Zakon za uravnoteženje javnih financ drastično posegel v že odobrena in
               predvidena finančna sredstva tega projekta in tako rekoč naredil blokado za približno
               42 milijonov evrov. Vlada je napovedovala ta zakon že lansko jesen, vendar smo ga v
               Državni zbor prejeli šele marca letos. Tudi sam namreč izhajam iz tega okolja in sem
               večkrat pozival predstavnike Vlade, da je zakon nujen, a odgovora nisem dobil oziroma
               sem dobival samo prazne obljube. Iz neuradnih virov sem izvedel, da je zamuda
               posledica neusklajenosti med Ministrstvom za finance in Ministrstvom za
               infrastrukturo in prostor. Sprejetje zakona pa je ključno, ponavljam, tako za rudnik
               kot za ljudi, saj bomo le tako preprečili padec socialno-ekonomskega stanja v
               Zasavski regiji.</p>
               <p>Vsi člani Poslanske skupine Demokratične stranke upokojencev Slovenije bomo predlog
               zakona podprli.</p>
               <p>Glede očitkov oziroma dvomov o upravičenosti in smotrnosti porabe finančnih sredstev,
               ki so bila namenjena temu projektu, pa predlagamo celovito revizijo s strani
               pristojnih. V primeru ugotovljenega neodgovornega ravnanja pa seveda pričakujemo
               konkretno ukrepanje ustreznih. Hvala.</p>
            </sp>
            <sp xml:id="SDZ6-Redna-23-2014-04-02.sp69">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Stališče Poslanske skupine Nove Slovenije bo predstavila gospa Iva Dimic.</p>
            </sp>
            <sp xml:id="SDZ6-Redna-23-2014-04-02.sp70">

               <speaker>IVA DIMIC (PS NSi):</speaker>

               <p>Spoštovani!</p>
               <p>Predlog novele Zakona o postopnem zapiranju Rudnika Trbovlje-Hrastnik in razvojnem
               prestrukturiranju regije, ki ga Državni zbor sprejema po skrajšanem postopku, je za
               prihodnost Zasavske regije v tem trenutku izjemno pomemben, predvsem z vidika
               reševanja socialne stiske tamkajšnjih prebivalcev. Krščanski demokrati ugotavljamo,
               da je država zelo slab lastnik in upravljavec svojega premoženja, saj se je aktivneje
               z usodo družbe Rudnika Trbovlje-Hrastnik ponovno začela ukvarjati šele konec meseca
               februarja letos, ko je že postalo jasno, da državna pomoč, ki jo je potrdila Evropska
               komisija leta 2011 za zapiranje jam, ekološko prostorsko sanacijo površin in
               kadrovsko-socialni program, ne bo zadoščala za zaprtje rudnika do 31. 12. 2015, in ko
               so razmere že prestopile prag socialne ogroženosti zaposlenih.</p>
               <p>Seveda ne moremo zanikati dejstva, da je Zakon za uravnoteženje javnih financ v letu
               2012 proračunska sredstva, namenjena zapiranju rudnika, zmanjšal. To je pač cena, ki
               jo plačujemo vsi državljani za pokrivanje izgub in škod, nastalih v preteklih letih
               zaradi neracionalnega in negospodarnega trošenja davkoplačevalskega denarja.
               Krščanski demokrati poudarjamo, da zmanjšanje sredstev ni edini razlog, da v
               načrtovanem roku do 31. 12. 2015 rudnika ne bo mogoče varno dokončno sanirati. Rudnik
               se je začel postopno zapirati že leta 2000 na podlagi takrat sprejetega Zakona o
               postopnem zapiranju Rudnika Trbovlje-Hrastnik in razvojnem prestrukturiranju regije.
               Brez dvoma moramo odgovornost za podaljševanje zapiranja rudnika in dodatno
               zagotavljanje proračunskih sredstev v letih 2014, 2016, 2017 ter v letu 2018, ko naj
               bi bil rudnik dokončno zaprt, iskati tudi v poslovanju družbe same. Verjamemo sicer,
               da so s spremenjenim srednjeročnim programom zapiranja RTH po ZUJF delno zmanjšali
               stroške plač in racionalizirali druge stroške poslovanja, pa vendar smo prepričani,
               da v tej smeri ni bilo narejenega dovolj. Glede na to, da bo obdobje recesije še
               nekaj let krojilo usodo gospodarstva v naši državi, se v Novi Sloveniji upravičeno
               sprašujemo, kako naprej. Bojimo se namreč, da se bo država leta 2018, ko bo moral
               biti v skladu s predlogom novele zakona rudnik zaprt, ali pa že prej, srečala z
               enakim problemom kot danes. Zavedamo se, da s sprejetjem predlagane spremembe in
               dopolnitve Zakona o postopnem zapiranju RTH in razvojnem prestrukturiranju regije
               danes rešujemo perečo okoljsko in gospodarsko problematiko v Zasavju, od katere so
               odvisni nadaljnji življenjski pogoji zaposlenih rudarjev. Obžalujemo, da Vlada
               Republike Slovenije šele danes odloča o vsebini, ki bi morala biti prioritetno
               obravnavana že mnogo prej in da je državni aparat odreagiral, če lahko tako rečem,
               šele po odmevni stavki rudarjev, ki so za dosego svojih zakonskih pravic tvegali
               svoja življenja.</p>
               <p>Krščanski demokrati se kljub omenjenim pomislekom zavedamo izjemno kritičnega stanja
               v zasavski energetiki. Ker bo s sprejetjem novele zakona preprečeno nenadno povečanje
               števila brezposelnih v tej regiji, bomo Predlog zakona o spremembah in dopolnitvah
               Zakona o postopnem zapiranju Rudnika Trbovlje-Hrastnik in razvojnem prestrukturiranju
               regije podprli. Pričakujemo pa, da bo 31. 12. 2018 rudnik dokončno zaprt in bo
               izvršena dokončna prostorsko-ekološka sanacija površin v pridobivalnem prostoru.</p>
            </sp>
            <sp xml:id="SDZ6-Redna-23-2014-04-02.sp71">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Pozitivna Slovenija bo stališče predstavil gospod Jože
               Velikonja.</p>
            </sp>
            <sp xml:id="SDZ6-Redna-23-2014-04-02.sp72">

               <speaker>JOŽE VELIKONJA (PS PS):</speaker>

               <p>Še enkrat lep pozdrav vsem skupaj!</p>
               <p>Danes bomo v tem državnem zboru odločali tudi o zakonu, ki bo omogočil dokončanje več
               kot 200-letnega rudarjenja v Zasavju. Odločali bomo o segmentu v nizu aktivnosti, ki
               lahko še preprečijo popolno razvrednotenje državnega premoženja, preprečijo
               ekološko-prostorsko sanacijo območja pridobivanega prostora in preprečijo padec na
               socialno dno še zaposlenim v Rudniku Trbovlje-Hrastnik.</p>
               <p>Zapiranje Rudnika Trbovlje-Hrastnik je tipičen primer mačehovskega odnosa naše družbe
               in sistema, ki se je pred dobrim desetletjem na referendumu odločila proti izgradnji
               nove Termoelektrarne Trbovlje 3. Lastniki in stroka so se na podlagi te odločitve
               odločili za zapiranje Rudnika Trbovlje-Hrastnik, za projekt, ki je bil ocenjen na
               približno 230 milijonov evrov davkoplačevalskega denarja. Kljub temu, da v takratnem
               proračunu sredstev ni bilo, so se zapiralna dela začela z najetjem kredita.
               Zagotavljanje proračunskih sredstev za izvajanje del pa tudi vsa naslednja leta ni
               sledilo zakonsko predvideni dinamiki. Zapiralna dela so se izvajala na vseh
               predvidenih področjih, virom pa so se prilagajali obsegi in dinamika. In ključni
               prepad v projektu ZUJF, ki je brez kakršnihkoli argumentov znižal potrebna sredstva
               za zaključek izvajanja zapiralnih del do leta 2015 za 44 milijonov evrov oziroma za
               66 %. Nestrokovna odločitev, v nadaljevanju pa še nepotrebno odlašanje s pripravo
               novih rešitev za zapiranje Rudnika Trbovlje-Hrastnik. Nekateri poslanci Pozitivne
               Slovenije smo sicer poskušali napako predlagatelja popraviti z amandmajem, vendar smo
               bili žal pri tem neuspešni. Dosedanji kumulativni vložek države v zapiralna dela in
               zmanjšanje števila zaposlenih za približno tisoč je nekaj čez 170 milijonov evrov. To
               je manj, kot stane izgradnja infrastrukture ene same hidroelektrarne na Spodnji Savi.
               Zakon, o katerem bomo danes odločali, pomeni le krpanje luknje neodločanja in
               preprečevanja še večje škode delu zasavske energetike, državnem premoženju, okolju in
               delavcem. Vprašanje aktivnega prezaposlovanja zaposlenih. Krpanje neposlovnih in
               nekorektnih odnosov podjetja do zaposlenih, do dobaviteljev in do bank pa bo kljub
               zakonu prednostna naloga lastnika in organov vodenja podjetja.</p>
               <p>Prav tako ostaja neodgovorjeno vprašanje sprejetja načrta prestrukturiranja zasavske
               energetike. Ironija zgodbe je v tem, da je bil na mizah določevalcev tudi za
               Termoelektrarno Trbovlje niz konkretnih možnih rešitev, odločitve kako naprej pa
               odgovornim po več kot 13 letih očitno ni potrebno sprejeti. Dodatnih direktnih,
               skoraj 190 delovnih mest v Termoelektrarni Trbovlje visi v zraku, v podjetju v
               večinski državni lasti pri skoraj 20 % brezposelnosti v Zasavju. Da ne omenim
               stroškov neobratovanja in morebitnega zaprtja. Teh stroškov ni planiral nihče.
               Denarja za ta namen ni.</p>
               <p>Vendar danes odločamo samo o Zakonu o zapiranju Rudnika Trbovlje-Hrastnik, zato bomo
               poslanci Pozitivne Slovenije spremembo in dopolnitev Zakona o postopnem zapiranju
               Rudnika Trbovlje-Hrastnik podprli.</p>
            </sp>
            <sp xml:id="SDZ6-Redna-23-2014-04-02.sp73">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Danijel Krivec bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-23-2014-04-02.sp74">

               <speaker>DANIJEL KRIVEC (PS SDS):</speaker>

               <p>Hvala, spoštovani predsednik. Lep pozdrav vsem prisotnim!</p>
               <p>V Poslanski skupini Slovenske demokratske stranke ne bomo nasprotovali Zakonu o
               spremembah in dopolnitvah zakona o postopnem zapiranju Rudnika Trbovlje-Hrastnik in
               razvojnemu prestrukturiranju regije. S predlagano spremembo se podaljšujejo zapiralna
               dela Rudnika Trbovlje-Hrastnik do konca leta 2018. S tem se želi obdobje zapiranja
               Rudnika Trbovlje-Hrastnik izenačiti z možnostjo dokončnega zaprtja rudnika, ki je
               bila sprejeta s sklepom 10. decembra 2010 o državnih pomočeh za lažje zaprtje
               nekonkurenčnih premogovnikov, ki določa skrajni rok za zaprtje takšne enote do 31.
               12. 2018. V obdobju do konca leta 2018 bo mogoče izvršiti tudi dokončno
               prostorsko-ekološko sanacijo površin v pridobivalnem prostoru. Sredstva za namene
               zapiralnih aktivnosti so bila s sprejetjem ZUJF znižana. S predlaganim podaljšanjem
               obdobja zapiranja se tudi sredstva, ki so bila za obdobje 2010–2015 odobrena kot
               državna pomoč, prerazporejajo na celotno obdobje od 2010 do konca 2018. S predlaganim
               podaljšanja zapiralnih del je predvideno tudi dodatno financiranje v obdobju 2016 do
               2018 za pokritje stroškov zapiralnih del. Kumulativna sredstva, že porabljena in
               bodoča v celotnem obdobju od 2010 do konca 2018 ,ne bodo presegla višine, ki je bila
               za obdobje 2010–2015 odobrena kot državna pomoč. Dodatno se k obstoječemu nadzoru, ki
               se izvaja na podlagi 8. člena veljavnega zakona, z novelo zakona uvaja obveznost
               ministrstva pristojnega za energijo, da četrtletno poroča Vladi Republike Slovenije o
               višini in namenu porabe sredstev ter izvajanju programa zapiranja rudnika.
               Ministrstvo bo prvo poročilo Vladi Republike Slovenije podalo v prvem četrtletju po
               uveljavitvi zakona. V primeru, ko bo Vlada ugotovila, da zapiralna dela niso izvedena
               skladno s predvideno dinamiko, bo ministrstvo pristojno za energijo zadržalo
               izplačila, dokler družba ne bo opravila s programom predvidenih del. V obdobju od
               leta 2000 do 2012 so stroški realiziranih zapiralnih del znašali 194 milijonov evrov,
               od tega zneska je bilo iz proračuna pokritih 174 milijonov evrov ali skoraj 90 %
               stroškov, iz drugih virov pa je bilo pokritih ostalih 10 milijonov stroškov iz tega
               obdobja. Največ stroškov je nastalo v breme zapiralnih del v jamah, cirka 74 %,
               sledijo stroški kadrovsko-socialnega programa, približno 10 %, in stroški ekološko
               prostorske sanacije degradiranih površin v višini 9,7 %. Najmanjši delež, to je 6,4 %
               pa skupaj z izdatki za odplačilo glavnice posojila zajemajo odhodki financiranja.
               Podaljšanje zapiralnih del do leta 2018 bo treba priglasiti tudi Evropski
               komisiji.</p>
               <p>Predlog zakona ima finančne posledice za državni proračun, učinki se želijo omiliti z
               uveljavitvijo ukrepov tega zakona tako, da se bodo dohodki iz proračuna za namene
               zapiralnih del v Rudniku Trbovlje Hrastnik podaljšali na daljše časovno obdobje. Za
               izvedbo načrtovanih del 2016–2018 je treba v proračunu Republike Slovenije zagotoviti
               45,7 milijona evrov, in sicer v letu 2016 15 milijonov, v letu 2017 14,7 milijona in
               v letu 2018 15,8 milijona evrov. Precej dvomov povzroča dejstvo, da naj bi denar za
               prezaposlitve koristile agencije, ki sklepajo pogodbe s Slovenskimi železnicami za
               storitve, ki naj bi jih na Slovenskih železnicah izvajali rudarji, ki bodo
               prerazporejeni. Kaj to pomeni za slovenske železnice, ki že dlje časa znižujejo svoje
               stroške in tudi odpuščajo svoje ljudi, da bi racionalizirali poslovanje, pa je drugo
               vprašanje.</p>
               <p>Vlada je zakon dala v obravnavo po skrajšanem postopku, saj gre po njenem mnenju za
               manj zahtevno spremembo in dopolnitev, zakon ima le tri določbe, v končni določbi pa
               predvideva, da zakon začne veljati že naslednji dan po objavi v Uradnem listu.
               Običajno je, da začne veljati zakon 14 dni po objavi.</p>
               <p>Kot že rečeno, v Poslanski skupini Slovenske demokratske stranke zakonu ne bomo
               nasprotovali.</p>
            </sp>
            <sp xml:id="SDZ6-Redna-23-2014-04-02.sp75">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem smo končali s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje Državnega zbora opravili danes v okviru glasovanj, pol ure po prekinjeni
               18. točki Dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREVZEMIH PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev zakona … Bo kdo obrazložil? Samo trenutek. Mag. Janko
               Burger. Predlog zakona bo predstavil predstavnik Vlade mag. Janko Burger, državni
               sekretar Ministrstva za gospodarski razvoj in tehnologijo.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp76">

               <speaker>MAG. JANKO BURGER:</speaker>

               <p>Hvala za besedo, spoštovani predsednik Državnega zbora. Spoštovani poslanke in
               poslanci!</p>
               <p>Predlog novele Zakona o prevzemih je predlagateljica Vlada Republike Slovenije
               določila na 45. redni seji 13. februarja 2014 in z njim dopolnjujemo splošno
               prevzemno ureditev o pogojih prenehanja sankcij mirovanja glasovalnih pravic v
               primeru nespoštovanja pravil o obvezni prevzemni ponudbi ter o ugotovitvenih
               zahtevkih. Predlog zakona ne posega v splošna načela prevzemnega prava o enakopravni
               obravnavi vseh oseb ali učinkovitosti in odvračilni naravi sankcije v primeru
               kršitev. Celo nasprotno. Predlog zakona v osnovi odpravlja nesorazmernost pogojev o
               prenehanju mirovanja glasovalnih pravic v primeru oseb, ki jim lahko že z neznatno
               pridobitvijo vrednostnih papirjev nad varovalnim zatečenim stanjem deleža glasovalnih
               pravic iz 75. člena Zakona prenehajo vse glasovalne pravice v ciljnih družbah. V
               pojasnilo povejmo, da so te osebe ob uveljavitvi zakona leta 2006 izpolnjevale enega
               izmed pogojev iz 75. člena Zakona, zaradi katerih obveznost dati prevzemno ponudbo
               zanje ni veljala, saj je bil njihov delež glasovalnih pravic, čeprav je presegel
               prevzemni prag, zakonit. Po obstoječi ureditvi lahko te osebe ponovno pridobijo
               glasovalne pravice le, če dajo prevzemno ponudbo ali če odtujijo vrednostne papirje
               pod prevzemni prag. Z novo ureditvijo bo takšno masivno mirovanje glasovalnih pravic
               prenehalo, če bodo odtujile vrednostne papirje tako, da zadnjega zakonitega deleža ne
               bodo več presegale. Glasovalne pravice bodo lahko uresničevale le do prve ponovne
               pridobitve vrednostnih papirjev. Mirovanje glasovalnih pravic v tem primeru ne bo
               prenehalo, dokler osebe ne bodo dale prevzemne ponudbe ali odtujile vrednostnih
               papirjev pod prevzemni prag. V predlaganem 2. členu predloga zakona določamo
               eksplicitno pravno podlago za izdajo ugotovitvenih odločb, s katerim bo Agencija za
               trg vrednostnih papirjev ugotovile prenehanje mirovanja glasovalnih pravic. Določba
               usmerja Agencijo za trg vrednostnih papirjev, da tudi če je že izdala odločbo o
               prepovedi uresničevanja glasovalnih pravic, na podlagi ugotovitve novih dejanskih
               okoliščin in pravnih stanj, ugotovijo aktualno stanje in odloči skladno z veljavno
               ureditvijo. Hvala za vašo pozornost.</p>
            </sp>
            <sp xml:id="SDZ6-Redna-23-2014-04-02.sp77">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval Odbor za gospodarstvo kot matično delovno telo in za
               predstavitev poročila odbora dajem besedo predsednici odbora, gospe Alenki
               Pavlič.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp78">

               <speaker>ALENKA PAVLIČ (PS PS):</speaker>

               <p>Hvala lepa.</p>
               <p>Odbor za gospodarstvo je na 12. seji 18. 03. 2014 kot matično delovno telo obravnaval
               omenjeni predlog zakona.</p>
               <p>Kolegij predsednika je na 83. seji 21. 02. 2014 sklenil, da se predlog zakona
               obravnava po skrajšanem postopku. Seji odbora so prisostvovali predstavnice in
               predstavniki Ministrstva za gospodarski razvoj in tehnologijo ter Zakonodajno-pravne
               službe. Odboru je bilo posredovano mnenje Zakonodajno-pravne službe, ki je predlog
               zakona proučila z vidika skladnosti z ustavo, pravnim sistemom in
               zakonodajno-tehničnega vidika. Služba je v svojem mnenju podala nekatera opozorila
               splošne narave, zlasti glede spoštovanja načela enakosti pred zakonom, podala pa je
               tudi konkretni pripombi k posameznima členoma, in sicer k 1. in 2. členu predloga
               zakona.</p>
               <p>Odboru je bilo posredovano tudi naslednje gradivo: mnenje Komisije državnega sveta za
               gospodarstvo, obrt, turizem in finance ter pojasnila Ministrstva za gospodarski
               razvoj in tehnologijo.</p>
               <p>K predloženemu zakonu v poslovniško določenem roku kvalificirani predlagatelji niso
               vložili amandmajev. Članicam in članom odbora je bil na seji predložen predlog za
               amandma odbora poslanskih skupin PS, SD, DL in DeSUS k 2. členu, ki ga je odbor v
               razpravi sprejel.</p>
               <p>Predstavnica Zakonodajno-pravne službe je v dodatni obrazložitvi podala nekatera
               opozorila splošne narave, zlasti glede spoštovanja načela enakosti. Glede predloga za
               amandma odbora pa je pojasnila, da se služba z njim strinja.</p>
               <p>Članice in člani odbora o rešitvah in posameznih členih predloga zakona niso
               razpravljali. Kot je bilo že prej omenjeno, je odbor v skladu s 131. členom
               Poslovnika Državnega zbora sprejel amandma odbora k 2. členu. Nato je odbor glasoval
               še o vseh členih predloga zakona in jih sprejel.</p>
               <p>Glede na sprejeti amandma je pripravljeno besedilo dopolnjenega predloga zakona, ki
               je sestavni del poročila odbora.</p>
            </sp>
            <sp xml:id="SDZ6-Redna-23-2014-04-02.sp79">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Sledi predstavitev stališč poslanskih skupin. Gospod Marko Pavlišič bo predstavil
               stališče Poslanske skupine Državljanske liste.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp80">

               <speaker>MARKO PAVLIŠIČ (PS DL):</speaker>

               <p>Hvala za besedo, gospod predsednik. Spoštovane kolegice, spoštovani kolegi!</p>
               <p>Predlog novele Zakona o prevzemih sprejemamo po skrajšanem postopku. Dovolite mi, da
               je takšno skrajšano tudi stališče Državljanske liste.</p>
               <p>Poslanska skupina Državljanske liste bo predlog spremembe zakona podprla.</p>
               <p>Namen Zakona o prevzemih je predvsem namenjen ščitenju malih delničarjev v primerih,
               kadar želi nekdo prevzeti podjetje po čim nižji ceni, zato zakon določa pravila in
               postopke, kako se takšen prevzem lahko izvede, vendar se je v praksi pokazalo nemalo
               težav predvsem v primerih, kadar je na strani lastnika nastopala država v njenem
               najširšem smislu. Kar je le še ena od težav, ki jih imamo zaradi nezdrave lastniške
               in upravljavske strukture podjetij v državni lasti. Do rešitve tega problema pa se
               bomo več ali manj morali zatekati k takšnim in drugačnim zakonskim obližem.</p>
               <p>Nedavno sprejet Zakon o slovenskem državnem holdingu je pravi korak v pravo smer.
               Slediti mora še imenovanje strokovnega nadzornega odbora, priprava in sprejetje
               klasifikacije in predvsem strategije. Nato pa upamo, da takšni obliži več ne bodo
               potrebni.</p>
            </sp>
            <sp xml:id="SDZ6-Redna-23-2014-04-02.sp81">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Janez Ribič bo predstavil stališče Poslanske skupine Slovenske ljudske
               stranke.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp82">

               <speaker>JANEZ RIBIČ (PS SLS):</speaker>

               <p>Hvala za besedo, spoštovani predsednik Državnega zbora. Spoštovane poslanke in
               poslanci!</p>
               <p>Zakon o spremembah in dopolnitvah Zakona o prevzemih, ki ga obravnavamo po skrajšanem
               postopku, ima, kot vemo, pravzaprav samo dva spremenjena člena, ki pa imata precej
               večji pomen kot zgleda na prvi pogled. Doslej veljavna ureditev namreč pomeni, da
               prevzemnik, ki ni izpolnil obveznosti dati prevzemno ponudbo, izgubi glasovalne
               pravice iz vseh vrednostnih papirjev. Poudarjam, iz vseh vrednostnih papirjev. Svoje
               glasovalne pravice torej lahko nezakoniti prevzemnik, ki ni dal prevzemne ponudbe,
               uveljavlja le tako, da objavi prevzemno ponudbo ali pa zniža svoj delež glasovalnih
               pravic pod zakonsko določeni prevzemni prag. Vendar je takšna ureditev pustila v
               neenakopravnem položaju osebe iz 75. člena Zakona o prevzemih, za katere velja
               posebno prehodno obdobje in za katere obveznost dati prevzemno ponudbo nastopi šele
               ob prvi naslednji nameravani pridobitvi vrednostnih papirjev. V Slovenski ljudski
               strani se strinjamo, da je takšno razlikovanje med prevzemniki nedopustno, nepravično
               in nesorazmerno, zato podpiramo cilj predlaganega zakona, da se zagotovi sistemsko
               enaka obravnava vseh oseb po Zakonu o prevzemih pri oblikovanju učinkovitih nadzornih
               in postopkovnih mehanizmov in za sankcioniranje kršiteljev. S predlagano rešitvijo bo
               tako omogočena ponovna pridobitev glasovalnih pravic zaradi kršitve stanja glede
               imetništva glasovalnih pravic v ciljni družbi iz drugega odstavka 75. člena Zakona o
               prevzemih na način, da se poleg že veljavnih možnosti, torej z objavo prevzemne
               ponudbe ali z odtujitvijo vrednostnih papirjev pod prevzemni prag, dodatno omogoči
               pridobitev glasovalnih pravic tudi z odtujitvijo vrednostnih papirjev ali delniških
               opcij pod zadnji zakoniti delež. Tako bodo po novem pogoji za povrnitev glasovalnih
               pravic izenačeni za vse prevzemnike in bodo torej pravila igre dejansko enaka za
               vse.</p>
               <p>Zato se tudi v Poslanski skupini Slovenske ljudske stranke strinjamo s predlaganimi
               spremembami in bomo glasovali za zakon o spremembah in dopolnitvah Zakona o
               prevzemih. Hvala.</p>
            </sp>
            <sp xml:id="SDZ6-Redna-23-2014-04-02.sp83">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Ivan Hršak bo predstavil stališče Poslanske skupine Demokratične stranke
               upokojencev Slovenije.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp84">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik. Spoštovani državni sekretar s sodelavci,
               spoštovane kolegice in kolegi!</p>
               <p>V Poslanski skupini Demokratične stranke upokojencev Slovenije bomo podprli novelo
               Zakona o prevzemih, saj menimo, da tako predlagana rešitev pomeni povrnitev
               glasovalnih pravic nezakonitemu prevzemniku pod pogojem, da ne dosega več prevzemnega
               praga oziroma da prevzemnega praga ali dodatnega prevzemnega prava ne presega
               več.</p>
               <p>V naši poslanski skupini ugotavljamo, da tako predlagane rešitve dopolnjujejo splošno
               prevzemno ureditev glede pogojev prenehanja sankcij v okviru mirovanja glasovalnih
               pravic v primeru nespoštovanja pravil o obvezni prevzemni ponudbi ter ugotovitvenih
               zahtevkih. S predlogom se uvaja tudi izdaja ugotovitvenih odločb, s katerimi bo
               pristojni organ, to je Agencija za trg vrednostnih papirjev, ugotovila prenehanje
               mirovanja glasovalnih pravic in ugotovila skladnost dejansko aktualnega stanja z
               veljavno zakonodajo. V naši poslanski skupini ocenjujemo in se hkrati tudi zavedamo,
               da so prevzemi in združitve podjetij zelo tvegan posel, vendar pa izredna priložnost
               za dodatni kapital. Dejstvo, da se porazgubi od celo 30 do 50 % vsega denarja, sploh
               ni zanemarljivo. Menimo, da vlagatelji velikokrat ne slišijo ali pa ne želijo
               uslišati takšnih svaril. V časopisu sem tudi zasledil nekaj statističnih podatkov, in
               sicer, da se je na evropskem nivoju število prevzemov in združitev podjetij lani
               povečalo na več kot 5 tisoč 500, med tem, ko je skupna vrednost poslov že drugo leto
               zapored upadla. To pomeni, da je gospodarska negotovost prinesla 12 % znižanje obsega
               prevzemov in združitev podjetij v Evropski uniji. Tako smo v Poslanski skupini
               Demokratične stranke upokojencev Slovenije v okviru prevzemov na finančnem področju
               trdno prepričani, da bo nujno potrebna konsolidacija bančnega sistema. V Poslanski
               skupini DeSUS smo sledili tako mnenju Zakonodajno-pravne službe kot tudi pozitivnemu
               mnenju državnosvetniške komisije za gospodarstvo, obrt, turizem in finance.</p>
               <p>Glede na to, da je novela več kot dobrodošla in smiselna takšne ureditve, smo v
               Poslanski skupini Demokratične stranke upokojencev Slovenije zavzeli stališče, da
               podpremo dopolnjen predlog matičnega delovnega telesa. Seveda ga bomo podprli v
               smislu, da bodo takšni prevzemi družb, ki bodo dolgoročno samostojno odločali o svoji
               prihodnosti, trajnejše kapitalsko vzdržni. Hvala.</p>
            </sp>
            <sp xml:id="SDZ6-Redna-23-2014-04-02.sp85">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Iva Dimic bo predstavila stališče Poslanske skupine Nove Slovenije. 
                   Izvolite. 
               
            </p>
            </sp>
            <sp xml:id="SDZ6-Redna-23-2014-04-02.sp86">

               <speaker>IVA DIMIC (PS NSi):</speaker>

               <p>Spoštovani predsednik, predstavniki ministrstva, kolegice in kolegi!</p>
               <p>Predlog zakona o spremembah in dopolnitvah Zakona o prevzemih prinaša novost, ki
               omogoča osebam, ki so kršile obveznost podati prevzemno ponudbo, da pridobijo
               glasovalne pravice. Pridobijo jih, če znižajo delež glasovalnih pravic, torej
               odtujijo vrednotne papirje na prevzemni prag, kakršnega so imele ob zadnjem zakonitem
               stanju v ciljni družbi. Krščanski demokrati se s predlagano novelo strinjamo, saj
               odpravlja pomanjkljivosti, ki jih dopušča sedanji Zakon o prevzemih v zvezi z izgubo
               oziroma vrnitvijo glasovalnih pravic. Dejstvo je, da je prevzemnik, ki ni izpolnil
               obveznosti podaje prevzemne ponudbe, izgubil te pravice iz vseh vrednostnih papirjev.
               Pomembno je, da bodo osebe, ki bodo s sprejetjem Zakona o spremembah in dopolnitvah
               zakona o prevzemih pridobila glasovalne pravice, le-te uresničevale do prve naslednje
               pridobitve vrednotnih papirjev. Za te osebe bo torej še vedno veljala obveznost
               podati prevzemno ponudbo za vsako nadaljnjo pridobitev vrednostnih papirjev. Ta
               obveznost bo veljala toliko časa, dokler presegajo prevzemni prag. Mirovanje
               glasovalnih pravic pa v primeru nadaljnje pridobitve vrednostnih papirjev nad
               prevzemnim pragom ne bo prenehalo, dokler osebe ne bodo dale prevzemne ponudbe ali
               odtujile vrednostnih papirjev. Prevzemna ponudba oziroma odtujitev bo seveda morala
               biti v takšni višini, da prevzemnega praga ne bodo več dosegle. Predlog novele
               prinaša tudi eksplicitno pravno podlago za izdajo ugotovitvenih odločb, s katerimi bo
               Agencija za trg vrednostnih papirjev ugotovila prenehanja mirovanja glasovalnih
               pravic. Tako bo Agencija na podlagi ugotovljenih novih dejanskih okoliščin in pravnih
               stanj lahko ugotovila aktualno stanje in odločila v skladu z veljavno ureditvijo. To
               bo lahko storila tudi v primeru že izdane odločbe o prepovedi uresničevanja
               glasovalnih pravic.</p>
               <p>V Novi Sloveniji bomo glede na navedeno predlog novele Zakona o prevzemih podprli.
            </p>
            </sp>
            <sp xml:id="SDZ6-Redna-23-2014-04-02.sp87">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Alenka Pavlič bo predstavila stališče Poslanske skupine Pozitivna Slovenija. 
                   Izvolite. 
               
            </p>
            </sp>
            <sp xml:id="SDZ6-Redna-23-2014-04-02.sp88">

               <speaker>ALENKA PAVLIČ (PS PS):</speaker>

               <p>Hvala lepa. Spoštovani!</p>
               <p>Zadnja sprejeta novela Zakona o prevzemih iz junija 2013 je med drugim vpeljala tudi
               dodatne izjeme, po katerih ni potrebno dati prevzemne ponudbe. V ciljni družbi je
               tako omogočila izvrševanje glasovalnih pravic z namenom zaščite javnega interesa.
               Novela iz 2013 je tako ob predhodnem soglasju ATVP vpeljala možnost izvrševanja
               glasovalnih pravic v ciljni družbi, ko gre za realizacijo javnega interesa, v katerih
               imetnice so osebe, ki so delovale usklajeno in jim je z odločbo Agencije bilo odvzeto
               izvrševanje glasovalnih pravic v ciljni družbi. Prav tako pa je vpeljala možnost
               začasne oprostitve obveznosti podajanja prevzemne ponudbe ali omogočanj začasnega
               izvrševanja glasovalnih pravic kršitelju v primeru zagotavljanja ustrezne kapitalske
               ustreznosti podjetja, njegove dolgoročne plačilne sposobnosti oziroma finančnega
               prestrukturiranja.</p>
               <p>Danes pa imamo pred seboj novelo Zakona o prevzemih, s katero dopolnjujemo splošno
               prevzemno ureditev o pogojih prenehanja sankcij mirovanja glasovalnih pravic v
               primeru nespoštovanja pravil po obvezni prevzemni ponudbi ter o ugotovitvenih
               zahtevkih. Novela tako ne posega v splošna načelna prevzemna praga ali pa v
               enakopravno obravnavo vseh oseb ali v učinkovitost in odvračilno naravo sankcij v
               primeru kršitev. V kar novela dejansko posega, je prav nasprotno. Predlog zakona o
               spremembah in dopolnitvah Zakona o prevzemih odpravlja nesorazmernost pogojev
               prenehanja mirovanja glasovalnih pravic v primeru oseb, ki jim lahko že z neznatno
               pridobitvijo vrednostnih papirjev nad varovanjem zatečenega stanja deleža glasovalnih
               pravic iz 75. člena Zakona prenehajo vse glasovalne pravice v ciljnih družbah. Z
               dopolnitvijo navedene določbe lahko oseba ali osebe, ki delujejo usklajeno in jim
               zaradi kršitve stanja glede imetništva glasovalnih pravic v ciljni družbi glasovalne
               pravice mirujejo, ponovno le-te pridobi, in to ne samo z objavo prevzemne ponudbe ali
               z odtujitvijo vrednostnih papirjev in delniških nakupnih opcij ali terminskih pogodb,
               ki niso vsebovane v vrednostnih papirjih pod prevzemni prag, ampak tudi z odtujitvijo
               vrednostnih papirjev in delniških nakupnih opcij ali terminskih pogodb, ki niso
               vsebovane v vrednostnih papirjih pod zadnji zakoniti delež.</p>
               <p>Tu bi vsekakor poudarila, da so te osebe z uveljavitvijo Zakona o prevzemih leta 2006
               izpolnjevale enega izmed pogojev iz 75. člena in da prav zaradi teh pogojev obveznost
               dati prevzemno ponudbo zanje ni veljala. Njihov delež glasovalnih pravic, čeprav je
               presegal prevzemni prag, je bil zakonit. Obstoječa ureditev za te osebe predvideva
               možnost ponovne pridobitve glasovalnih pravic le, če dajo prevzemno ponudbo ali če
               odtujijo vrednostne papirje pod prevzemni prag. Z novo ureditvijo bo takšnim osebam
               mirovanje glasovalnih pravic prenehalo, če bodo odtujile vrednostne papirje tako, da
               zadnjega zakonitega deleža ne bodo več presegale. Glasovalne pravice bodo lahko
               uresničevale le do prve ponovno pridobitve vrednostnih papirjev. Mirovanje
               glasovalnih pravic v takem primeru ne bo prenehalo, dokler osebe ne bodo dale
               prevzemne ponudbe ali odtujile vrednostnih papirjev pod prevzemni prag. Novela tako
               uvaja eksplicitno podlago za izdajo ugotovitvenih odločb, s katerimi bo ATVP lahko
               ugotavljala prenehanje mirovanja glasovalnih pravic. Določba usmerja Agencijo, da
               tudi če je že izdala odločbo o prepovedi uresničevanja glasovalnih pravic, na podlagi
               ugotovitve novih dejanskih okoliščin in pravnih stanj ugotovijo aktualno stanje ter
               odločijo skladno z veljavno zakonodajo v zvezi z veljavno ureditvijo. Ob sprejetju
               novele iz leta 2013 je bila tudi današnja sprememba in dopolnitev Zakona o prevzemih
               napovedana in pričakovana.</p>
               <p>Zaradi vsega povedanega bo Poslanska skupina Pozitivne Slovenije pričujočo novelo
               podprla. Hvala.</p>
            </sp>
            <sp xml:id="SDZ6-Redna-23-2014-04-02.sp89">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Franc Breznik bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-23-2014-04-02.sp90">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Vlada je dala v proceduro Predlog zakona o spremembah in dopolnitvah Zakona o
               prevzemih po skrajšanem postopku. Vlada kot predlagateljica navaja, da gre za manj
               zahtevne dopolnitve Zakona o prevzemih, s katerimi se splošno prevzemno ureditev
               dopolnjuje tako, da se omogoči osebi, ki so ji glasovalne pravice v ciljni družbi
               mirovale zaradi kršitve, dati prevzemno ponudbo iz drugega odstavka 75. člena Zakona
               in da jih ponovno pridobi, če zniža delež glasovalnih pravic na zadnji zakoniti delež
               v ciljni družbi. Razlog za takšno spremembo naj bi bil v tem, da je sedanja ureditev
               iz 63. člena Zakona nepravična in nesorazmerna do oseb iz drugega odstavka 75. člena
               Zakona, pri katerih nastane obveznost dati prevzemno ponudbo. V primeru bistvenega
               preseganja prevzemnega pragu so oseba oziroma osebe, ki delujejo usklajeno, že ob
               neznatni pridobitvi vrednostnih papirjev kaznovane z odvzemom vseh glasovalnih
               pravic, ki jih lahko ponovno pridobijo šele s prodajo prevzemne ponudbe oziroma z
               odtujitvijo vrednostnih papirjev pod prevzemni prag. S predlaganim 2. členom Predloga
               pa se določa pravna podlaga za izdajo ugotovitvenih odločb, s katerimi bi Agencija za
               trg vrednostnih papirjev ugotovila, da je prenehalo mirovanje glasovalnih pravic.</p>
               <p>Predlagano ureditev je po našem mnenju, v Slovenski demokratski strani, treba
               presojati zlasti z vidika 14. člena Ustave Republike Slovenije, torej enakosti pred
               zakonom. Zakon v 7. členu določa prevzemni prag, ob katerem je potrebno dati ponudbo
               za prevzem. Ta je po uveljavitvi zakona o spremembah in dopolnitvah Zakona o
               prevzemih določen kot enotretjinski delež glasovalnih pravic v ciljni družbi.
               Prevzemnik, ki dosega prevzemni prag, ne more izvrševati glasovalnih pravic v ciljni
               družbi, dokler ne da prevzemne ponudbe oziroma dokler ne odtuji vrednostnih papirjev
               tako, da prevzemnega praga ne dosega več.</p>
               <p>Spoštovani. Načelo enakosti pred zakonom pomeni predvsem zahtevo po nearbitrarni
               uporabi prava do pravnih subjektov, zavezuje pa tudi zakonodajalca k zagotavljanju
               enakosti subjektov pri zakonodajnem normiranju. To seveda ne pomeni, da predpis ne bi
               smel različno urejati položaja pravnih subjektov, pač pa da tega ne sme početi
               samovoljno, brez razumnega in stvarnega razloga. To pomeni, da mora razlikovanje
               služiti ustavno dopustnemu cilju, da mora pa biti ta cilj v razumni povezavi s
               predmetom urejanja v predpisu in da mora biti uvedeno razlikovanje primerno sredstvo
               za doseganje tega cilja. Predlagatelj v gradivu torej navaja zgolj, da naj bi bila
               sedanja ureditev nepravična do oseb iz drugega odstavka 75. člena, ker lahko za njih
               že ob pridobitvi neznatnega deleža nastanejo obveznost prodati relativno velik delež
               vrednostnih papirjev v ciljni družbi, če seveda ne izberejo možnosti dati prevzemne
               ponudbe. Obrazložitve, zakaj naj bi se te osebe po predhodni ureditvi še naprej
               obravnavale drugače kot ostali prevzemniki, predlagatelj tako ni podal, niti ni
               pojasnil, za kateri ustavno dopustni cilj gre ter ali je to razumen ukrep. Glede na
               navedeno tako menimo, da ni izkazano, da je razlikovanje med prevzemniki upravičeno
               ter gre iz tega vidika za vprašanje skladnosti s 17. členom Ustave Republike
               Slovenije.</p>
               <p>Spoštovani. Nadalje se s predlagano dopolnitvijo zakona po našem mnenju ne odpravlja
               obveznost prevzemnikov iz drugega odstavka 75. člena Zakona – dati prevzemno ponudbo.
               Ta obveznost za njih ostaja, sankcija pa po našem mnenju ni takšna, da bi jih
               prisilila v izpolnitev te obveznosti in zaradi tega ni učinkovita, kar bi lahko
               pomenilo kršitev zakonodaje Evropske unije. Direktiva 2004/25 Evropskega parlamenta
               in sveta z dne 21. aprila 2004 o ponudbah in prevzemih, stran 12, je bila z zakonom
               prenesena v naš pravni red. V 17. členu namreč določa, da morajo države članice
               določiti sankcije, ki naj se naložijo za kršitev nacionalnih ukrepov. Takšne sankcije
               morajo biti učinkovite, sorazmerne in predvsem odvračilne.</p>
               <p>Vsled vsega, vseh argumentov, ki sem jih tu podal, same dopolnitve Zakona o prevzemih
               v Slovenski demokratski stranki ne bomo podprli. Hvala.</p>
            </sp>
            <sp xml:id="SDZ6-Redna-23-2014-04-02.sp91">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Branko Smodiš bo predstavil stališče Poslanske skupine Socialnih demokratov.
            </p>
            </sp>
            <sp xml:id="SDZ6-Redna-23-2014-04-02.sp92">

               <speaker>BRANKO SMODIŠ (PS SD):</speaker>

               <p>Hvala za besedo, gospod predsednik. Spoštovani vsi prisotni, dober dan!</p>
               <p>Socialni demokrati pozdravljamo predlagane spremembe in dopolnitve Zakona o
               prevzemih, s katerimi se ščiti interes države, saj se ji vrača glasovalne pravice pri
               najpomembnejših odločitvah v gospodarskih družbah, ki so pretežno v državni lasti. Te
               spremembe zakona bi po našem mnenju morali obravnavati in sprejemati že pred
               časom.</p>
               <p>S spremembo zakona se bo preprečilo predvsem morebitne zlorabe ali manipulacije
               zasebnega ali manjšinskega interesa, ki je v času mirovanja glasovalnih pravic države
               lahko izkoristil takšno ureditev in pogoje ter na račun državnega premoženja odločal
               za lasten interes, ne pa za skupni javni oziroma državni interes. Z novelo zakona se
               tako dopolnjuje splošna prevzemna ureditev na način, da se omogoči osebi, ki ji
               glasovalne pravice v ciljni družbi mirujejo, da ponovno pridobi glasovalne pravice v
               ciljni družbi, če zniža delež glasovalnih pravic na zadnji zakoniti delež v ciljni
               družbi, ki je bil predmet varovanja na podlagi 75. člena Zakona o prevzemih. Z
               dopolnitvijo navedene odločbe lahko oseba – ali osebe, ki delujejo usklajeno – in ji
               zaradi kršitve stanja glede imetništva glasovalnih pravic v ciljni družbi glasovalne
               pravice mirujejo, ponovno pridobi glasovalne pravice, ne samo z objavo prevzemne
               ponudbe ali odtujitve vrednotnih papirjev in delniških nakupnih opcij ali terminskih
               pogodb, ki niso vsebovane v vrednostnih papirjih pod prevzemni prag oziroma dodatni
               prevzemni prag, ampak tudi z odtujitvijo vrednostnih papirjev in delniških nakupnih
               opcij ali terminskih pogodb, ki niso vsebovane v vrednostnih papirjih kot zadnji
               zakoniti delež. Predlagana ureditev je tako primerljiva s splošno prevzemno
               ureditvijo, ko si lahko nezakoniti prevzemnik povrne glasovalne pravice, če
               prevzemnega oziroma dodatnega prevzemnega praga ne dosega več.</p>
               <p>V primeru odtujitve vrednostnih papirjev in delniških nakupnih opcij ali terminskih
               pogodb na zadnji zakoniti delež, ki je bil predmet varovanja na podlagi 75. člena
               Zakona o prevzemih, se Agenciji za trg vrednostnih papirjev naloži obveznost izdaje
               nove odločbe, na podlagi katere oseba ali osebe, ki delujejo usklajeno, ponovno
               pridobijo glasovalne pravice v ciljni družbi.</p>
               <p>Seveda na podlagi predlaganega zakona pričakujemo, da se bodo državi z znižanjem
               deleža na zadnji zakoniti delež vrnile glasovalne pravice v Telekomu Slovenije, Novi
               Kreditni banki Maribor in Aerodromu. Z nižanjem deleža države na prejšnje stanje bo
               imela lahko država glasovalne pravice, na primer za izgradnjo terminala na Aerodromu
               Ljubljana.</p>
               <p>Prav tako so pomembne glasovalne pravice z vidika pripravljalnih prestopkov za
               prodajo lastniških deležev v družbah, ki so predvidene za prodajo, na primer v Novi
               Kreditni banki Maribor.</p>
               <p>Socialni demokrati ne želimo, da bi lahko posamezniki izrabili državno premoženje v
               svoje lastne interese, samo zaradi tega, ker so bile državi odvzete glasovalne
               pravice. Zaradi tega smo veseli, da se bo s sprejemom zakona končno saniralo sedanje
               stanje, ki je za državo škodljivo, pri čemer nova ureditev ne bo oškodovala malih
               delničarjev.</p>
               <p>Glede na vse navedeno bo Poslanska skupina Socialnih demokratov podprla zakon o
               spremembah in dopolnitvah Zakona o prevzemih. Hvala.</p>
            </sp>
            <sp xml:id="SDZ6-Redna-23-2014-04-02.sp93">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem smo končali s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili danes v okviru glasovanj pol ure po prekinjeni 18. točki
               dnevnega reda. S tem prekinjam to točko dnevnega reda.</p>
               <p>Prehajamo na <title>21. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREPREČEVANJU PRANJA DENARJA IN FINANCIRANJA
                  TERORIZMA.</title>
               </p>
               <p>Predlog zakona je v obravnavo zboru predložila skupina 26 poslank in poslancev s
               prvopodpisanim Jožetom Tankom. V zvezi s tem predlogom zakona je skupina 26 poslank
               in poslancev s prvopodpisanim Jožetom Tankom zahtevala, da Državni zbor opravi
               splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagateljev
               predloga zakona, mag. Andreju Širclju.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp94">

               <speaker>MAG. ANDREJ ŠIRCELJ (PS SDS):</speaker>

               <p>Spoštovani predsednik, spoštovana državna sekretarka, spoštovani direktor Urada za
               preprečevanje pranja denarja in financiranja terorizma, kolegi in kolegice!</p>
               <p>V Slovenski demokratski stranki smo na podlagi analize in na podlagi poročila Urada
               ugotovili vse pomembnejšo vlogo Urada, predvsem ko gre za preprečevanje pranja
               denarja in ko gre dejansko tudi za financiranje terorizma. Analize namreč kažejo,
               tudi tiste, ki jih je naredil urad, da se je število transakcij, v katerih gre za sum
               pranja denarja, povečuje in da se tudi mednarodno povečuje število transakcij v tem
               okviru.</p>
               <p>Urad za preprečevanje pranja denarja in financiranja terorizma ima omejene
               pristojnosti v skladu s sedanjim zakonom, namreč dejansko obstaja njegova
               pristojnost, da informacije, ki jih dobi od bank, finančnih institucij, zavarovalnic
               in tako naprej, pošlje v nadaljnjo obravnavo pristojnim organom, to je navadno
               policija, tožilstvo, Slovenska obveščevalno-varnostna agencija in tako naprej.
               Skratka, dobi informacijo, ki jo nadalje pošlje drugim organom. Menimo, da bi ta urad
               moral pridobiti tudi možnost, da bi lahko opravil preiskavo. Preiskavo seveda zaradi
               tega, da bi enostavno povečal svojo učinkovitost in da bi na podlagi tega, ko bi
               dejansko lahko pregledal tudi posamezne transakcije, ugotovil kakšno stanje je pri
               posamezni transakciji in seveda nadalje tudi ukrepal glede na večje pristojnosti. V
               zvezi s tem v Slovenski demokratski stranki menimo, da je novela in seveda tudi
               razprava o tej tematiki nujna. Predvsem zaradi tega, ker v okviru Vlade ne želimo
               imeti uradov, agencij, služb, ki so lahko na nek način brezzobi tiger. Seveda se tudi
               danes opravlja preiskava teh transakcij. Navadno jih opravlja oziroma ima
               pristojnosti za to policija. Je pa seveda policija drug organ, ki je verjetno manj
               specializiran za tovrstne transakcije, glede na to, da policija lahko opravlja tudi
               druga preiskovalna dejanja, kot na primer pri umorih, krajah in podobno. Menimo, da
               bi bilo treba preiskovalno vlogo oziroma preiskovalno funkcijo združiti v enem
               organu. S tem bi dosegli seveda tudi večjo specializacijo, večjo operativnost in ne
               nazadnje tudi večjo učinkovitost.</p>
               <p>Zato smo v Slovenski demokratski stranki predlagali člene zakona, ki dejansko
               pomenijo možnost, da ta organ izvede preiskavo. V nadaljnjem lahko izvede tudi
               inšpekcijo, tako kot bi bilo možno po ZUP, namreč tukaj gre za razliko med preiskavo
               in inšpekcijo,ali tako, da se dejansko ta zakon v nadaljnjih obravnavah dopolni z
               inšpekcijskim delom, če bi bilo to tudi mnenje ostalih. Skratka, ta zadeva glede
               inšpekcije ostaja odprta. Menimo pa seveda, da je tudi inšpekcija veliko bolj
               učinkovita, če je vključena v inšpekcijo tudi preiskava. Navsezadnje smo do takšnega
               stališča oziroma takšnega mnenja prišli, ko smo opazovali preiskavo oziroma
               inšpekcijske preglede v okviru davčnih pregledov. Razumem, da to ni enak postopek.
               Razumem tudi, da ni nujno, da gre za enako vsebino, vendar paralele so tukaj. Povsod
               gre dejansko za denar in inšpekcijski davčni pregledi so veliko učinkovitejši sedaj,
               ko Zakon o davčnem postopku vključuje tudi preiskavo.</p>
               <p>Skratka, zakon predlagamo zato, da bo čim manj pranja denarja v Sloveniji, da bo čim
               manj financiranja terorizma in da bodo seveda tisti, ki to počnejo, dejansko tudi
               kaznovani.</p>
            </sp>
            <sp xml:id="SDZ6-Redna-23-2014-04-02.sp95">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Za uvodno obrazložitev mnenja Vlade dajem besedo predstavnici Vlade, mag. Mateji
               Vraničar, državni sekretarki na Ministrstvu za finance.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp96">

               <speaker>MAG. MATEJA VRANIČAR:</speaker>

               <p>Predsednik, hvala za besedo. Spoštovane poslanke in poslanci!</p>
               <p>Vlada Republike Slovenije se zavzema in podpira vse pobude, ki stremijo k večji
               učinkovitosti na področju preprečevanja pranja denarja in financiranja terorizma v
               Sloveniji. Vendar pa ocenjujemo, da predlog skupine poslancev Državnega zbora v taki
               obliki, kot je predlagan, ne vodi nujno k temu cilju. Predvsem ocenjujemo, da sta v
               predlagani spremembi zakona sporni rešitvi, ki se nanašata na podelitev preiskovalnih
               pooblastil Uradu ter na širjenje zakonsko določenih pobudnikov za začetek zbiranja
               podatkov in analizo dokumentacije podatkov in obvestil zaradi suma storitve kaznivega
               dejanja in pranja denarja ali financiranje terorizma.</p>
               <p>Podelitev preiskovalnih pooblastil Uradu bi neizogibno privedla do prekrivanja in
               celo poseganja v pooblastila organov odkrivanja in pregona kaznivih dejanj, kar bi
               lahko otežilo ali celo onemogočilo učinkovito izvedbo kazenskega postopka. S
               podelitvijo preiskovalnih pooblastil in posledično možnostjo izvajanja preiskav o
               konkretnih sumih storitve kaznivega dejanja pranja denarja, bi Urad nedvomno delno
               dobil policijska pooblastila, kar pa predvidevamo, da predlagatelji niso imeli v
               mislih. Vendar pa to ne pomeni, da delavci Urada za preprečevanje pranja denarja že
               danes ne sodelujejo v preiskovalnih skupinah, ki jih vodijo in usmerjajo z državnega
               tožilstva. Poleg tega bi s širitvijo pobudnikov iz 60. člena Zakona o preprečevanju
               pranja denarja in financiranja terorizma prišlo do kršitve načela delitve oblasti,
               saj bi Državni zbor kot zakonodajna oblast lahko posegel v delo izvršilne oblasti, v
               tem primeru v delo Urada za preprečevanje pranja denarja.</p>
               <p>Vlada Republike Slovenije meni, da bi morali ukrepi, ki stremijo k večji
               učinkovitosti med drugim temeljiti na podelitvi inšpekcijskih – ne preiskovalnih,
               ampak inšpekcijskih – pooblastil in s podelitvijo inšpekcijskih pooblastil bi se
               zagotovil učinkovitejši nadzor nad zavezanci za izvajanje zakona. Posledično pa bi
               postalo tesnejše tudi sodelovanje nadzornih organov. V zvezi s tem Vlada že
               pripravlja celovito prenovo obstoječega Zakona o preprečevanju pranja denarja in
               financiranje terorizma in ga namerava vložiti v zakonodajni postopek še v letošnjem
               letu. Spremembe in dopolnitve, ki so v pripravi, so tako posledica predvidenih
               sprememb mednarodnih aktov, v pripravi je sprememba Direktive Evropskega parlamenta
               in sveta o preprečevanju uporabe finančnega sistema za pranje denarja in financiranje
               terorizma, kot tudi že sprejetih mednarodnih standardov na tem področju, to so tako
               imenovani FATF standardi. Slovenija se je že zavezala, da bo te standarde prenesla v
               svoj pravni red in temu bo namenjena novela, ki je v pripravi. Predvidene spremembe
               so tudi posledica ugotovitev Urada in predlogov primarnih nadzornikov in drugih
               državnih organov, katerih skupen cilj je povečati učinkovitost vseh deležnikov na
               področju preprečevanja in odkrivanja pranja denarja in financiranje terorizma.</p>
               <p>S predvidenimi spremembami bo omogočeno tesnejše sodelovanje z drugimi primarnimi
               nadzorniki, v okviru tesnejšega sodelovanja pa želimo omogočiti tudi hitrejšo
               izmenjavo podatkov. Nadalje se želi povečati učinkovitost Urada, predvsem na področju
               nadzora in njegovega sodelovanja z drugimi primarnimi nadzorniki, zato mu želimo s
               predvideno spremembo zakona podeliti inšpekcijska pooblastila. Vlada je mnenja, da bi
               bilo treba k spremembam zakona pristopiti temeljito in metodično, s parcialnimi
               rešitvami se namreč ustvarja nezaupanje, pravna negotovost ter dvom v pravilnost
               izvajanja zakona. Predvsem pa povzroča nepotrebne kolizije z drugimi zakoni, kar na
               koncu privede do omejene uporabnosti zakona, predvsem pa nezmožnost njegovega
               izvajanja … <stage>/ znak za konec razprave/</stage> … in učinkovitega nadzora.</p>
               <p>Iz teh razlogov Vlada sicer deloma soglaša s predlagano novelo, vendar ocenjuje, da
               ni popolna, zato predlaga, da je Državni zbor ne podpre. Hvala lepa.</p>
            </sp>
            <sp xml:id="SDZ6-Redna-23-2014-04-02.sp97">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na predstavitev stališč poslanskih skupin.</p>
               <p>Gospa Jasmina Opec bo predstavila stališče Poslanske skupine Slovenske ljudske
               stranke.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp98">

               <speaker>JASMINA OPEC (PS SLS):</speaker>

               <p>Hvala lepa za besedo. Spoštovani!</p>
               <p>V današnjih časih, ko se upravičeno postavljajo vprašanja, kdo nas je pahnil v
               položaj, v katerem se vse težje prebijamo skozi življenje; ko se sprašujemo, kdo je
               izpraznil naše banke in kdo je izčrpal naša podjetja, nobena pobuda, ki vodi k
               večjemu nadzoru nad finančnim poslovanjem, ni in ne more biti a priori zavržena. In
               podobno je s tem zakonom. Imamo priložnost, da skupaj tekom parlamentarnega postopka
               oblikujemo katero izmed izboljšav na tem področju, tudi skozi ta zakonski predlog.
               Res je, da je podelitev preiskovalnih pooblastil Uradu za preprečevanje pranja
               denarja velik korak, ki nekoliko posega v sistemsko ureditev celotnega preiskovalnega
               in nadalje kazenskega postopka, vendar se po drugi strani tudi zelo težko strinjamo z
               mnenjem Vlade, da je Urad ustanovljen zgolj zato, da kot administrativni organ
               znotraj Ministrstva za finance nastopa v vlogi posrednika med finančnimi
               institucijami in organi pregona. Zgolj administrativnih organov imamo v naši državi
               že daleč preveč, vse premalo pa je organov, ki dejansko ukrepajo.</p>
               <p>V Slovenski ljudski stranki razumemo namero predlagatelja tega zakona kot poskus
               krepitve Urada za preprečevanje pranja denarja v okviru širšega obsega njegovih
               nalog, tudi v smeri, da bo lahko posamezne sumljive posle in transakcije pregledal
               pobliže in podrobneje. S tem po naši oceni ni nič narobe, seveda če ob tem aktivno
               sodeluje tudi z ostalimi organi za odkrivanje in pregon kaznivih dejanj. Poleg
               preiskovalnih pooblastil predlagatelji zakona predlagajo tudi širitev kroga
               pobudnikov, ki bi lahko na Urad naslovili pisno obrazloženo pobudo, v kateri bi
               opozorili na določene odkrite nepravilnosti v zvezi s finančnimi tokovi. Na tem
               mestu, spoštovane kolegice in kolegi, je resnično težko razumeti, kaj naj bi bilo
               narobe s tem, da se Urad opozori na neko nepravilnost. Ali ni to konec koncev
               dolžnost slehernega izmed nas? Ali ne obstajajo določene javne skrivnosti v zvezi z
               določenimi tokovi denarja, ki jih praktično vsi poznamo? Objavijo jih vsi mediji, o
               njih govorijo znani bankirji in menedžerji, pa praktično ni nikogar, ki bi te navedbe
               preveril. Konec koncev se Uradu ne nalaga nobenega dela izven predpisanih okvirjev in
               nikakor ne more škoditi, da pridobijo še kakšno dodatno informacijo. Res pa je, da bi
               moral biti Urad dolžan vsako tako navedbo tudi preveriti.</p>
               <p>Vlada je v svojem mnenju navedla, da ta zakonski predlog podpira vsaj v točki, kjer
               se zagotovi redno poročanje Urada Državnemu zboru. Ocenjujemo, da je že to zadosten
               razlog, da zakonski predlog nadaljuje svojo zakonodajno pot in da poskušamo tekom
               nadaljnjega postopka katero izmed točk dodelati v smeri, da bo sprejemljiva za širši
               krog poslancev Državnega zbora. V tujini finančnim transakcijam posvečajo veliko
               pozornosti, tudi zaradi tega, ker je na ta način financirana večina kriminalnih
               dejavnosti, organizirano utajevanje davkov, beg neobdavčenega kapitala v tujino
               oziroma davčne oaze. Tako imajo tudi podobni uradi v tujini več kot le analitične
               vloge, če ne drugega, je njihovo sodelovanje s specializiranimi preiskovalci na zelo
               visoki ravni.</p>
               <p>V Slovenski ljudski stranki podpiramo vse napore za krepitev pooblastil in
               izboljšanje učinkovitosti Urada za preprečevanje pranja denarja in bomo Predlog
               zakona o spremembah in dopolnitvah Zakona o preprečevanju pranja denarja in
               financiranja terorizma v prvi obravnavi podprli. Ocenjujemo namreč, da je dovolj
               dobra osnova za nadaljnje delo, če bo le vladna koalicija pokazala dovolj volje in
               želje, da pozitiven namen, ki izhaja iz zakonskega predloga, pretvorimo tudi v
               prakso. Hvala.</p>
            </sp>
            <sp xml:id="SDZ6-Redna-23-2014-04-02.sp99">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Marija Plevčak bo predstavila stališče Poslanske skupine Demokratične stranke
               upokojencev Slovenije.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp100">

               <speaker>MARIJA PLEVČAK (PS DeSUS):</speaker>

               <p>Hvala za besedo. Pozdrav vsem prisotnim!</p>
               <p>Pred seboj imamo novelo zakona, ki ureja področje preprečevanja pranja denarja in
               financiranja terorizma. Predlagatelj je v uvodni obrazložitvi jasno predstavil
               razloge in namen vložitve tega predloga zakona, zato tega ne bom ponavljala.</p>
               <p>Res je, da je predlog vložila opozicijska stranka in v naši poslanski skupini se
               zgolj iz tega razloga ne odločamo o podpori oziroma nepodpori tovrstnih predlogov, po
               načelu predlog je opozicijski, zato je neprimeren za nadaljnjo obravnavo. Ne. V
               Poslanski skupini Demokratične stranke upokojencev vsak predlog proučimo in nato
               zavzemamo svoje stališče. Tako smo tudi pri tem predlogu razpravljali predvsem o
               vprašanju, ali ima ta predlog kakšno dodano vrednost glede na uveljavljeno zakonsko
               ureditev v povezavi z dejanskim stanjem. In katera, kakšna je ta dodana vrednost. Na
               prvi pogled predlagane rešitve res nakazujejo povečanje učinkovitosti pristojnega
               organa, to je Urada za preprečevanje pranja denarja. Gre predvsem za rešitve
               povečanja pristojnosti s širitvijo preiskovalnih pooblastil. Poročanje ne zgolj
               Vladi, temveč tudi Državnemu zboru. Širitev kroga pobudnikov, da urad sploh začne z
               zbiranjem in analiziranjem spornih dokumentov. Vendar ali vse te rešitve dejansko
               pripomorejo k uspešnejšemu in učinkovitejšemu preprečevanju pranja denarja in
               financiranja terorizma? V Poslanski skupini DeSUS menimo, da ne. Zakaj? Zato, ker
               ocenjujemo sedaj veljavno ureditev za primerno in ni razloga po takšni spremembi.
               Namreč, vse organizacije, ki so eksplicitno naštete v Zakonu, to je od bank,
               hranilnic, zastavljalnic, odvetnikov, so dolžni postopati po načelih, ki jih Zakon
               zasleduje. Kot drugo, Urad lahko že sedaj začne postopek na podlagi pobude policije,
               sodišča, tožilstva, Računskega sodišča, Carinske uprave in drugih in ne vidimo
               razloga širitve še na primer na Državni zbor. Kot tretje pa v zvezi s dodatnimi
               preiskovalnimi pooblastili menimo, da bi bile potrebne dodatne zaposlitve na Uradu in
               izobraževanje le-teh, kar bi zagotovo predstavljajo še dodaten strošek. Urad je
               dolžan v primeru ocene suma obstoja kaznivega dejanja posredovati vse ugotovitve in
               zbrano dokumentacijo pristojnim organom, to pa so policija in tožilstvo. Le-ti pa so
               strokovno usposobljeni za nadaljnja postopanja, konkretno za opravo preiskovalnih
               dejanj.</p>
               <p>Na podlagi navedenega je stališče Poslanske skupine Demokratične stranke upokojencev
               do tega predloga negativno.</p>
            </sp>
            <sp xml:id="SDZ6-Redna-23-2014-04-02.sp101">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Jožef Horvat bo predstavil stališče Poslanske skupine Nove Slovenije. 
                   Izvolite. 
               
            </p>
            </sp>
            <sp xml:id="SDZ6-Redna-23-2014-04-02.sp102">

               <speaker>JOŽEF HORVAT (PS NSi):</speaker>

               <p>Hvala, gospod predsednik. Kolegice in kolegi, spoštovana gospa državna sekretarka,
               gospod direktor!</p>
               <p>Pranje denarja je operacija, s katero se zakrije nezakoniti izvor denarja in
               navidezno prikaže, da denar izvira iz zakonitih poslov. Denar in premoženje, ki
               izvira iz nezakonitih dejanj goljufij, trgovine z drogami, ponarejanja denarja ter iz
               drugih kaznivih dejanj poskušajo storilci legalizirati tako, da se izdajajo fiktivni
               računi za navidezno opravljene storitve oziroma s predplačilom dejansko opravljenih
               storitev. Na ta način se nezakonit denar v sistemu prikaže kot denar iz zakonitih
               poslov. Organizirani kriminal je v svoji iznajdljivosti in uporabi sodobnih
               tehnologij pogosto korak pred pravosodnimi organi. Boj proti pranju denarja kot eni
               izmed oblik organiziranega kriminala je zato ena izmed prioritet znotraj Evropske
               unije. Evropski parlament je v oktobru lani ustanovil celo poseben odbor, ki se bo
               ukvarjal z vprašanji organiziranega kriminala, korupcije in pranja denarja.
               Ugotavljal bo zlasti razširjenost vpliva organiziranega kriminala v družbenem in
               ekonomskem sistemu Evropske unije ter pripravil priporočila za zakonodajne in
               morebitne druge ukrepe.</p>
               <p>Pranje denarja je tudi v našem pravnem sistemu opredeljeno kot kaznivo dejanje.
               Odkrivanje in pregon storilcev kaznivega dejanja pranja denarja pa je zelo zahteven,
               saj storilci običajno denar iz nezakonitih poslov razdelijo v manjše zneske in
               razpršijo po različnih organizacijah, podjetjih in državah ter tako poskušajo
               zabrisati njegove sledi. Pri preiskovanju tega kaznivega dejana je potrebno veliko
               sodelovanja različnih nadzornih institucij, pogosto pa tudi mednarodno sodelovanje.
               Največjo težo pri odkrivanju sumov pranja denarja imajo same finančne institucije, ki
               vodijo račune, preko katerih potekajo različne transakcije, zlasti banke,
               zavarovalnice in druge finančne institucije. Ob tem poudarjamo, da je zakonska
               dolžnost teh organizacij, da izvajajo pregled strank pri vsaki transakciji nad
               zneskom 15 tisoč evrov.</p>
               <p>Zakon o preprečevanju pranja denarja in financiranju terorizma je vzpostavil poseben
               organ za nadzor nad področjem preprečevanja pranja denarja. To je Urad za
               preprečevanje pranja denarja, ki je organiziran v sestavi Ministrstva za finance.
               Njegova pristojnost je zbiranje in analiziranje podatkov o transakcijah, kjer obstaja
               sum pranja denarja. Te podatke Uradu sporočajo banke in druge finančne organizacije.
               Urad po sedanji zakonodaji nima pristojnosti na področju preiskovanja kaznivega
               dejanja pranja denarja, saj je preiskovanje tega kaznivega dejanja v pristojnosti
               policije in državnega tožilstva. Po veljavni zakonodaji ima torej Urad več ali manj
               le neke administrativne pristojnosti.</p>
               <p>Takšna ureditev je po mnenju krščanskih demokratov Nove Slovenije v sedanjih časih,
               ko se število sumov kaznivega dejanja pranja denarja iz leta v leto skorajda podvaja,
               neustrezno. Uradu za preprečevanje pranja denarja je potrebno dati dodatne
               pristojnosti, ne le na področju preprečevanja, ampak tudi odkrivanja in preiskovanja
               sumov kaznivih dejanj pranja denarja. Razlog za to ni le enormen porast obsega sumov
               pranja denarja, pač pa tudi dejstvo, da ima Urad možnost pridobitve vseh potrebnih
               informacij in podatkov od bank in drugih finančnih organizacij, ima pa tudi strokovno
               usposobljen kader, ki ima potrebno znanje in kvalifikacije za učinkovito razkrivanje
               in preiskovanje sumov kaznivega dejanja pranja denarja. Na ta način bomo zagotovili
               bistveno učinkovitejše delo države na področju preiskovanja in pregona kaznivega
               dejanja pranja denarja, kar je zagotovo v interesu države in zaveza Slovenije kot
               članice Evropske unije.</p>
               <p>Poslanci Poslanske skupine Nove Slovenije – krščanski demokrati bomo zato predlog
               sprememb in dopolnitev Zakona o preprečevanju pranja denarja in financiranju
               terorizma podprli oziroma bomo glasovali za to, da je predlog zakona primeren za
               nadaljnjo obravnavo.</p>
            </sp>
            <sp xml:id="SDZ6-Redna-23-2014-04-02.sp103">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Saša Kos bo predstavila stališče Poslanske skupine Pozitivne Slovenije.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp104">

               <speaker>SAŠA KOS (PS PS):</speaker>

               <p>Hvala za besedo, gospod predsednik. Lep pozdrav vsem prisotnim!</p>
               <p>Skupina poslank in poslancev s prvopodpisanim gospodom Jožetom Tankom je vložila v
               zakonodajno proceduro Predlog zakona o spremembah in dopolnitvah Zakona o
               preprečevanju pranja denarja in financiranju terorizma. S predlaganim zakonom skupina
               poslank in poslancev s prvopodpisanim gospodom Jožetom Tankom želi, da se pristojnemu
               Uradu Republike Slovenije za preprečevanje pranja denarja podelijo preiskovalna
               pooblastila, se mu določi obveznost, da poleg poročanju Vladi o svojem delu najmanj
               enkrat na leto poroča še Državnemu zboru. Prav tako pa predlaga širitev kroga
               kvalificiranih pobudnikov iz 60. člena veljavnega zakona, torej pobudnikov, zaradi
               katerih Urad začne zbirati in analizirati podatke, informacije in dokumentacijo v
               zvezi z neko transakcijo ali osebo v primeru obstoja suma pranja denarja ali
               financiranja terorizma Torej, razširjen krog pobudnikov, zaradi katerih bi Urad začel
               z zbiranjem, informiranjem, dokumentiranjem in analiziranjem podatkov in informacij,
               bi bil tako po novem, poleg dosedanjih kvalificiranih predlagateljev – sodišč,
               državnega tožilstva, policije, SOVE, OVSA, Računskega sodišča, KPK, Urada Republike
               Slovenije za nadzor proračuna in Državnega zbora, torej njegovih delovnih teles in pa
               tudi preiskovalnih komisij Državnega zbora, …</p>
               <p>Enako kot Vlada tudi v Poslanski skupini Pozitivna Slovenija sledimo prepričanju, da
               je za učinkovitejše delo Urada potrebno poiskati rešitve in predlagati take spremembe
               Zakona o preprečevanju pranja denarja in financiranju terorizma, ki bodo prispevali k
               učinkovitejšemu delu Urada, katerega naloga je, to ponovno poudarjam, da informacije
               v zvezi z neko transakcijo ali osebo, za katero obstaja sum pranja denarja ali
               financiranja terorizma, zbira, informira, dokumentira in analizira. Te spremembe in
               dopolnitve zakonodaje morajo biti premišljene in ne nazadnje koherentne tako z
               direktivami kot z drugimi mednarodnimi standardi. Vlada je v svojem mnenju zapisala,
               da tudi sama stremi k zagotovitvi večje učinkovitosti Urada tudi tako, da se Uradu
               zagotovijo inšpekcijska pooblastila in ne preiskovalna pooblastila, kot je to
               predlagala skupina poslank in poslancev s prvopodpisanim gospodom Tankom.</p>
               <p>Bistvena razlika med inšpekcijskimi in preiskovalnimi pooblastili. Ko govorimo o
               inšpekcijskih pooblastilih, imamo v mislih tako pooblastila, ki so namenjene pregledu
               zavezancev in nadzora nad njihovim izvajanjem določil zakona, pri preiskovalnih
               pooblastilih pa gre za preiskavo konkretnega suma pranja denarja ali financiranja
               terorizma, za katerega je osumljena konkretna fizična oseba. To vsekakor sodi med
               naloge policije in tožilstva, torej ne Urada.</p>
               <p>Vlada je prav tako v svojem mnenju zapisala, da s tem v zvezi pripravlja celovito
               prenovo obstoječega Zakona o preprečevanju pranja denarja in financiranju terorizma,
               ki ga namerava predložiti v zakonodajni postopek še pred koncem tega leta. To je
               seveda razlog, zaradi katerega poslanke in poslanci Pozitivne Slovenije Predloga
               zakona ne bomo podprli navkljub strinjanju s trditvijo, da so spremembe nujne, nujne
               za povečanje učinkovitosti preprečevanja in odkrivanja sumov pranja denarja in
               financiranja terorizma.</p>
               <p>Od Vlade Poslanska skupina Pozitivne Slovenije pričakuje, da se bo sprememb kot
               obljubljeno lotila z vso skrbnostjo, temeljito in metodično in v zakonodajno
               proceduro vložila celovito spremembo Zakona o preprečevanju pranja denarja in
               financiranju terorizma, ki bo Uradu tudi z ustrezno širitvijo pooblastil povečala
               učinkovitost. Hvala.</p>
            </sp>
            <sp xml:id="SDZ6-Redna-23-2014-04-02.sp105">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Ivan Grill bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-23-2014-04-02.sp106">

               <speaker>IVAN GRILL (PS SDS):</speaker>

               <p>Hvala lepa za besedo, spoštovani gospod predsednik. Spoštovani predstavniki Vlade,
               poslanke in poslanci!</p>
               <p>Predlog zakona, ki smo ga v Slovenski demokratski stranki spisali in vložili, je res
               dobronameren poizkus v želji, da Urad za preprečevanje pranja denarja in financiranja
               terorizma naredimo bolj učinkovitega in bolj uspešnega pri odkrivanju in tudi
               preganjanju kaznivih dejanj na področju pranja denarja, saj se žal tudi v Sloveniji
               soočamo z nezakonitimi in celo kriminalnimi dejanji, s katerimi se zlorablja finančni
               sistem, bodisi za prekrivanje izvora denarja oziroma premoženja, ki izvira iz
               katerihkoli kaznivih dejanj, bodisi za zbiranje in preusmerjanje nezakonitih ali celo
               zakonitih sredstev za namen terorizma.</p>
               <p>Za nadzor in odkrivanje tovrstnih dejanj je v Sloveniji po veljavni zakonodaji
               pristojen Urad Republike Slovenije za preprečevanje pranje denarja, ki je zgolj
               administrativni organ v sestavi Ministrstva za finance in deluje v vlogi posrednika
               med institucijami finančnega sistema na eni ter organi odkrivanja in pregona kaznivih
               dejanj na drugi strani. Urad v skladu s pooblastili, ki mu jih Zakon predvideva,
               zgolj analizira sporočene sumljive transakcije in ugotavlja morebitne razloge za sum
               pranja denarja, ali financiranja terorizma, ali drugih kaznivih dejanj. Vse tako
               pridobljene in zbrane podatke pa lahko potem kot obvestilo ali informacije pošlje v
               nadaljnjo obravnavo pristojnim organom. Urad lahko začne zbirati in analizirati
               podatke na obrazloženo pisno pobudo sodišča, državnega tožilstva, policije, Slovenske
               obveščevalno-varnostne agencije, Obveščevalno varnostne službe Ministrstva za
               obrambo, Računskega sodišča, organa pristojnega za preprečevanje korupcije, Urada
               Republike Slovenije za nadzor proračuna in Carinske uprave Republike Slovenije. In
               sicer, če za neko transakcijo ali osebo obstajajo razlogi za sum pranja denarja ali
               financiranja terorizma.</p>
               <p>To je po mnenju Slovenske demokratske stranke premalo. Pri svojem delu v preteklih
               letih smo lahko ugotovili, da so bili primeri, ki so se obravnavali na sejah
               Državnega zbora oziroma tudi matičnih delovnih teles ali celo preiskovalnih komisij,
               kjer se je evidentno videlo, da obstajajo sumi za tovrstna kazniva dejanja, pa
               Državni zbor in njegovi organi niso imeli možnosti biti kvalificiran predlagatelj.
               Zato smo prepričani in tudi mnenja, da bi moral biti nabor kvalificiranih pobudnikov,
               ki bi Uradu predlagali predloge oseb, ki bi jih Urad potem začel preiskovati, širši
               kot je sedaj. Zato smo v SDS tudi predlagali, da se kvalificirani predlagatelji tudi
               nahajajo kot Državni zbor, preiskovalne komisije in matična delovna telesa. Prav tako
               smo tudi mnenja, da bi bilo upravičeno in smiselno, da Urad o svojem delu vsaj enkrat
               na leto poroča tudi Državnemu zboru in ne samo Vladi Republike Slovenije. Prav tako
               smo v Slovenski demokratski stranki mnenja, da so pooblastila, s katerimi sedaj Urad
               po trenutno veljavni zakonodaji deluje, preozka, zato bi bilo treba temu Uradu
               povečati pooblastila, da lahko izvaja tudi preiskovalno nalogo in vlogo. Prepričani
               smo, da bo na ta način delovanje tega Urada bolj učinkovito pri razkrivanju storilcev
               in bo tudi preiskava veliko hitrejša.</p>
               <p>Glede na vse te potrebne spremembe, ki jih ta predlog zakona tudi vsebuje, ga bomo
               tudi kot predlagatelji v Poslanski skupini Slovenske demokratske stranke podprli.
               Hvala lepa.</p>
            </sp>
            <sp xml:id="SDZ6-Redna-23-2014-04-02.sp107">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Matevž Frangež bo predstavil stališče Poslanske skupine Socialnih
               demokratov.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp108">

               <speaker>MATEVŽ FRANGEŽ (PS SD):</speaker>

               <p>Spoštovane kolegice in kolegi!</p>
               <p>V celoti se pridružujemo stališču, ki ga je prestavila državna sekretarka, torej
               stališču Vlade Republike Slovenije. K temu želimo dodati potrebo po tem, da Vlada
               celovito uredi to področje in pristopi k sistemski spremembi zakona, v tej spremembi
               pa naj smiselno povzame tudi dobre namene predlagatelja.</p>
               <p>Socialni demokrati pa v tem poizkusu predloga zakona ne bomo podprli.</p>
            </sp>
            <sp xml:id="SDZ6-Redna-23-2014-04-02.sp109">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Marko Pavlišič bo predstavil stališče Poslanske skupine Državljanske
               liste.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp110">

               <speaker>MARKO PAVLIŠIČ (PS DL):</speaker>

               <p>Hvala za besedo, spoštovani predsednik. Spoštovana državna sekretarka s sodelavcem,
               spoštovane kolegice, spoštovani kolegi!</p>
               <p>Zakon o preprečevanju pranja denarja in financiranju terorizma potrebuje nekatere
               spremembe. In v stališču Vlade do tega predloga, ki ga danes obravnavamo, je to jasno
               izraženo, kot tudi namera, da bo Vlada pripravila celovit predlog spremembe še v
               letošnjem letu. Spremembe, ki bodo prispevale k učinkovitejšemu delu Urada za
               preprečevanje pranja denarja.</p>
               <p>Za preganjanje kriminala, tudi s področja pranja denarja in financiranja terorizma,
               je v Sloveniji zadolžena policija in tožilstvo, ki izvaja ustrezne preiskovalne
               postopke, ki so v zadnjih mesecih obrodili sadove. Bistvo učinkovitega dela je
               specializacija. Nasprotje temu pa je pregovor: veliko babic, kilavo dete. Namesto, da
               Uradu dajemo dodatna preiskovalna pooblastila, ki jih že imata policija in tožilstvo,
               je potrebno zagotoviti, da jih tisti, ki jih že imajo, opravljajo učinkovito in
               dosledno. Državni zbor je zakonodajna veja oblasti, ki ima sicer že sedaj tudi svoje
               preiskovalne komisije in prav bi bilo, da se v smislu že omenjene specializacije, ki
               je temelj učinkovitega dela, Državni zbor posveti predvsem svoji primarni vlogi. To
               je zakonodajni vlogi.</p>
               <p>V Državljanski listi bomo počakali na predlog Vlade glede ureditve tega področja, do
               takrat pa se bomo posvetili precej bolj akutnim problemom v tej državi. Prepotrebnim
               reformam na več področjih, povečevanju transparentnosti poslovanja javnih organov in
               javnih podjetij ter zagotavljanju spoštovanja pravne države.</p>
            </sp>
            <sp xml:id="SDZ6-Redna-23-2014-04-02.sp111">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev, najprej pa dobi besedo predlagatelj,
               mag. Šircelj.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp112">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani gospod predsednik.</p>
               <p>Jaz želim nekoliko natančneje opozoriti na nekatere stvari, ki jih prinaša ta zakon,
               in seveda tudi dati odgovor na stališče Vlade, predvsem v zvezi,s prvič, prikrivanjem
               pooblastil različnih organov in tako naprej.</p>
               <p>Jaz tukaj ne verjamem, da bi prišlo do prekrivanja organov, še posebej v primeru, ko
               bi enostavno službe oziroma pristojni organi, njihovi nadrejeni to dejansko lahko
               ločili. Mislim, da ni nobenih težav, če dobi tudi Urad za preprečevanje pranja
               denarja in financiranja terorizma preiskovalna pooblastila in navsezadnje se lahko
               morda tudi del oseb, ki delajo zdaj na tem področju v okviru policije ali v drugih
               organih, enostavno delujejo pač v okviru Urada. Zakaj v okviru Urada? Zaradi tega,
               ker mi s tem enostavno optimiziramo celoten proces. Kot smo rekli, Urad pridobiva in
               analizira določene informacije, na tej podlagi pa jih potem posreduje največkrat
               Banki Slovenije in policiji, skratka, tudi drugim organom, in navsezadnje je, zdaj
               bom rekel grdo, pa ne jemljite tega dobesedno, enostavno poštni nabiralnik. Enostavno
               dobiva informacije, jih potem selekcionira in jih pošilja drugim organom. S to
               dopolnitvijo zakona bi enostavno Urad dobil preiskovalna pooblastila, da bi lahko sam
               preiskoval tudi tiste primere in teh je zmeraj več, tudi na podlagi analize
               poslovanja v letu 2012, ki je javno dostopno, in bi dejansko že lahko opravili tudi
               določena preiskovalna dejanja.</p>
               <p>Jaz sem sicer vesel, da Vlada v svojem mnenju pravi: <q>"Mi bomo pa zdaj to celovito
               uredili in dali Uradu inšpekcijska pooblastila."</q> Odlično, inšpekcijska pooblastila.
               Kaj so pa preiskovalna pooblastila? Tukaj bi namreč želel tudi od predstavnikov Vlade
               enostavno slišati razliko med preiskovalnimi pooblastili in inšpekcijskimi
               pooblastili. In ne samo to. Ali so preiskovalna pooblastila del inšpekcijskih
               pooblastil? Z drugimi besedami: Ali je preiskovalni postopek del inšpekcijskega
               postopka? V bistvu je to predinšpekcijski postopek po mojem vedenju, vsaj tako se to
               dogaja na nekaterih drugih področjih. Pa ker je bil omenjen tudi davčni postopek, je
               davčna preiskava vedno opravljena pred inšpekcijskim postopkom. Lahko je samostojna,
               lahko je preiskovalni postopek samostojen in se zaključi, lahko pa se nadaljuje v
               inšpekcijskem postopku. Zaradi tega sem jaz vesel, da bo Vlada dala inšpekcijska
               pooblastila Uradu in verjetno bo s tem morala dati Uradu tudi del preiskovalnih
               pooblastil, ker drugače bo Urad spet lahko brezzobi tiger. Navsezadnje smo v davčnem
               sistemu do leta 2006 imeli sistem, v katerem Davčna uprava ni imela preiskovalnih
               pooblastil. Ni imela preiskovalnih pooblastil, kar seveda pomeni, da ni mogla
               preiskovati posameznega davčnega zavezanca ali krši zakon ali ne. Z drugimi besedami,
               odločbe Davčne uprave so bile neveljavne v primeru, ko je nek inšpektor sedel v
               gostilni in gledal, ali dejansko v tej gostilni izdajajo račune ali ne, ker ni imela
               preiskovalnih pooblastil. In če zdaj analogijo potegnemo z Uradom, potem lahko
               rečemo, da tudi zdaj ne bo mogla imeti inšpekcijskih pooblastil tudi brez
               preiskovalnih pooblastil, oziroma bo vse skupaj potem dejansko to brezzobi tiger.</p>
               <p>Zaradi tega predlagam, da če se da še inšpekcijska pooblastila Uradu, ni nobenega
               problema, se lahko v nadaljnjem postopku da inšpekcijska pooblastila, ki jih ima pa
               lahko že zdaj, po Zakonu o splošnem upravnem postopku, in ni zaradi tega nobenih
               težav in nobenih problemov. Navsezadnje bi naredili ta Urad učinkovitejši, uspešnejši
               in predvsem ne bi bil poštni nabiralnik, še enkrat govorim simbolično, samo zato, da
               bi podatke nekoliko analiziral, presortiral in jih dajal drugim institucijam. Tako so
               po mojem mnenju in vedenju preiskovalna pooblastila lahko tudi del inšpekcijskih
               pooblastil.</p>
               <p>Ko govorimo o tem, da naj bi imel tudi Državni zbor del možnosti, da bi opozarjal
               Urad na določene transakcije, tu nikakor ne mislimo na to, da bi se ukvarjal s tem,
               da bi vrednotil ali kakorkoli drugače ocenjeval posamezne transakcije. Ne. Je pa
               seveda primerno, da je Državni zbor tudi uradno seznanjen z delom Urada, in mislim,
               da je to sprejeto z naklonjenostjo tudi s strani Vlade. Navsezadnje, gospe in
               gospodje, tu ne gre za nič drugega kot za to, da se Urad naredi učinkovitejši,
               uspešnejši, da je v državni upravi manj podvajanj, da je manj organizacijskih del med
               različnimi deli državne uprave, Uradom, policijo, tožilstvom, carino in tako naprej
               in da se več stvari naredi na enem delu, in to na tistem, za katerega je dejansko
               najbolj usposobljen in ima zaradi tega tudi vse podatke, na drugi strani pa ima tudi
               zagotovljene kadre oziroma strokovnjake. Če pa bi bilo treba zaradi teh preiskovalnih
               pooblastil povečati število ljudi v Uradu, pa je to možno narediti iz drugih državnih
               organov, policije, carine, kakorkoli že, skratka, iz ostalih organov. Še enkrat, jaz
               sem zadovoljen, da bomo šli zdaj tudi v inšpekcijo, da bo urad imel inšpekcijo, ampak
               verjetno bo imel v okviru inšpekcije tudi del preiskave. Zelo dvomim, ker inšpekcija
               kar sama po sebi imela ne bo imela takšnih učinkov.</p>
               <p>Zato predlagam, da se ta zakon sprejme in da se ga dopolni v nadaljnji obravnavi tudi
               s tem, da se da inšpekcijska pooblastila Uradu. In navsezadnje bomo imeli zakon, manj
               pranja denarja, manj financiranja terorizma in uspešno podlago za to, da se bomo s
               tem ukvarjali in proti temu borili tudi v mednarodnih okvirih.</p>
            </sp>
            <sp xml:id="SDZ6-Redna-23-2014-04-02.sp113">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem predstavnici Vlade, mag. Mateji Vraničar.</p>
            </sp>
            <sp xml:id="SDZ6-Redna-23-2014-04-02.sp114">

               <speaker>MAG. MATEJA VRANIČAR:</speaker>

               <p>Hvala lepa za besedo.</p>
               <p>Glede na konkretno postavljeno vprašanje naj dodatno pojasnim. Preiskava urada, tako
               kot je zapisano v 3. členu predlaganega zakona, je preiskava v okviru preverjanja
               razlogov za sum, da je bilo storjeno kaznivo dejanje pranja denarja. Torej, gre za
               preiskavo v predkazenskem postopku ugotavljanja obstoja kaznivega dejanja. In ta
               preiskava je nekaj povsem drugega, kot je davčna preiskava. Davčna preiskava ali pa
               preiskava v okviru carinskega postopka je sestavni del upravnega dela. Ne kazenskega,
               ampak upravnega dela. In v tem kontekstu se medsebojno razlikujejo tudi dejanja v
               okviru preiskave in inšpekcijska pooblastila. Inšpekcijska pooblastila so
               pooblastila, ki jih upravni organi izvršujejo v okviru izvajanja svojih upravnih
               nalog, In to opravlja tudi urad in tu želimo urad prvenstveno okrepiti. Ta
               pooblastila so tista, ki po našem mnenju Uradu manjkajo in jih je treba dodatno
               določiti.</p>
               <p>Dodatna vprašanje, ki jih sproža predlog preiskave Urada, je tudi vprašanje
               morebitnega zapletanja postopka. Vemo, da je postopek preverjanja obstoja kaznivega
               dejanja izredno občutljiv postopek, zaradi tega se v skladu z Zakonom o kazenskem
               postopku postavljajo posebne kavtele, posebne omejitve, pod katerimi lahko določeni
               organi opravijo sploh preiskavo, bodisi da je to odredba sodišča bodisi da so kakšne
               druge kavtele. Kako je s tem v tem primeru? Pa vendarle gre za preiskavo obstoja
               kaznivega dejanja.</p>
               <p>Še na kratko v zvezi s pristojnostmi Državnega zbora. Nesporno je, da so Državni zbor
               in delovna telesa Državnega zbora že danes, po trenutno veljavni zakonodaji, dolžni v
               primeru ugotovitve, da obstaja sum, da bi lahko šlo v določeni transakciji za pranje
               denarja, to sporočiti bodisi Uradu bodisi organom pregona. Vsi smo dolžni sum
               kaznivega dejanja naznaniti in potem je seveda stvar pristojnega organa, naj bo to
               Urad, naj bo to organ pregona, v pristojnosti tega organa pa je, da presodi ali bo
               tovrstni prijavi sledil oziroma jo bo raziskal, ali so okoliščine take, da po
               strokovni presoji Urada oziroma organa pregona sodijo med naznanitve, glede katerih
               nadaljnje aktivnosti niso potrebne. Torej ta del možnosti je Državnemu zboru že danes
               zagotovljen. Hvala lepa.</p>
            </sp>
            <sp xml:id="SDZ6-Redna-23-2014-04-02.sp115">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo bi lahko dobil mag. Andrej Vizjak. <stage>(Ga ni.)</stage> Besedo ima mag. Ivan Vogrin,
               pripravi pa se gospod Matevž Frangež.</p>
               <p>Izvolite, gospod Vogrin.</p>
            </sp>
            <sp xml:id="SDZ6-Redna-23-2014-04-02.sp116">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Danes imamo predlog za prvo obravnavo zakona. In glejte zanimivo situacijo. Mislim,
               da je seveda predlagatelj zelo dobronamerno predlagal zakon in ni mogoče, da bi bil
               zakon sprejet. Zakaj ne? Ker bo Vlada pripravila fenomenalni predlog drugačnega
               zakona.</p>
               <p>Zdaj bom povedal, kaj si jaz o takšnih fenomenalnih predlogih mislim. Zgodovina. Iz
               preteklosti se moramo pač nekaj naučiti. Zadnji veliki fiasko fenomenalnega zakona je
               Zakon o davku na nepremičnine, ki ga je pripravila Vlada in v tej vladi sedi nekaj
               doktorjev prava. Kaj niso ugotovili tega, kar je ugotovilo ustavno sodišče – saj so
               hodili na iste pravne fakultete – da je vse narobe? In zakaj zdaj ne bi Vlada stopila
               predlagatelju naproti in rekla: <q>"Vi ste pripravili predlog zakona za prvo obravnavo
               in ga bomo skupaj izboljšali."</q>? Ni mogoče, kajne, da ne? To pa ni mogoče. Vidite. In
               to je rak rana tega, kar mi delamo. In bo prišla naslednja vlada. Morda bo drugače,
               ker do takrat bomo pa res totalno bankrotirali. To je problem. Ne vidim problema v
               predlogu zakona. Morda ni v kakšnem delu najboljši, ampak zato smo tukaj, da bi ga
               popravili. Da pa bi kakšni drugi predlagatelji ne vem kakšne fenomenalne zakone
               predlagali, pa glejte … Ne zaradi tega, ker to jaz govorim. Saj vidite kakšne zakone
               imamo. Slabe. Katastrofalno slabe, po katerih gospodarstvo ne more delati,
               prebivalstvo težko živi, zbirokratiziran je do konca in tako dalje..</p>
               <p>Jaz sicer menim naslednje, kar je tudi povezano s tem. Mi lahko sprejemamo
               kakršenkoli zakon. Kakršenkoli zakon. Če se mi obnašamo tako, kot smo se
               predvčerajšnjim, da imamo na dlani, da gre za sistemsko korupcijo, za milijon 400
               tisoč evrov, kjer je pravzaprav transparentno pokazano, da je študija, ki je bila
               narejena, vredna 50 tisoč evrov, ne milijon 400, nam noben zakon ne bo pomagal, kajti
               Državni zbor uzakonja korupcijo. Hvala lepa.</p>
            </sp>
            <sp xml:id="SDZ6-Redna-23-2014-04-02.sp117">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo bi lahko dobil gospod Jožef Horvat. <stage>(Ga ni.)</stage> Naslednji razpravljavec bi lahko
               bil gospod Rihard Braniselj. <stage>(Ga ni.)</stage> Besedo ima gospa Romana Tomc, pripravi naj se
               mag. Marko Pogačnik.</p>
               <p>Izvolite, gospa Tomc.</p>
            </sp>
            <sp xml:id="SDZ6-Redna-23-2014-04-02.sp118">

               <speaker>ROMANA TOMC (PS SDS):</speaker>

               <p>Hvala lepa, spoštovani predsednik, za besedo.</p>
               <p>Jaz se zelo strinjam z vami, spoštovani gospod Vogrin. Jaz mislim, da bi lahko
               presegli enkrat v tej državi to delitev na dobre rešitve, ki jih predlaga Vlada in
               slabe rešitve, ki jih predlaga opozicija. In v tem kontekstu bi bilo vredno podpreti
               tudi ta naš zakon, ki smo ga predlagali, ker prinaša izboljšave na področje urejanja
               ali pa problematike preprečevanja pranja denarja v Sloveniji. In če bi bilo treba,
               lahko v nadaljevanju seveda Vlada ali pa koalicija s svojimi še dodatnimi predlogi,
               ta naš predlog še popravi, tako da bi na koncu dobili v bistvu nek zakon, ki bi
               pripomogel k temu, da bo preprečevanje pranja denarja oziroma boj proti pranju
               denarja bolj učinkovit.</p>
               <p>Jaz imam tukaj pred seboj zadnje nam dostopno poročilo o delu Urada Republike
               Slovenije za preprečevanje pranja denarja, ki se nanaša na leto 2012. Piše, da so to
               podatki iz poročila, poročila pa žal ni. Tako da si jaz pomagal sedaj s tem, kar piše
               tukaj notri v poročilu. In proti koncu teh podatkov oziroma poročila pridemo
               pravzaprav do tistih najbolj zanimivih podatkov, ki nam pokažejo, zakaj v naši državi
               je, tako kot je. Verjetno se boste strinjali z mano, da je kakršenkoli in katerikoli
               Urad v tej državi zastonj, če na koncu ne pride do učinkovite rešitve. V tem primeru
               je učinkovita rešitev obsodba tistih, ki so delali kriminalna dejanja. Bom malce
               poenostavljeno govorila. In ne boste verjeli, v 17 letih delovanja Urada za
               preprečevanje pranja denarja imamo učinek 9 pravnomočno obsodilnih sodb. Devet.
               Kakšno stran nazaj piše, se Urad pohvali, da je v obdobju od leta 1995 do leta 2012
               za kar 148 zadev od skupno 265 zadev zaradi utemeljenih sumov storitve kaznivega
               dejanja odgovoren Urad, ker je Urad posredoval te podatke naprej na pristojne organe,
               na policijo, tožilstvo in tako naprej, kar kaže na neko učinkovitost Urada. Ampak ta
               učinkovitost je zgolj administrativna, tako kot je administrativen tudi sam Urad.
               Nima nobenih pametnih pristojnosti. Nič ne more. Predlaga neke predloge naprej
               ustreznim organom, ki jih obravnavajo in presodijo, kakor presodijo. Na koncu, kot
               sem rekla, v vseh teh 17 ali 18 letih 9 obsodilnih sodb. Poglejte, saj mi v tej
               državi nimamo nobenega problema, če imamo 9 obsodilnih sodb v 18 letih. Eno na dve
               leti. Mislim da lahko počasti Urad ukinemo, ker mislimo, da tako malo učinkovitosti
               lahko prelijemo kam drugam, mogoče v davčni urad, pa bodo tam bolj učinkoviti. In
               Urad se tukaj v tem poročilu tudi pohvali, da se je v primerjavi s prejšnjim letom
               število pravnomočnih sodb povečalo za skoraj 100 %. Super učinkovitost, iz 5 na 9.
               Spoštovani gospod direktor, jaz verjamem, da to sicer ni lahko poslušati, ampak to ne
               leti na vas kot direktorja urada, niti na Urad kot institucijo. Kajti naša poanta
               spremembe zakona je ravno v tem, dajmo Uradu večje pristojnosti, da bo lahko bolj
               učinkovit.</p>
               <p>Če se pa vrnem še na prvo, drugo, ali katero stran tega poročila, pa najdemo tudi
               nekaj zanimivih podatkov. Urad vendarle veliko počne, veliko podatkov preklada sem
               ter tja. Zanimivi so podatki, da je bilo v letu 2012 gotovinskih transakcij v
               Republiki Sloveniji, ki so bile gotovinsko višje od 30 tisoč evrov za milijardo in
               pol. 15 tisoč takih transakcij je bilo. Še bolj zanimiv kot ta podatek pa je podatek
               o nakazilu vrednosti nad 30 tisoč evrov v države, pri katerih obstaja večja
               verjetnost za pojav pranja denarja. In tukaj v skladu s pričakovanji najdemo na
               seznamu 34 držav, v katere so bila izvršena ta nakazila oziroma so bile narejene
               transakcije, izstopata Ciper in Turčija. Na Ciper je bilo izvršenih 27 % vseh nakazil
               in tako naprej. Poglejte, ti podatki iz prvih strani poročila in podatki o 9
               pravnomočnih obsodbah pač govorijo sami zase. Ta država, pa ne Urad, ampak država kot
               taka, vključno s policijo, tožilstvom in seveda na koncu sodstvom, je popolnoma
               neučinkovita pri preganjanju teh kriminalnih dejanj. In mislim, da bi bilo prav, da
               vsi skupaj naredimo korak naprej, čeprav jaz verjamem, da imamo v tej državi veliko
               več bolj pomembnih problemov, kot je trenutno ta, ampak tudi ta sprememba zakona gre
               v smeri izboljšanja sistemske ureditve na tem področju in bi jo bilo vredno
               podpreti.</p>
               <p>In še enkrat, da zaključim, se strinjam z gospodom Vogrinom, to kar naprej
               ponavljamo, vse, kar opozicija predlaga, je zanič in slabo in Vlada bo pripravila
               boljše sistemske in celovite rešitve. Kdaj sicer ne vemo, kakšne pa te sistemske in
               celovite rešitve so, pa smo imeli v preteklih dneh možnost videti, ko je Ustavno
               sodišče pač v štirih najpomembnejših elementih nepremičninskega zakona ta zakon
               razveljavilo in ga s tem razveljavilo tudi v celoti. Ne v enem nepomembnem majhnem
               segmentu, ampak v štirih glavnih kategorijah, ki sploh držijo zakon skupaj.</p>
               <p>Bilo bi prav, da bi vlada Vlada na čelu s predsednico Vlade, ki nam zna zelo pogosto
               tu natrositi veliko očitkov in povedati, kako stvari ne razumemo, kako nimamo prav in
               kako pravzaprav sploh ne vemo, za kaj gre, morda kdaj prisluhnila tudi takšnim
               rešitvam, ki so zelo dobronamerne, pravzaprav sploh ne politično kakorkoli
               obremenjujoče, da bi bilo to za koga sporno. Gre v bistvu za strokovne zadeve,
               izboljšajte jih s svojimi predlogi, tako kot je državna sekretarka že omenjala, v
               katero smer bi bilo vredno tudi razmišljati, pa bomo tukaj tudi lahko skupaj naredili
               en korak naprej. Hvala lepa.</p>
            </sp>
            <sp xml:id="SDZ6-Redna-23-2014-04-02.sp119">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo bi lahko dobil mag. Marko Pogačnik. <stage>(Ga ni.)</stage> Besedo ima gospod Franc Pukšič,
               pripravi pa se gospa Alenka Jeraj.</p>
               <p>Izvolite, gospod Pukšič.</p>
            </sp>
            <sp xml:id="SDZ6-Redna-23-2014-04-02.sp120">

               <speaker>FRANC PUKŠIČ (PS SLS):</speaker>

               <p>Hvala lepa. Kolegice in kolegi!</p>
               <p>Kakršnakoli sprememba zakonodaje v tej državi, ki bi kazala na to, da bi lopovom
               zasegli premoženje, da bi preprečili pranje denarja, korupcijo in krajo v današnjem
               času, tako kot je že naša poslanka povedala v stališču poslanske skupine, ko se
               ljudje sprašujejo, kdo je tisti, ki jih je pahnil v takšen položaj, da nimajo za
               kruh, da nimajo za preživetje, da imajo mlade doma brezposelne in tako dalje, je
               nesmiselna. Pa ne ga srati! Kolegi iz SDS, pa kaj ste vi pričakovali, da bodo v
               koaliciji kaj takega podprli? Ne bodite naivni, ne more se to zgoditi.</p>
               <p>Poglejte! V soboto, 29. maja, v Delu, Drugi paket ovadb zoper Jankovića in druščino.
               In potem, ko to prebereš, to je čista kriminalka. Začneš z Energetiko Ljubljana, ki
               je v lasti Mestne občine Ljubljana. Prideš na Grep. Grep je skupaj z Mestno občino
               Ljubljana gradil Stožice, torej skupaj Energetika, Mestna občina Ljubljana in župan.
               Baza Dante, katere direktor in lastnik je zaposlen v Electi, katere direktor in
               lastnik je njegov sin, županov sin, Damjan Janković. Potem prideš na KLM naložbe,
               družinsko podjetje Zorana Jankovića, njegove družine. In na koncu 100 tisoč evrov v
               žep, imenu in priimku, na privatni račun Zorana Jankovića. Pa kaj ste neumni, da bi
               šli takšno mrežo uničiti, ukiniti? Da bi s spremembo zakonodaje se kaj takšnega
               zgodilo? Bog ne daj! Kako pa bodo živeli? Veste, koliko rabijo, da lahko ta svoj
               sistem obvladujejo, da lahko naprej delajo? In seveda tukaj piše, da so z NPU
               sporočili, da so zaradi utemeljenega suma zlorabe položaja in pranja denarja, in
               pranja denarja, ovadili ljudi. Pa ne samo, da je to sistemska korupcija, to je
               ugotovila celo KPK pred dvema letoma. In kaj se je do danes zgodilo? In s tem, kar
               kolegi iz Slovenske demokratske stranke predlagajo s spremembo tega zakona glede
               Urada za preprečevanja pranja denarja bi dosegli samo to, da bi dobili eno strokovno
               institucijo. Ker to je strokovna institucija. Danes samo pobira, zbira podatke skupaj
               in jih posreduje naprej. To so usposobljeni ljudje in jaz mislim, da bi bilo treba
               zakon še nadgraditi v povezavi s policijo in tožilstvom, torej samo nadgraditi, da bi
               že pripravili določeno dokumentacijo, ne zbrali, ampak pripravili, potem pa bi seveda
               ovadbe vlagali. Z dopolnitvijo zakona mogoče že sam urad ali pa tožilstvo, policija
               oziroma kdorkoli že. Skratka, naredili bi korak naprej. Ampak veste, potem bi se
               zgodilo to, da bi tožilstvo in sodstvo imela torej že pripravljene zadeve in bi
               seveda samo odločala o njih, ne pa, da morata prej pripraviti in sama vse raziskati.
               Da bi zaradi tega, tako kot so nekateri v poslanskih skupinah danes govorili, na novo
               zaposlovali ljudi, imeli nova izobraževanja in tako dalje. Če bi takšno mrežo
               razkrinkali … Poglejte, ugotovljeno je bilo, da je bila fiktivna pogodba za 50
               milijonov evrov. Potem pa za prisiljevanje Energetike, da je z Grepom podpisala
               pogodbo o prodaji zemljišča, katerega lastnik je bila Mestna občina Ljubljana. Grep
               je imel samo stavbno pravico. Mislim, halo? Halo?! Dve leti, dve leti od tega, odkar
               o tem govorimo, kar organi delajo, ampak jaz verjamem, da ne morejo, ker jih je
               očitno premalo, ker imajo premalo znanja. S tem bi pa dopolnili to, da bi bila ta
               hitrost in ta način preprečevanja tega hitrejša in učinkovitejša. Ampak prav v tem je
               problem, da mora biti sistem tako narejen, tako nastavljen, da je neučinkovit in
               neuspešen. Tako kot je kolegica Tomčeva rekla. Koliko? Par sodb. Ste malo smešni?
               Tisti pa, ki na to opozarjamo, ki o tem govorimo, pa dobimo kasneje tako ali drugače
               po piskru samo zato, da bi nas utišali, diskreditirali in tako dalje. To se nama
               zadnji čas dogaja s kolegom Jerovškom, to se mi je dve leti dogajalo preko KPK, ki ni
               z eno besedico ugotovila, z eno besedico, da bi bil kršen Zakon o integriteti in
               korupciji, ampak oni samo mislijo, da bi morali imeti kakšno javno naročilo, kaj šele
               kaj takšnega – sistemska korupcija. In kolega Möderndorfer, ki je mene pozval, če
               toliko cenim KPK, da naj odstopim. Kdaj bo pa pozval svojega župana, da odstopi?</p>
               <p>Jaz bom zakon podprl.</p>
            </sp>
            <sp xml:id="SDZ6-Redna-23-2014-04-02.sp121">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo bi lahko imela Alenka Jeraj. <stage>(Je ni.)</stage> Gospod Jože Tanko bi lahko naslednji
               dobil besedo. <stage>(Ga ni.)</stage></p>
               <p>Gospod Ivan Grill, imate besedo, izvolite</p>
            </sp>
            <sp xml:id="SDZ6-Redna-23-2014-04-02.sp122">

               <speaker>IVAN GRILL (PS SDS):</speaker>

               <p>Hvala lepa.</p>
               <p>Poglejte, kot sem povedal že v stališču poslanske skupine povedal, ta zakon je
               dobronameren. In mislim, da ni nobenih razlogov, da bi se tukaj tudi v razpravi
               skušali deliti, saj velikokrat v razpravah nekako vsi ugotavljamo, da želimo nekaj
               narediti, da bi se pri korupciji in raznih takih nezakonitostih, tudi glede
               prisvajanja denarja in tudi ne nazadnje financiranja terorizma, ki se na ta način
               tudi izvaja, skušalo priti do konca oziroma to omejiti. Ampak stališče Vlade in tudi
               koalicijskih stališč poslanskih skupin kaže, da boste naredili vse, da se ne bi nič
               naredilo na tem področju. Žal je tako. Zakaj? Mislim, res ni časa, da bi se tukaj
               preigravali pa čakali na vladni predlog tega zakona, ki ga je državna sekretarka
               napovedala, ki naj bi to zadevo uredil celovito. Zdaj lahko ta zakon sprejmemo v roku
               meseca dni in damo pristojnosti uradu, da začne bolj učinkovito delati, pa lahko
               imate še zmeraj potem čas, če že ne bi mogli skozi amandmaje v to besedilo členov
               uvesti tiste svoje predvidene spremembe. Če pač to ne bi bilo možno, se pa ta zakon
               lahko spremeni. Saj smo tudi zakon o davku na nepremičnine spreminjali po hitrem
               postopku, ko se je izkazalo, da je nekaj v nasprotju tega, kar se je takrat
               zasledovalo. Tako da, če bi bil tukaj resen namen, bi se to lahko sprejelo in pa tudi
               ustrezno korigiralo.</p>
               <p>V razlagi državne sekretarke, da je za njih eden izmed nesprejemljivih razlogov, da
               se širi nabor kvalificiranih predlagateljev ali pobudnikov za uvedbo nekih preiskav,
               je, da se s tem krši načelo delitve oblasti. Zakaj, gospa državna sekretarka? Saj že
               tudi sedaj različne veje oblasti dejansko sodelujejo. Sodišče je druga veja oblasti,
               kot je pa izvršna oblast, pa je lahko predlagatelj. Pravilno je, temu ne želim
               oporekati, ampak zakaj ne bi bil Državni zbor oziroma matična delovna telesa, še bolj
               pa preiskovalne komisije. Ne vem, če se spomnite, saj ste bili že tudi v prejšnjem
               mandatu državna sekretarka, kolikokrat smo imeli mi težave, ko smo skozi preiskovalne
               komisije želeli pridobiti neke izredno pomembne podatke, ki so bili tudi povezani z
               različnimi kriminalnimi dejanji, tudi na področju pranja denarja. In res ne vidim
               utemeljenega in tehtnega razloga, zakaj ne bi mogli biti Državni zbor, matična
               delovna telesa in tudi preiskovalne komisije predlagatelji. Saj se s tem nič ne vtika
               v nobeno vejo oblasti. Dajemo samo mogoče za njih pomembne informacije ali pa namige,
               tako da je to res dobronamerno. Tudi stališče Poslanske skupine DeSUS je bilo, da
               želijo, da se na tem področju nekaj naredi, vendar da se pa z obstoječo zakonodajo,
               ki je za to področje zdaj v veljavi, strinjajo in ne vidijo potrebe po spremembi. Me
               prav zanima, ali bo DeSUS takrat, ko boste dali novo spremembo zakona, kot ste ga
               napovedali, tudi rekel, da se strinja z obstoječo ali bo takrat, ker bo Vlada
               predlagatelj, spremenil svoje mnenje in bo šel v podporo temu. Res smo v Sloveniji
               pravi umetniki, zelo iznajdljivi, da se tudi v številne zakone in tudi v oblikovanje
               različnih institucij, uradov, agencij – da naredimo vse to tako neučinkovito, da ne
               moremo enkrat začeti urejati tudi področja finančnega kriminala in korupcije.
               Res.</p>
               <p>In sem prepričan, da so ljudje zgroženi, ko vidijo, kako se dela vse, da se nič ne
               naredi. In smo potem seveda deležni kritike vsi poslanci, tudi mi, ki smo v
               opoziciji. Kolikokrat dobim tudi kakšen mail, kjer ves žolč in gnev posamezniki ali
               posameznice zlivajo tudi na nas poslance, da smo vsi enaki, da smo del tega sistema,
               da nič ne naredimo in tako naprej. Glejte, to ni res, ni res. Če bi bil tukaj kanček
               neke dobre volje in pripravljenosti, dajmo ta zakon spustiti skozi prvo branje
               naprej, se ga eventualno, kjer je to možno, še s tistimi napovedanimi spremembami, ki
               jih je državna sekretarka nakazala, dopolni in sprejme. Dajmo, jaz sem prepričan, da
               je tudi verjetno direktor tega mnenja, vsaj upam, da bi bilo njemu oziroma
               instituciji, ki jo vodi, veliko lažje in bolj učinkovito delati, da se jim, da vzvode
               in tudi mehanizme oziroma orodje, da bo lahko bolj funkcionirala, ne pa da so, rečejo
               temu, papirnati tigri, kot so številne druge institucije. Tako da vse tiste
               predvolilne obljube, ki so bile v volilni kampanji leta 2011, kako so skoraj vse
               stranke, ki so kandidirale, napovedale boj proti korupciji, proti finančnemu
               kriminalu, kjer se že dejansko ve, da je to v Sloveniji prisotno od osamosvojitve
               naprej, vedno bolj – vsi so nekako zagovarjali uvedbo finančne policije in
               raznoraznih takšnih institutov, ki bodo nekaj na tem naredili bolje.</p>
               <p>Žal se ne naredi v bistvu nič tako, s tem zakonom, ki ga ne boste spustili naprej.
               Ravno tako je bil tudi zakon sprejet na način, ki ne daje tistih želenih in potrebnih
               učinkov o dostopu informacij javnega značaja, kjer se zopet ščiti vse tiste, ki so
               doslej delali razne mahinacije in kraje – ne stotine evrov, ampak milijone evrov. Nič
               se ni naredilo oziroma ste zakon tako sfižili, da ni za nikamor, in ravno tako tudi
               ta zakon ni tisto, kar bi Slovenija potrebovala. Mi smo že napovedali mesec dni
               nazaj, ko se je Zakon o preprečevanju pranja denarja in financiranja terorizma, kjer
               se je samo znižal dovoljen znesek, kjer se lahko z gotovino plačuje storitve in
               blago, napovedali te spremembe oziroma da je treba ta zakon v tem smislu dopolniti.
               Pa žal ni bilo posluha. Ne razumem, res ne razumem ne Vlade ne koalicije, da tako
               dobronamernega in konstruktivnega predloga zakona ne želita podpreti. Hvala lepa.</p>
            </sp>
            <sp xml:id="SDZ6-Redna-23-2014-04-02.sp123">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi besedo mogoče Vlada? Želi. Besedo ima mag. Mateja Vraničar.</p>
            </sp>
            <sp xml:id="SDZ6-Redna-23-2014-04-02.sp124">

               <speaker>MAG. MATEJA VRANIČAR:</speaker>

               <p>Hvala lepa.</p>
               <p>Lahko se strinjam, da je 9 pravnomočnih obsodilnih sodb na področju preprečevanja
               pranja denarja v preteklih letih delovanja urada sorazmerno slab rezultat in da bi ga
               bilo treba izboljšati. Vendar ta rezultat ni samo rezultat dela urada in izvajanja
               njegovih pristojnosti, niti ne samo rezultat dela organov pregona, ampak tudi
               rezultat dela sodnih organov. Za leto 2013 vam lahko postrežem s podatkom, da je v
               preiskavi ali obtožnici 86 zadev in da so v letu 2013 sodišča izrekla 16 obsodilnih
               sodb, niso pa še pravnomočne, ker pritožbeni postopki še tečejo. Na prvi pogled je
               res nizko število obsodilnih sodb, vendar če poskušamo primerjati ta podatek s
               podatki, ki so dostopni iz drugih držav, to so pa predvsem podatki o tem, koliko
               obsodilnih sodb je na število prebivalcev, potem lahko ugotovimo, da so rezultati na
               področju odkrivanja in kaznovanja kaznivih dejanj, preprečevanja pranja denarja
               primerljivi z ugotovitvami oziroma rezultati v drugih evropskih državah.</p>
               <p>Pri tem, ko govorimo o pooblastilih urada in o nalogah, ki jih mora imeti, moramo ne
               nazadnje paziti tudi na mednarodne standarde, po katerih mora urad delati. Tudi uradi
               v drugih evropskih državah nimajo preiskovalnih pooblastil v okviru svojih nalog. Še
               enkrat bi rada poudarila v zvezi z vlogo Državnega zbora, da je nesporno, da lahko
               Državni zbor kadarkoli tudi na podlagi obstoječe zakonodaje urad opozori na določene
               indice, na podatke, na informacije o obstoju suma pranja denarja, in urad bo tak
               indic, tako informacijo upošteval, kot upošteva informacije številnih drugih organov,
               institucij in posameznikov, ki tovrstne podatke uradu sporočajo. Osebe oziroma
               institucije, ki so navedene v 60. členu, pa so institucije, ki z uradom sodelujejo
               pri preiskavah oziroma pri ugotavljanju, ali obstaja sum kaznivega dejanja pranja
               denarja, ali opravljajo določene aktivnosti v povezavi s tem – na primer, carinska
               uprava kontrolira prenos gotovine čez državno mejo oziroma čez carinsko črto in ima
               zaradi tega v tem kontekstu poseben položaj. Povsem nekaj drugega pa je, da Državni
               zbor zahteva od urada podatke, ki jih Državni zbor potrebuje pri svojem delu oziroma
               pri delu posameznih delovnih teles, in tega vprašanja tudi ta dopolnitev 60. člena ne
               ureja.</p>
               <p>Kar se tiče poslovanja z gotovino. Poslovanje z gotovino samo po sebi ni kaznivo
               dejanje. Sama posest gotovine sama po sebi ni kaznivo dejanje. Je pa gotovinsko
               poslovanje prepoznano kot eno tistih ravnanj, kjer je tveganje za pranje denarja
               povečano, in zaradi tega urad posveča temu delu posebno pozornost. In če že govorimo
               o učinkovitosti preprečevanja pranja denarja in financiranja terorizma ter drugih
               oblik nedovoljenih ravnanj v zvezi s tako imenovanim finančnim ali gospodarskim
               kriminalom, moramo tudi ločiti, kaj so neučinkovitosti, ki so povzročene z neustrezno
               ali prepogosto spreminjano zakonodajo, kar je pa treba narediti na področju izvajanja
               zakonodaje in ne sodi v zakonodajni postopek. Hvala lepa.</p>
            </sp>
            <sp xml:id="SDZ6-Redna-23-2014-04-02.sp125">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Replika, gospa Romana Tomc.</p>
            </sp>
            <sp xml:id="SDZ6-Redna-23-2014-04-02.sp126">

               <speaker>ROMANA TOMC (PS SDS):</speaker>

               <p>Hvala lepa za besedo še enkrat.</p>
               <p>Jaz želim samo še enkrat poudariti, spoštovana gospa državna sekretarka, da jaz
               nikakor nisem napadala neučinkovitosti dela urada, ampak se dobro zavedam, da je v
               številki, koliko je pravnomočnih sodb, zelo veliko odvisno predvsem od drugih
               organov, ne toliko od urada samega, ki je podal mislim, da 265 zadev. 265 zadev je v
               18 letih urad podal drugim organom. Zadevale so 647 oseb in od tega je 9 pravnomočno
               obsojenih. Ampak naj ob tem vseeno nekaj povem, kar sem prej pozabila iz te tabele
               omeniti, pa je po mojem bolj pomembno za to, da pokaže, kakšen sistem in kako zelo
               neučinkovit sodni sistem imamo v Sloveniji. Če je bilo 9 pravnomočno obsojenih, pa je
               bilo 24 primerov, ko je šlo za odstop od pregona oziroma zastaranje. Zastarale so
               zadeve na sodiščih v 24 primerih. In v teh 24 primerih se je 70 ljudi izmaknilo roki
               pravice. 70 ljudi, nad katerimi je bil sum pranja denarja in financiranja terorizma.
               To so podatki, ki izhajajo iz poročila Urada za preprečevanje pranja denarja. In to
               je nekaj, kar nas mora tukaj zelo skrbeti. Hvala.</p>
            </sp>
            <sp xml:id="SDZ6-Redna-23-2014-04-02.sp127">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi besedo predlagatelj? Mag. Andrej Šircelj, imate besedo.</p>
            </sp>
            <sp xml:id="SDZ6-Redna-23-2014-04-02.sp128">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik.</p>
               <p>Slovenska demokratska stranka se je zavedala težav v zvezi s pranjem denarja v
               Sloveniji, ko je pripravljala ta zakon. Slovenska demokratska stranka je analizirala
               ne samo prilive in odlive denarja, ampak je analizirala tudi delovanje pristojnih
               organov glede tega, kako preprečujejo odtekanje denarja v tujino in glede tega, kaj
               bi bilo treba narediti, da se odliv denarja v tujino, da se pranje denarja enostavno
               zmanjša. Pri tem je seveda prišla tudi na zakon o preprečevanju pranja denarja in
               enostavno ugotovila, da sedanja dejavnost urada ne sledi tokovom v Sloveniji in tudi
               ne tokovom glede pranja denarja v tujini. Gospe in gospodje, iz Slovenije je odteklo
               v tujino v davčne oaze 52 milijard evrov. To so zelo resni podatki, ki jih neodvisne
               inštitucije prikazujejo v svojih študijah in analizah. Pri nas pa se ne moremo
               dogovoriti o tem, da bi tistemu uradu, ki je pristojen, da bi to nadzoroval in da bi
               ukrepal, če gre tukaj dejansko za pranje denarja, ne moremo dati dodatnih
               pristojnosti. Dodatnih pristojnosti ne moremo dati, ker se sedanja koalicija ne želi
               opredeliti do tega, da je treba pranje denarja preprečevati.</p>
               <p>To je povezano tudi z davki in z obdavčevanjem tega denarja. Ampak gospe in gospodje,
               52 milijard je odteklo iz Slovenije črnega denarja, neobdavčenega denarja. Če vzamemo
               povprečno stopnjo 30 %, to pomeni 16 milijard. 16 milijard pomenita dva državna
               proračuna. Zaradi tega, ker ne znamo ali ker nočemo ali ker koalicija ne želi
               sprejeti nekih rešitev, ki so popolnoma strokovne, ki so popolnoma, če želite, tudi
               tehnične, ki so preverjene že tudi v drugih državah, odteka denar, zaradi tega je
               primanjkljaj v proračunu, zaradi tega se zadolžujemo in zaradi tega seveda uvajamo
               nove davke, ki so že napovedani, da bo to zdaj DDV, ko je padel davek na
               nepremičnine. Ampak gospe in gospodje, ali se želite soočiti z dejstvom, da je iz
               Slovenije odteklo 52 milijard evrov? 52 milijard evrov je 6 državnih proračunov. In
               tukaj mirno lahko zavrnete predloge Slovenske demokratske stranke, ki gredo v smer,
               da se ta odliv denarja zaustavi. Ampak tudi sami potem nič ne naredite, da bi se to
               zaustavilo. Ne samo zavrniti predlogov zato, ker so iz Slovenske demokratske
               stranke.</p>
               <p>Verjetno je danes stanje v državi takšno, da se a priori zakone, ki so strokovne
               narave, ki gredo v smer, da bo v tej državi bolje, da bo predvsem državljanom in
               državljankam bolje, da se prepreči kriminal, zavrnete. Ne morete več, ker enostavno
               so ti zakoni dobronamerni, popolnoma nič ideološki, ampak se borijo, dajejo podlago
               za borbo proti kriminalu v Sloveniji. In če govorimo o 52 milijardah, potem se je
               treba zamisliti tudi takrat, ko se bomo pogovarjali o pokojninah, o socialnih
               prispevkih, o socialnih prejemkih in o višji obdavčitvi. Sedaj pa govorimo o 52
               milijardah, ki so šle, in verjetno vsak dan gre še kakšen milijon, dva ali pet zaradi
               tega, ker nimamo v Sloveniji, v državi ustrezno organiziranih služb. In tista služba,
               ki je najbolj pristojna za to, da se prepreči odliv denarja in da se prepreči pranje
               denarja, je urad, ki je brezzobi tiger, ki nima pooblastil, ki nima danes za to
               ljudi, ki bi to delali, in ko predlagamo preiskovalni postopek, da se da temu uradu,
               se lahko zagovarjamo: saj bo Vlada to naredila še letos. Koliko denarja bo odteklo še
               letos v davčne oaze? Koliko denarja bo odteklo še v druge države? In mi ne bomo
               storili nič.</p>
               <p>Zaradi tega, gospe in gospodje, predlagam, da še enkrat razmislite o tem, da nekoliko
               spremenite stališče glede tega zakona in da ga sprejmete v okviru, da se ga v
               nadaljnjih postopkih dopolni, tudi z inšpekcijskim nadzorom, o katerem je govorila
               predstavnica Vlade, dopolni z inšpekcijskimi postopki, da se naredi tudi Vlado in ta
               urad in Ministrstvo za finance učinkovitejše. Če pa a priori zavračate katerekoli
               dobronamerne predloge Slovenske demokratske stranke samo zato, ker je predlog
               pripravila Slovenska demokratska stranka, morate vedeti, da nosite popolnoma vso
               odgovornost za stanje v državi in tudi za finančno stanje v državi. In tudi to, da je
               vlada Alenke Bratušek zavrnila ta zakon, sodi v njeno pristojnost, ampak tudi v njeno
               odgovornost, in bo seveda ta vlada, Ministrstvo za finance odgovarjalo tudi za to, da
               ne bo dovolj denarja, ko bo prišla z višjimi obdavčitvami v ta parlament, ko bo
               prišla z dvigom DDV. 52 milijard je šlo iz Slovenije denarja, gospe in gospodje.
               Težko si kdo predstavlja, kakšna vsota je 52 milijard. In mi in vi nič. Mi pripravimo
               predlog zakona, vi ne storite nič, enostavno ga zavrnete. Vlada ga zavrne zato, ker
               ni pravega podpisa na tem zakonu.</p>
               <p>Gospe in gospodje, predlagam, da vseeno do glasovanja razmislite o tem predlogu in da
               morda ob glasovanju naredite nekaj dobrega za državljane in državljanke, da ne bodo
               stalno priča samo višjim davkom in da ne bodo priča tudi temu, da se bodo začeli
               zmanjševati prejemki in da se bodo začele zmanjševati pokojnine, kot napoveduje
               minister Čufer. Kajti ko bomo govorili o tistih ukrepih, ne bomo mogli iti mimo tega,
               da ste zavrnili ta zakon in da milijoni in milijarde še vedno odtekajo iz države
               zaradi tega, ker nekemu uradu ne daste pristojnosti, da bi lahko povečal učinkovitost
               nadzora.</p>
            </sp>
            <sp xml:id="SDZ6-Redna-23-2014-04-02.sp129">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Ker je nekaj časa še ostalo za razpravo in lahko na podlagi 71. člena Poslovnika
               naredimo razdelitev časa, me zanima, če bi še kdo želel razpravljati. Je še želja,
               tako da bom kar odprla možnost za prijavo. Prijava teče, izvolite. Prijavljena imamo
               še dva razpravljavca. K razpravi se je prijavila tudi predstavnica Vlade.</p>
               <p>Izvolite.</p>
            </sp>
            <sp xml:id="SDZ6-Redna-23-2014-04-02.sp130">

               <speaker>JOŽEF JEROVŠEK (PS SDS):</speaker>

               <p>Hvala lepa, gospa predsedujoča. Kolegice in kolegi, predstavniki Vlade!</p>
               <p>Zato, da bi Urad za preprečevanje pranja denarja, ki ima in bi moral odigrati
               odločilno vlogo ali pa pomembno vlogo, postal bolj efektiven, je naša stranka
               pripravila ta zakon, ki daje pristojnost in pooblastila temu uradu, da ne bo
               papirnati ali pa brezzobi tiger naprej, in s tem ne mislim slabo na sedanje vodstvo
               tega urada, ker vidim, da so vseeno izboljšali. Ker kolikor se spominjam, pod
               gospodom Stroligom ni bilo nobene pravnomočne obsodbe, če imam dobro v spominu tista
               poročila. Seveda pa Vlada temu nasprotuje, ker sistemsko ščiti nekatere osebe v tej
               državi, ki so posvečene. Za to, da je to takšno občutljivo področje v tej državi, je
               krivo tudi to, da je bilo v bivši državi, sploh na koncu, sistematično, sistemsko
               državno pranje denarja preko Udbe, preko udbovskih podjetij v Celovcu in Trstu – se
               spominjamo SAFTI in vseh teh. In vsi tisti ljudje, ki so tako na Udbi kot v teh
               podjetjih delali, so potem prešli v finančne institucije, v naše banke in so zelo
               zaslužili za ta rop v bankah danes. In seveda znajo tudi imeti obrambo, da se kaj ne
               zgodi – tukaj podkupnina, tam se malo zastonj denar da in tako naprej. Zaradi tega so
               že v takratnem izvršnem svetu pod Šinigojem – Rigelnik je bil podpredsednik, ki je
               danes tako znan, in mislim, da je tudi en soimenjak gospe državne sekretarke bil v
               tistem izvršnem svetu, ampak to ni važno – govorili o fenomenalnem zakonu, ki bi
               tukaj nekaj naredil, pa se ni nič zgodilo. Spominjamo se, ko je en bančni sodelavec
               odkril, da gospod Zakršnik pere denar v Slovenj Gradcu. Takratni direktor mariborske
               banke ga je iz službe vrgel. Nikoli ga niso sprejeli nazaj, ne gospod Kovačič ne
               nihče, kajti to je bil greh, ker je uradnik pogruntal, da se pere denar. In poglejte,
               pred volitvami leta 2011, se mi zdi, je takratna direktorica Dursa v intervjuju
               povedala, da je bilo preko 10 tisoč nakazil v davčne oaze in ne vem kakšni milijoni,
               se nisem spomnil. Pa so volitve preprečile, niso grozili in seveda nič ni šlo. In
               hočemo narediti orodje, da bo tukaj šlo lahko kaj naprej. Tako, kot so vsem grozili,
               ene iz službe vrgli, tako grozijo tudi nam poslancem, ki smo načelni, ki nimamo masla
               na glavi in smo glasni proti bančnemu ropu, glasni proti pranju denarja, glasni proti
               zapiranju arhivov Udbe, kar je to povezano, ti ropi z arhivi Udbe. Ampak pustimo te
               grožnje. Utišati je treba tudi take poslance. In če ne gre drugače, če na te grožnje
               ne reagiramo, si novinarsko diskreditacijski micelij Udbe in mlajši novinarji, ki so
               na tem miceliju zrasli, s pomočjo nekaterih izmislijo drugačne scenarije.</p>
               <p>Kolegica Dimitrovski je naredila scenarij in je v past lovila tudi mene. Ona je
               pripeljala pisatelja pred preiskovalno, ne tisti člani. Jaz sem bil tistikrat prvič
               kot nadomestni član in sem vestno opravljal svoje delo. In še seveda, bog ne daj,
               povedal sem, da obsojam nekatere, ki so v Mariboru z nekimi pohodi naredili repliko
               leta 1941 pod nacisti, na kakršen je bil tudi moj oče zaprt od nacistov. To je bil
               fenomenalni greh. In ta micelij zdaj dela medijski pogrom in grozijo tistim, ki smo
               pošteni, ki nimamo masla na glavi, ki nas na druge načine ne morejo utišati.
               Nesprejetje tega zakona, nasprotovanje temu zakonu ima isto osnovo. Isto osnovo. To
               so ti krogi, ki obvladujejo tudi mnoge poslance. In zaradi tega, kolegice in kolegi,
               ljudje spoznavajo in bodo spoznali, pa če je ta diskreditacijski micelij še tako
               aktiven in dela pogrom kar naprej. Spoznali bodo, kdo so pošteni poslanci, kdo se je
               zavestno boril za to, kateri del sedanje koalicije pa je na pozicijah tistih ... <stage>/
               izklop mikrofona/</stage></p>
            </sp>
            <sp xml:id="SDZ6-Redna-23-2014-04-02.sp131">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Sedaj ima besedo gospod Jožef Horvat. Za njim še predstavnica Vlade in predstavnik
               predlagatelja po pet minut.</p>
            </sp>
            <sp xml:id="SDZ6-Redna-23-2014-04-02.sp132">

               <speaker>JOŽEF HORVAT (PS NSi):</speaker>

               <p>Hvala za besedo, gospa podpredsednica. Najprej moje opravičilo, da nisem bil prisoten
               tukaj v dvorani, ko sem bil pozvan k razpravi. Sem pa v pisarni brskal in analiziral
               podatke o objavi finančnih transakcij, ki jih objavlja urad, in sicer sem prišel do
               zanimivih seštevkov, ki seveda terjajo analizo. Namreč, gre za transakcije, ki so
               objavljene po drugem odstavku 38. člena Zakona o preprečevanju pranja denarja in
               financiranja terorizma, in ugotovil sem, da so bile v letošnjem letu, se pravi do 31.
               marca, v države, za katere urad pravi, da je lahko pri nakazilih v te države večje
               tveganje v zvezi s pranjem denarja, nakazane naslednje vsote, in sicer dobrih 172
               tisoč britanskih funtov, 83,5 milijona ameriških dolarjev, govorim za prvo trimesečje
               tega leta, 3,3 milijone turških lir in 44,6 milijona evrov. Kot rečeno, sami podatki
               ne pomenijo nič, ampak so to nakazila v države, za katere urad pravi, da je lahko
               tveganje v zvezi s pranjem denarja večje.</p>
               <p>Ta današnja razprava je po mojem trdnem prepričanju in po prepričanju krščanskih
               demokratov več kot potrebna in več kot koristna. Jaz verjamem, da če je res tako, kot
               je Vlada napovedala, da pripravlja nov zakon, da bodo v ta zakon vgrajene tudi
               nekatere pripombe in razmišljanja iz današnje razprave. Ne nazadnje tudi mi
               predlagamo razmislek o novem statusu Urada za preprečevanje pranja denarja. Ali je to
               prav in samo prav, da je to organ v sestavi Ministrstva za finance in kot tak mora
               biti brezzobi tiger? Kaj pa če bi ga dali pod policijo in mu dali s tem zobe? Ali je
               s tem kaj narobe? Najbrž ne. Mi predlagamo razmislek, da je temu uradu treba dati
               tudi dodatna pooblastila. Naj spomnim, da tudi Evropska komisija in ostale evropske
               institucije veliko razpravljajo o strožjih predpisih prav v odzivih na nove grožnje
               na področju pranja denarja in financiranju terorizma. O tem je mislim, da 11.
               februarja letos razpravljal tudi Evropski parlament, ko je šlo za predlog direktive,
               in verjamem, da bo nova zakonodaja, če bo prišla s strani Vlade, to tudi
               upoštevala.</p>
               <p>Nova direktiva zlasti omogoča naslednje. Bom samo nekaj prebral, ker nimam dovolj
               časa. Namreč, posveča več pozornosti povečanju jasnosti in preglednosti predpisov o
               skrbnem preverjanju strank, da bodo vzpostavljeni ustrezni nadzorni mehanizmi in
               postopki, ki zagotavljajo boljše poznavanje strank in boljše razumevanje narave
               njihovega poslovanja in tako naprej, in kar je zanimivo, ter razširitvi od določb, ki
               obravnavajo politično izpostavljene osebe, na primer osebe, ki lahko predstavljajo
               večje tveganje zaradi političnih položajev, ki jih zasedajo. O enem od takšnih
               slovenskih politikov je pred mano govoril kolega Pukšič. Torej, zaključujem s pozivom
               vsem nam, da razmislimo, ali je status, kot ga ima danes Urad za preprečevanje pranja
               denarja, ki je organ v sestavi Ministrstva za finance, dober in edino optimalen ali
               pa bi ga morda bilo treba preseliti. Po mojem trdnem prepričanju pa bi mu morali dati
               večje pristojnosti, da res ne bi bil zgolj brezzobi tiger. Hvala lepa.</p>
            </sp>
            <sp xml:id="SDZ6-Redna-23-2014-04-02.sp133">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Še predstavnica Vlade mag. Vraničar, izvolite, imate besedo.</p>
            </sp>
            <sp xml:id="SDZ6-Redna-23-2014-04-02.sp134">

               <speaker>MAG. MATEJA VRANIČAR:</speaker>

               <p>Hvala lepa še enkrat za besedo.</p>
               <p>Razprava je pravzaprav veliko širša kot pa predlog besedila zakona. Govora je bilo o
               52 milijardah nakazil v jurisdikcije, ki jih štejemo za davčne oaze. Govora je bilo o
               nakazilih v države oziroma na območja, kjer urad ocenjuje, da obstajajo večja
               tveganja v zvezi s pranjem denarja. Moram reči, da ne vem, na kakšni podlagi oziroma
               s kakšno argumentacijo se pojavlja številka 52 milijard odliva v davčne oaze in tudi
               ne moremo a priori trditi, da gre za denar, od katerega niso plačani davki, ki jih
               oseba, ki nakazuje ta denar, nakazuje v tovrstno jurisdikcijo. Davčna uprava, ki vodi
               svoje postopke neodvisno od Urada za preprečevanje pranja denarja, skrbi in si
               prizadeva, da pride do podatkov o tovrstnih nakazilih in tudi odmerja oziroma izdaja
               odločbe o naknadni odmeri davka. Samo v lanskem letu je bilo v tej povezavi izdanih
               davčnih odločb za preko 9 milijonov dodatnega obračunanega davka.</p>
               <p>V zvezi s podatki, ki pa jih objavlja Urad za preprečevanje pranja denarja v zvezi z
               nakazili v določene jurisdikcije, pa je treba povedati, da ti zneski predstavljajo
               vsakršna nakazila, tudi nakazila za dejansko dobavljeno blago ali dejansko opravljene
               storitve v teh jurisdikcijah. Ne nazadnje gre v veliki meri za države oziroma
               območja, ki so, na primer, turistično zelo zanimiva, in na tem seznamu bi lahko
               topogledno našli vse slovenske turistične agencije, ki vodijo turiste v tovrstne
               države, pa ne moremo reči, da gre za neke nezakonite ali pa v najboljšem primeru
               sumljive posle. Zaradi tega bi rada zaključila s tem, da moramo biti previdni in
               razumni, ko razmišljamo o tem, kakšna pooblastila urad potrebuje za to, da bo lahko
               učinkovito deloval, in na drugi strani, kako lahko pravilno izvaja veljavno
               zakonodajo, ki že velja. Moja ocena je, da se moramo posvetiti predvsem drugemu
               izvajanju, in zaradi tega je država oziroma Vlada v okviru ukrepov za okrepitev boja
               proti korupciji in nedovoljenim ravnanjem na področju finančnega in gospodarskega
               delovanja okrepila tudi urad in mu omogočila zaposlitev dodatnih 4 oseb za povečanje
               tovrstne učinkovitosti. Hvala lepa.</p>
            </sp>
            <sp xml:id="SDZ6-Redna-23-2014-04-02.sp135">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Še v imenu predlagatelja gospod Šircelj.</p>
            </sp>
            <sp xml:id="SDZ6-Redna-23-2014-04-02.sp136">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Študija Sag Harbor Group je ugotovila, da je iz Slovenije v davčne oaze odteklo preko
               52 milijard, in sicer je bila ta tematika obravnavana v Državnem svetu. 14. marca
               2014 ali pa 13. marca 2014 se je to dogajalo v Državnem svetu. Mislim, da so bili na
               tej predstavitvi prisotni direktor in nekateri drugi, in to je študija, o kateri zdaj
               govorimo. Lahko, da je tega denarja manj ali tudi več. Kakorkoli že, ti podatki niso
               izmišljeni in zaradi takšnih podatkov bi morali zvoniti zvonci ali utripati rdeče
               luči na Ministrstvu za finance, ki tudi če gre za manj denarja, enostavno ne reagira.
               Ne reagira! Ne reagira z ustreznimi pravnimi podlagami za to, da bi to dejansko
               preprečilo. V Državnem svetu se je o tem govorilo pred 14 dnevi, po teh javno
               dostopnih podatkih. Zaradi tega je začudenje predlagatelja, da tega predstavnica
               Ministrstva za finance ne ve, še toliko večje. Ampak ne glede na to, da gre tu za
               štiri ali pet proračunov, je treba povedati, da zakon, ki ga je predlagala Slovenska
               demokratska stranka, na nek način rešuje tudi ta odliv kapitala v tujino.</p>
               <p>Uradu daje večje pristojnosti, urad bo zaradi tega lahko bolj natančno analiziral in
               zaključil določene postopke. Napisal bo zaključna poročila in s tem seznanjal tudi
               druge organe, ki se že danes ukvarjajo s tem. Specializacija bo večja, ljudje bodo
               delali skupaj na enem mestu in manj bo organizacijskih težav. Zaradi tega predlagamo
               spremembo zakona, zaradi tega, da bo tudi več denarja, ki naj bi še šel v davčne
               oaze, ostalo v Sloveniji, in zaradi tega, da državljanke in državljani ne bodo
               plačevali vedno višjih davkov. In zaradi tega, da državljanke in državljani ne bodo
               imeli vedno manjših pokojnin in vedno manjših socialnih prejemkov. In zaradi tega, da
               se borimo proti kriminalu, ki je v Sloveniji vsak dan večji in večji, na drugi strani
               pa ni reakcij, takšnih reakcij, da bi ustvarili ustrezne pravne podlage, da se lahko
               uspešneje borimo proti finančnemu kriminalu. To je namen. Zato me čudi stališče vlade
               Alenke Bratušek, ki ne podpira tega zakona, in čudi me stališče koalicijskih strank,
               ki ne podpirajo tega zakona. Ali ste potem za to, da se opere vedno več denarja? Ali
               ste potem za to, da se s tem denarjem financira vedno več terorizma?</p>
               <p>Gospe in gospodje, mislim, da v tem primeru kažete ne samo to, da zavračate ta zakon,
               ki pomeni učinkovitejšo borbo proti pranju denarja in financiranju terorizma, pač pa
               dajete tudi signal, da za vas to ni problem, in tudi če ta problem je, je potem
               seveda vprašanje, ali dejansko ne želite odpraviti tega problema oziroma te težave v
               slovenski družbi, ki razslojuje slovensko družbo ne le finančno, ampak jo razkraja
               tudi moralno in etično. Tu ne gre samo za vprašanje nekaj členov v zakonu, tu gre za
               vprašanje odnosa do pojavov kriminala, odnosa, kakršnega ima ta vlada – z zavrnitvijo
               tega zakona žal negativnega. Ta odnos je, kot da bi želeli pospeševati nelegalne
               transakcije, ki pomenijo za Slovenijo, za Evropo in za svet samo hudo, nič
               dobrega.</p>
            </sp>
            <sp xml:id="SDZ6-Redna-23-2014-04-02.sp137">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>S tem zaključujem razpravo. O predlogu sklepa, da je predlog zakona primeren za
               nadaljnjo obravnavo, pa bomo v skladu s časovnim potekom seje zbora odločali danes v
               okviru glasovanj, pol ure po prekinjeni 18. točki dnevnega reda. S tem prekinjam to
               točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  PRENEHANJU VELJAVNOSTI ZAKONA O BIOCIDNIH PROIZVODIH, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade. Gospa Nina Pirnat, državna
               sekretarka na Ministrstvu za zdravje.</p>
            </sp>
            <sp xml:id="SDZ6-Redna-23-2014-04-02.sp138">

               <speaker>NINA PIRNAT:</speaker>

               <p>Najlepša hvala predsedujoči za besedo. Spoštovani poslanci in poslanke!</p>
               <p>Predstavila vam bom zakon o prenehanju veljavnosti Zakona o biocidnih proizvodih.
               Biocidni proizvodi so snovi ali zmesi, ki so namenjene temu, da se z njimi kemično
               ali biološko uničuje, odvrača, naredi neškodljivo ali kakorkoli drugače prepreči
               delovanje škodljivega organizma. Sem uvrščamo različna dezinfekcijska sredstva,
               kemikalije, ki se uporabljajo kot konzervansi proizvodov in materialov, proizvode za
               nadzor nad škodljivci in antivegetacijska sredstva. S področja so izvzeti kmetijski
               pesticidi, tako imenovana fitofarmacevtska sredstva, ki so predmet posebne
               zakonodaje, na katero s predlaganim aktom ne posegamo. S predlaganim zakonom
               razveljavljamo dosedanjo nacionalno ureditev na področju proizvodnje in prometa z
               biocidnimi proizvodi, saj je zaradi obvezne neposredne uporabe pravnega reda Evropske
               unije le–ta postala nepotrebna. Z razveljavitvijo Zakona o biocidnih proizvodih se
               razveljavijo tudi vsi podzakonski akti, izdani na njegovi podlagi, saj vsi postopki
               potekajo na podlagi EU predpisa, uredbe 528/2012 o biocidnih proizvodih.</p>
               <p>Za izvajanje EU uredbe v prehodnem obdobju, ko uredba še ne bo veljala za vse aktivne
               biocidne snovi, bo v Republiki Sloveniji še naprej potekal postopek priglasitve,
               zaradi česar se s predlaganim zakonom ohranjajo trije predpisi, ki so še potrebni za
               izvajanje tega postopka, to je Register biocidnih proizvodov, Pravilnik o posebnih
               pogojih za dajanje biocidnih proizvodov v promet in merilih za določitev biocidnih
               proizvodov, ki se prodajajo le na določenih mestih prodaje in pa Pravilnik o pogojih,
               ki jih morajo izpolnjevati laboratoriji za preskušanje biocidnih proizvodov za
               postopek priglasitve. Razveljavitev Zakona o biocidnih proizvodih ne spreminja
               sedanje ureditve področja, saj se le-ta z EU uredbo v celoti ohranja, v določenih
               elementih pa celo izboljšuje. Razveljavitev nacionalnega pravnega reda ne bo
               zmanjšala ravni varovanja zdravja prebivalcev in okolja v Sloveniji pred neželenimi
               učinki biocidnih proizvodov. Po uveljavitvi predlaganega zakona bosta področje
               biocidnih proizvodov urejali le še uredba o biocidnih proizvodih 528/2012 Evropskega
               parlamenta in Sveta in uredba o izvajanju uredbe o biocidnih proizvodih, s katero
               Vlada Republike Slovenije določa pristojni organ URSK in kazenske sankcije. Le-ta je
               bila že sprejeta.</p>
            </sp>
            <sp xml:id="SDZ6-Redna-23-2014-04-02.sp139">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Predlog zakona je obravnaval Odbor za zdravstvo kot matično delovno telo. Za
               predstavitev poročila odbora pa dajem besedo predsednici Alenki Jeraj.</p>
            </sp>
            <sp xml:id="SDZ6-Redna-23-2014-04-02.sp140">

               <speaker>ALENKA JERAJ (PS SDS):</speaker>

               <p>Hvala za besedo. Lep pozdrav vsem!</p>
               <p>Odbor za zdravstvo je na svoji 8. seji dne 12. marca kot matično delovno telo
               obravnaval Predlog zakona o prenehanju veljavnosti Zakona o biocidnih proizvodih, ki
               ga je Državnemu zboru v obravnavo in sprejetje po skrajšanem postopku predložila
               Vlada Republike Slovenije. Uvodno obrazložitev k predlogu zakona je v imenu
               predlagatelja podala ministrica za zdravje dr. Alenka Trop Skaza. Poudarila je, da je
               temeljni cilj predloga zakona uveljavitev enotne pravne ureditve na področju
               dostopnosti na trgu in uporabe biocidnih proizvodov v celotni Evropski uniji. S
               predlogom zakona se razveljavlja obstoječa nacionalna zakonodaja in vzpostavlja
               skupna enotna pravna ureditev v skladu z evropskim pravnim redom. Predlagani zakon ne
               posega v pridobljene pravice gospodarskih subjektov, saj v skladu z uredbo
               528/2012/EU ohranja status biocidnih proizvodov, ki so bili v Sloveniji legalno v
               prometu in uporabi do uveljavitve novega zakonodajnega okvira. Prav tako se obstoječa
               stopnja varovanja zdravja ljudi in okolja ne zmanjšuje, saj se vse rešitve ohranjajo
               v obstoječi uredbi.</p>
               <p>Z razveljavitvijo omenjenega zakona se razveljavijo tudi podzakonski akti, ki so bili
               izdani na njegovi podlagi, saj vsi postopki potekajo na podlagi evropskega pravnega
               reda. Za izvajanje omenjene uredbe v prehodnem obdobju pa bo v Sloveniji še naprej
               potekal postopek priglasitve. V ta namen se s predlaganim zakonom še naprej ohranjajo
               trije predpisi, ki so potrebni za izvajanje tega postopka. Odbor se je seznanil z
               mnenjem Zakonodajno-pravne službe, ki je predlog zakona proučila z vidika njegove
               skladnosti z ustavo, pravnim sistemom, in z zakonodajno-tehničnega vidika. Amandma
               poslanskih skupin koalicije k 2. členu odpravlja nedorečenost, na katero je opozorila
               Zakonodajno-pravna služba. Odbor je v skladu z drugim odstavkom 130. člena Poslovnika
               Državnega zbora obravnaval amandma poslanskih skupin koalicije k 2. členu in ga
               sprejel. Odbor je v skladu s 128. členom Poslovnika Državnega zbora glasoval o vseh
               členih predloga zakona skupaj in jih sprejel. Glede na sprejet amandma je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega je vključen sprejeti amandma. Dopolnjeni
               predlog zakona je sestavni del tega poročila.</p>
            </sp>
            <sp xml:id="SDZ6-Redna-23-2014-04-02.sp141">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Kot prvi ima besedo gospod Ivan Hršak
               za stališče Poslanske skupine Demokratične stranke upokojencev Slovenije.</p>
            </sp>
            <sp xml:id="SDZ6-Redna-23-2014-04-02.sp142">

               <speaker>IVAN HRŠAK (PS DeSUS):</speaker>

               <p> Hvala, predsedujoča. Lep pozdrav vsem!</p>
               <p>V Poslanski skupini Demokratične stranke upokojencev Slovenije bomo podprli Predlog
               zakona o prenehanju veljavnosti Zakona o biocidnih proizvodih, saj se z njim
               razveljavlja obstoječa nacionalna zakonodaja in vzpostavlja skupna, enotna pravna
               ureditev v skladu z evropskim pravnim redom. Njegov temeljni cilj je namreč
               uveljavitev enotne pravne ureditve na področju dostopnosti na trgu in uporabe
               biocidnih proizvodov v celotni Evropski uniji. Predlagani zakon ne posega v
               pridobljene pravice gospodarskih subjektov, saj v skladu z uredbo o dostopnosti na
               trgu in uporabi biocidnih proizvodov iz leta 2012 ohranja status biocidnih
               proizvodov, ki so bili v Sloveniji legalno v prometu in uporabi do uveljavitve novega
               zakonodajnega okvira. Taista uredba določa poleg enotnih postopkov ocenjevanja
               biocidnih proizvodov, ki jih vodijo pristojni organi, tudi centralizirane postopke
               ocenjevanja aktivnih snovi in biocidnih proizvodov, ki jih bo vodila in koordinirala
               Evropska kemijska agencija v Helsinkih, zato se z razveljavitvijo Zakona o biocidnih
               proizvodih razveljavljajo tudi vsi podzakonski akti, izdani na njegovi podlagi, ki so
               te postopke urejali do sedaj. Omenjena uredba vsebuje tudi rešitev, s katero se
               ohranja obstoječa stopnja varovanja zdravja ljudi in okolja. To pomeni, da prenehanje
               veljavnosti Zakona o biocidnih proizvodih ne prinaša znižanja stopnje varovanja
               zdravja ljudi in okolja.</p>
               <p>Zato bomo, kot že rečeno, poslanke in poslanca Poslanske skupine Demokratične stranke
               upokojencev Slovenije predlog zakona podprli. Hvala.</p>
            </sp>
            <sp xml:id="SDZ6-Redna-23-2014-04-02.sp143">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Nove Slovenije bo stališče predstavila gospa Iva Dimic.</p>
            </sp>
            <sp xml:id="SDZ6-Redna-23-2014-04-02.sp144">

               <speaker>IVA DIMIC (PS NSi):</speaker>

               <p>Spoštovana predsedujoča, državna sekretarka, kolegice in kolegi!</p>
               <p>Že sam naslov Predloga zakona o prenehanju veljavnosti Zakona o biocidnih proizvodih
               je dovolj zgovoren. Z biocidnimi proizvodi, kot so dezinfekcijska sredstva,
               konzervansi proizvodov in materialov, nekmetijski pesticidi in antivegetacijska
               sredstva, se praktično srečujemo dnevno oziroma pogosto, zaradi česar je njihova
               varnost za uporabnike še posebnega pomena. S predlaganim zakonom se razveljavlja
               dosedanja ureditev na področju proizvodnje in prometa z biocidnimi proizvodi, ker je
               zaradi obvezne neposredne uporabe uredbe 528/2012/EU o dostopnosti na trgu in uporabi
               biocidnih proizvodov postal zakon nepotreben. Navedena uredba je bila sprejeta 22.
               maja 2012, v državah članicah Evropske unije pa se je začela uporabljati s 1.
               septembrom 2013. Uredba, ki se bo v Sloveniji uporabljala neposredno, uvaja enotne
               postopke za izdajo dovoljenj za aktivne snovi in biocidne proizvode, določa področja
               uporabe, ureja souporabo podatkov za druge predlagatelje, določa enotni nabor
               podatkov, ki jih mora vsebovati dokumentacija, ter predpisuje pristojbine, ki jih za
               opravljanje postopkov plačujejo podjetja Evropski kemijski agenciji in pristojnim
               organom držav članic Unije. Ker se uredba neposredno uporablja v vseh državah
               članicah Evropske unije, je torej nacionalna zakonodaja postala nepotrebna.</p>
               <p>V Novi Sloveniji bomo predlog zakona podprli.</p>
            </sp>
            <sp xml:id="SDZ6-Redna-23-2014-04-02.sp145">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Pozitivna Slovenija bo stališče predstavil gospod Darko
               Jazbec.</p>
            </sp>
            <sp xml:id="SDZ6-Redna-23-2014-04-02.sp146">

               <speaker>DARKO JAZBEC (PS PS):</speaker>

               <p>Hvala lepa za besedo. Lep pozdrav vsem prisotnim, še posebej predstavnikom
               Ministrstva za zdravje. Vidimo, da so aktivni ne glede na kadrovsko situacijo.</p>
               <p>O vsebini smo že slišali. Predlog zakona o prenehanju veljavnosti Zakona o biocidnih
               proizvodih je posledica uveljavitve enotne pravne ureditve na področju dostopnosti na
               trgu in uporabe biocidnih proizvodov na tržišče Evropske unije. Zaradi implementacije
               enotne pravne ureditve s tem zakonom ustrezno razveljavljamo trenutno obstoječi Zakon
               o biocidnih proizvodih. Na področju ravnanja z biocidnimi proizvodi je temelj najprej
               predstavljala evropska direktiva o dajanju biocidnih pripravkov v promet in uporabo,
               ki je začela veljati leta 2000 in smo jo v slovenski pravni red povzeli z Zakonom o
               kemikalijah in nato leta 2006 nadgradili z Zakonom o biocidnih proizvodih. Nato je
               bila leta 2012 sprejeta še uredba o dostopnosti na trgu in uporabi biocidnih
               proizvodov, ki se je v državah članicah Evropske unije začela neposredno uporabljati
               1. septembra lansko leto. Ta določa enotni pravni instrument na področju dostopnosti
               in uporabe na evropskem trgu, uvaja enotne postopke za izdajo dovoljenj za aktivne
               snovi in biocidne proizvode, določa področja uporabe, ureja souporabo podatkov za
               druge predlagatelje, določa enotni nabor podatkov, ki jih mora vsebovati
               dokumentacija, ter predpisuje pristojbine, ki jih za opravljanje postopkov plačujejo
               podjetja Evropski kemijski agenciji in pristojnim organom držav članic Unije. Ker se
               ta uredba, kot rečeno, uporablja neposredno tudi v Sloveniji, že poteka postopek za
               sprejetje uredbe o izvajanju evropske uredbe o biocidnih proizvodih.</p>
               <p>Kaj pravzaprav so biocidi? Gre za sestavine, ki jih vedno pogosteje uporabljamo v
               gospodinjstvu in kmetijstvu, zato je prav, da jih na tem mestu vsaj omenimo. Pri
               biocidih gre torej za posebno vrsto pesticidov za zatiranje škodljivih organizmov v
               bivalnih ali drugih javnih prostorih, na primer za dezinfekcijo ali deratizacijo.
               Uporabljamo jih v raznih izdelkih oziroma materialih za konzervanse, za zaščito lesa
               in drugo. Vidimo zelo široko paleto uporabe. Gre za pripravke, ki vsebujejo eno ali
               več aktivnih snovi, ki na biološki ali kemični način uničujejo ali kako drugače
               vplivajo na nezaželene oziroma škodljive organizme. Njihovo poznavanje je izjemno
               pomembno tudi za potrošnike.</p>
               <p>Kot rečeno, bomo zaradi možnosti obstoja dvojne pravne normiranosti v Poslanski
               skupini Pozitivna Slovenija podprli Predlog zakona o prenehanju veljavnosti Zakona o
               biocidnih proizvodih. Hvala.</p>
            </sp>
            <sp xml:id="SDZ6-Redna-23-2014-04-02.sp147">

               <speaker>PODPREDSEDNICA POLONCA KOMAR:</speaker>

               <p> Hvala lepa tudi vam.</p>
               <p>Stališče Poslanske skupine Slovenske demokratske stranke pa bo predstavil mag. Štefan
               Tisel.</p>
            </sp>
            <sp xml:id="SDZ6-Redna-23-2014-04-02.sp148">

               <speaker>MAG. ŠTEFAN TISEL (PS SDS):</speaker>

               <p> Vsem lep pozdrav, spoštovana podpredsednica Državnega zbora, spoštovana državna
               sekretarka s sodelavci, spoštovani poslanke in poslanci!</p>
               <p>V Poslanski skupini Slovenske demokratske stranke Predlogu zakona o prenehanju
               veljavnosti Zakona o biocidnih proizvodih ne nasprotujemo. S 1. 9. 2013 se je v vseh
               članicah Evropske unije začela uporabljati uredba o dostopnosti na trgu in uporabi
               biocidnih proizvodov. Uredba uvaja enotne postopke za izdajo dovoljenj za aktivne
               snovi in biocidne proizvode, določa področja uporabe in določa enotni nabor podatkov,
               ki jih mora vsebovati dokumentacija, ter predpisuje pristojbine, ki jih za
               opravljanje postopkov plačujejo podjetja Evropski kemijski agenciji in pristojnim
               organom držav članic Unije. Vlada je predlagala obravnavo zakona po skrajšanem
               postopku, saj gre za prenehanje veljavnosti zakona, katerega vsebina bo po novem
               urejena v uredbi o izvajanju uredb Evropske unije o biocidnih proizvodih. Postavljalo
               se je vprašanje, ali ne bodo slovenski proizvajalci biocidnih proizvodov, ki so v
               glavnem mala ali srednja podjetja, diskriminirani pri poenotenju postopkov.
               Zagotovljeno je bilo, da je Republika Slovenija za izvajanje obravnavane uredbe
               določila svoj lasten seznam vrednotenja pristojbin za postopke, katerih izvedbo
               zahteva uredba. Pri določanju višine pristojbin so bila upoštevana mnenja
               predstavnikov industrije in Gospodarske zbornice Slovenije z namenom zagotoviti čim
               nižje stroške za proizvajalce in hkratnega doseganja ustrezne strokovne ravni.
               Poenotenje postopkov delovanja proizvajalcev biocidnih proizvodov pa na samo možnost
               vključevanja proizvajalcev na evropski trg biocidnih proizvodov po oceni urada nima
               posebnega vpliva. Hvala.</p>
            </sp>
            <sp xml:id="SDZ6-Redna-23-2014-04-02.sp149">

               <speaker>PODPREDSEDNICA POLONCA KOMAR:</speaker>

               <p> Hvala lepa tudi vam.</p>
               <p>V imenu Poslanske skupine Socialnih demokratov bo stališče predstavila dr. Andreja
               Črnak Meglič.</p>
            </sp>
            <sp xml:id="SDZ6-Redna-23-2014-04-02.sp150">

               <speaker>DR. ANDREJA ČRNAK MEGLIČ (PS SD):</speaker>

               <p> Spoštovana gospa podpredsednica, gospa državna sekretarka s sodelavci, kolegice in
               kolegi, prav lep pozdrav!</p>
               <p>Poslanska skupina Socialnih demokratov bo Predlog zakona o prenehanju veljavnosti
               Zakona o biocidnih proizvodih, ki ga je v obravnavo Državnemu zboru po skrajšanem
               postopku predložila Vlada, podprla. Predlog zakona se sprejema zaradi implementacije
               evropske zakonodaje in predvideva prenehanje veljavnosti Zakona o biocidnih
               proizvodih, ki je do sedaj urejal nacionalno ureditev na področju proizvodnje in
               prometa z biocidnimi proizvodi. Z implementacijo evropskega pravnega reda, ki pomeni
               razveljavitev Zakona o biocidnih proizvodih, bosta to področje urejali le še leta
               2012 izdana uredba Evropskega parlamenta in Sveta številka 528 o biocidnih proizvodih
               in uredba o izvajanju uredbe o biocidnih proizvodih, ki jo pripravlja Vlada. Pomembno
               je poudariti, da se sedanja ureditev področja ne spreminja, temveč se v celoti
               ohranja in se na nekaterih mestih celo izboljšuje. Še posebej se je Slovenija
               angažirala na področju zaščite položaja manjših proizvajalcev biocidnih proizvodov in
               zavarovala njihov položaj.</p>
               <p>Glede na navedeno dovolite, da še enkrat ponovim: v naši poslanski skupini bomo
               predlog zakona podprli. Hvala.</p>
            </sp>
            <sp xml:id="SDZ6-Redna-23-2014-04-02.sp151">

               <speaker>PODPREDSEDNICA POLONCA KOMAR:</speaker>

               <p> Hvala lepa tudi vam.</p>
               <p>Tako smo končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga
               zakona. Odločanje o predlogu zakona bomo v skladu s časovnim potekom seje zbora
               opravili danes v okviru glasovanj, in sicer pol ure po prekinjeni 18. točki dnevnega
               reda. S tem prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE NA OBRAVNAVO PREDLOGA RESOLUCIJE O
                  NACIONALNEM PROGRAMU NA PODROČJU PREPOVEDANIH DROG 2014–2020.</title>
               </p>
               <p>Predlog resolucije je v obravnavo zboru predložila Vlada. Za dopolnilno obrazložitev
               predloga resolucije dajem besedo predstavniku Vlade. Stališče bo predstavila gospa
               Nina Pirnat, državna sekretarka na Ministrstvu za zdravje.</p>
            </sp>
            <sp xml:id="SDZ6-Redna-23-2014-04-02.sp152">

               <speaker>NINA PIRNAT:</speaker>

               <p>Hvala za besedo predsedujoči. Spoštovani poslanke in poslanci!</p>
               <p>Prepovedane droge so problem v vseh družbah sveta, ki se soočajo z enakimi izzivi,
               kaj narediti za zmanjšanje ponudbe prepovedanih drog in kako ukrepati, da do
               negativnih posledic rabe drog ne bi prišlo, vsaj ne v tolikšnem obsegu in ne s
               tolikšno škodo. Zato je resolucija oblikovana na podlagi široke palete teoretičnega
               in empiričnega znanja ter s ciljem, da se pojav prepovedanih drog v Sloveniji v
               prihodnjem obdobju bolj sistematično obvladuje in da se naredijo novi potrebni koraki
               v smeri izboljšanja stanja na tem področju. Med ključnimi cilji in nalogami,
               zapisanimi v novem nacionalnem programu na področju drog za obdobje 2014–2020,
               izpostavljamo: programe preprečevanja uporabe prepovedanih drog, s katerimi želimo
               povečati abstinenco in zmanjšati število novih uporabnikov drog med mlajšo generacijo
               ter zmanjšati število prekrškov in kaznivih dejanj, povezanih s prepovedanimi
               drogami; programe za preprečevanje okužbe z virusi HIV, hepatitisoma B in C ter
               smrtnih primerov zaradi prevelikih odmerkov; programe psihosocialne obravnave
               uporabnikov drog, terapevtskih skupnosti in komun ter programe reintegracije bivših
               zasvojenih oseb; razvoj koordinativnih struktur na področju drog na lokalni in
               državni ravni ter dejavnost proti organiziranemu kriminalu, prepovedanemu prometu z
               drogami, pranju denarja ter proti drugim oblikam kriminala v povezavi z drogami.</p>
               <p>Ta resolucija prihaja ob pravem času. Na področju prepovedanih drog smo namreč
               soočeni s številnimi novimi izzivi. Tu naj omenim predvsem hiperprodukcijo novih
               sintetičnih drog. Vsak dan namreč v laboratorijih po svetu nastajajo nove
               psihoaktivne snovi, kar predstavlja velik izziv tudi za mednarodno skupnost, saj se
               posamezne države ne odzivajo enako hitro na ta problem in postaja vse bolj jasno, da
               bo treba rešitve iskati v mednarodnih dogovorih in še bolj tesnem sodelovanju med
               državami. Poskusi legalizacije konoplje, ki smo jim bili pravkar priča tudi pri nas,
               jasno kažejo, da se bo morala mednarodna skupnost na novo opredeliti do tega problema
               prepovedanih drog. Nove droge in spremembe v vedenju uporabnikov drog pa bodo v
               prihodnje zahtevale večjo fleksibilnost tudi pri obravnavi uživalcev prepovedanih
               drog. V resoluciji o nacionalnem programu na področju prepovedanih drog so med drugim
               nakazane tudi poti in načini reševanja problematike uporabe konoplje v medicini.
               Hkrati resolucija glede pozivov k nadaljnji liberalizaciji dostopa do drog opozarja
               na globalno naravo regulacije vseh drog, vključno s konopljo, in na potrebo, da se
               morebitne spremembe veljavne regulative obravnavajo v sodelovanju s pristojnimi
               mednarodnimi institucijami, Evropsko komisijo, Organizacijo združenih narodov,
               predvsem pa na podlagi znanstveno preverljivih spoznanj in ugotovitev.</p>
               <p>Povsod so seveda možne izboljšave in prav v nadgradnjo obstoječega v smislu boljše
               koordinacije in zagotavljanja večje kakovosti in učinkovitosti je usmerjen predlog
               nacionalnega programa. Predlagane izboljšave temeljijo na v preteklih letih
               opravljenih vrednotenjih izvajanja predhodne strategije in posameznih programov, kot
               je na primer metadonski program v okviru obravnave uživalcev prepovedanih drog v
               Centru za preprečevanje in zdravljenje odvisnosti od drog. Na področju preventive se
               novi nacionalni program osredotoča predvsem na krepitev zdravega načina življenja.
               Poudarek je na zagotavljanju preverjenih, kakovostnih in učinkovitih preventivnih
               programov, ki se izvajajo v različnih okoljih, na primer v šolstvu ali delovnih
               organizacijah. To pa zahteva usklajeno delovanje različnih resorjev ter tudi uvajanje
               standardov za tovrstne programe in njihovo vrednotenje. Na tem področju smo že v sami
               pripravi nacionalnega programa dosegli visoko stopnjo sodelovanja med zdravstvom,
               šolstvom in socialnim varstvom.</p>
               <p>Pomemben del predloga so tudi programi rehabilitacije, celovite psihosocialne
               obravnave, ki so sicer v pristojnosti Ministrstva za delo, družino, socialne zadeve
               in enake možnosti, so pa hkrati nujno nadaljevanje obravnave uporabnikov prepovedanih
               drog v zdravstvu. Področje prepovedanih drog zahteva tesno medresorsko sodelovanje
               ter tudi dobro sodelovanje in vključenost nevladnega resorja. Formalni okvir za tak
               način dela predstavlja medresorska komisija za droge pri Vladi Republike Slovenije,
               ki je besedilo resolucije potrdila in bo tudi v bodoče skrbela za koordinacijo
               izvajanja nacionalnega programa. Komisija vključuje 9 resorjev, predstavnike stroke
               in civilne družbe.</p>
            </sp>
            <sp xml:id="SDZ6-Redna-23-2014-04-02.sp153">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Predlog resolucije je obravnaval Odbor za zdravstvo kot matično delovno telo. Za
               predstavitev poročila odbora zato dajem besedo predsednici odbora gospe Alenki Jeraj.
            </p>
            </sp>
            <sp xml:id="SDZ6-Redna-23-2014-04-02.sp154">

               <speaker>ALENKA JERAJ (PS SDS):</speaker>

               <p>Hvala lepa.</p>
               <p>Odbor za zdravstvo je na svoji 8. seji 12. marca kot matično delovno telo obravnaval
               Predlog resolucije o nacionalnem programu na področju prepovedanih drog 2014–2020, ki
               jo je Državnemu zboru v obravnavo in sprejetje predložila Vlada Republike Slovenije.
               V poslovniškem roku so bili k predlogu resolucije vloženi amandmaji poslanskih skupin
               koalicije SD, DL, PS in DeSUS k več podpoglavjem. Dopolnilno obrazložitev predloga
               resolucije je podala ministrica za zdravje dr. Alenka Trop Skaza. Poudarila je, da
               področje prepovedanih drog zahteva tesno medresorsko sodelovanje in usklajevanje ter
               vključenost nevladnega sektorja. Formalni okvir dela predstavlja Komisija za droge
               pri Vladi Republike Slovenije, ki bo tudi v bodoče skrbela za koordinacijo izvajanja
               nacionalnega programa in vključuje 9 resorjev, predstavnike stroke in civilne družbe.
               Na področju prepovedanih drog se soočamo s številnimi novimi izzivi, predvsem v
               obliki hiperprodukcije novih sintetičnih drog, ki zaradi novih komunikacijskih orodij
               postajajo mednarodni problem.</p>
               <p>V laboratorijih po vsem svetu nastajajo vsak dan nove psihoaktivne snovi, ki se z
               veliko naglico širijo in prodajajo. Mednarodna skupnost se bo morala tako na novo
               opredeliti do problema prepovedanih drog. Aktualnost dogajanja na tem področju se
               kaže tudi v zahtevah civilne družbe po legalizaciji konoplje, ki smo ji priča tudi v
               Sloveniji. Predstavnica Nacionalnega inštituta za javno zdravje je povedala, da
               inštitut več kot 10 let epidemiološko spremlja stanje na tem področju, in podatki
               kažejo, da se vzorec uporabnikov drog v Sloveniji spreminja. V preteklosti je bila v
               ospredju uporaba opiatov, v zadnjih letih pa se predvsem med mladimi pojavljajo
               povsem nove droge. V ospredje prihaja uporaba konoplje, kokaina in novih sintetičnih
               drog ter inhalantov. Na inštitutu je bila v letu 2011–2012 izvedena raziskava o
               uporabi tobaka, alkohola in prepovedanih drog med prebivalci, starimi med 15 do 64
               let. Po podatkih raziskave je 16 % prebivalcev Slovenije kadarkoli v življenju
               uporabilo prepovedano drogo, največkrat konopljo. Najpogosteje se prepovedane droge
               kombinira z alkoholom. Prav tako so raziskave pokazale, da je zelo pogosta uporaba
               konoplje in hlapil med mladostniki.</p>
               <p>V razpravi so nekateri člani odbora menili, da je resolucija premalo konkretna,
               predvsem pa, da ni programsko naravnana. Večji del resolucije je namenjen oceni
               stanja, premalo poudarka pa je danega na ohranjanju abstinence kot vrednote.
               Resolucija se ukvarja s prepovedanimi drogami, potrebovali pa bi tudi resolucijo o
               uporabi dovoljenih drog, predvsem s stališča prevelike uporabe alkohola in tobaka v
               Sloveniji. Tudi v okviru EU poteka široka razprava o rabi alkohola. Slovenija je na
               področju preventive veliko naredila, vprašanje pa je, ali obstoječi programi,
               predvsem metadonski, glede na porabljena sredstva dajejo ustrezne rezultate. Nekateri
               člani so bili mnenja, da resolucija predstavlja dober dokument, s katerim si država
               in ostale inštitucije prizadevajo za to, da bi to področje še naprej tako dobro
               delovalo. Vsi se zavedamo, kakšen problem predstavljajo prepovedane droge v
               družbi.</p>
               <p>Z dobrimi preventivnimi programi je Slovenija na teh področjih veliko naredila. Imamo
               razvito mrežo centrov, aktivne so nevladne organizacije. Ta resolucija je nadgradnja
               oziroma evalvacija prejšnje in predstavlja kakovostno osnovo za nadaljnje delo, ki bo
               podrobneje opredeljeno v akcijskem načrtu. Odbor je sprejel še dva amandmaja k
               podpoglavju Preventiva v vzgoji in izobraževanju in k podpoglavju Preventiva v
               šolskem okolju. Skladno s 128. členom Poslovnika je odbor glasoval o vseh delih
               predloga resolucije skupaj in jih sprejel. Glede na sprejete amandmaje je na podlagi
               133. člena Poslovnika pripravljeno besedilo dopolnjenega predloga resolucije o
               nacionalnem programu na področju prepovedanih drog 2014–2020, v katerega so vključeni
               vsi sprejeti amandmaji. Dopolnjeni predlog resolucije je sestavni del tega
               poročila.</p>
            </sp>
            <sp xml:id="SDZ6-Redna-23-2014-04-02.sp155">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Nove
               Slovenije in v njenem imenu gospa Iva Dimic.</p>
            </sp>
            <sp xml:id="SDZ6-Redna-23-2014-04-02.sp156">

               <speaker>IVA DIMIC (PS NSi):</speaker>

               <p>Spoštovani!</p>
               <p>Ministrstvo za zdravje je kot pristojno ministrstvo v sodelovanju z 9 resorji in
               zunanjimi strokovnjaki ter predstavniki civilne družbe pripravilo predlog resolucije
               o nacionalnem programu Republike Slovenije na področju drog za obdobje 2014–2020.
               Nacionalni program na področju drog v Sloveniji tokrat obravnavamo tretjič, in sicer
               je bil prvi sprejet leta 1992, nato pa je bila po daljšem časovnem razmiku v
               februarju 2004 sprejeta resolucija za obdobje 2004–2009. Cilj predlagatelja
               resolucije je zmanjšati in omejiti škodo, ki bi jo za posameznika, družino in družbo
               predstavljala raba prepovedanih drog. Glede na to, da naj bi bila ta resolucija za
               obdobje od leta 2014 do 2020, torej za šestletno obdobje, se nam v delu potrebnih
               ukrepov zdi preskromna, premalo konkretna in programska. Večji del resolucije je
               namenjen oceni stanja. V Novi Sloveniji menimo, da predlog resolucije ne pomeni
               zadostnega strokovnega odziva na problematiko naraščajočega števila tako ponudnikov
               kot uporabnikov prepovedanih drog.</p>
               <p>V resoluciji je dan občutno premajhen poudarek ohranjanju abstinence kot vrednote,
               ampak ravno nasprotno: pretirani pozitivni diskriminaciji uporabnikov drog. Glede na
               to, da strategija Evropske unije na področju drog poleg prepovedanih vključuje tudi
               dovoljene droge, zlasti alkohol, bi bilo smiselno pripraviti tudi resolucijo o
               uporabi dovoljenih drog, kot sta na primer alkohol in tobak. Evalvacija izvajanja
               pretekle resolucije je pokazala na premalo medsebojnega povezovanja in komunikacije
               med različnimi resorji ter tudi izvajalci programov, ki so bili v veliki meri
               prepuščeni sami sebi. V Poslanski skupini Nove Slovenije se lahko z veliko navedenimi
               ukrepi v resoluciji strinjamo, vendar pa so med njimi tudi takšni, ki jim izrecno
               nasprotujemo. Iz resolucije nekako veje paradigma o varnem uživanju drog, ni pa
               dovolj velikega poudarka danega preventivi in visokopražnih programih, ki imajo za
               cilj abstinenco. To je še posebej pomembno v teh časih, saj pripravljavci resolucije
               v njej priznavajo, da je Slovenija v tem trenutku na pomembnem razpotju tako glede
               vzorcev uporabe drog kot tudi glede pristopov za zmanjševanje rabe prepovedanih
               drog.</p>
               <p>Resolucija daje prevelik poudarek krepitvi mreže nizkopražnih programov in njihovi
               razširitvi na področja, kjer jih še ni, vključno za uporabnike konoplje. Pri
               obravnavi resolucij in druge zakonodaje s področja prepovedanih drog pa smo v Novi
               Sloveniji postali pozorni še na eno dejstvo, in sicer da smo ob vsakem takšnem
               programu malo bolj odprli vrata legalizaciji oziroma sprejemljivosti določene droge.
               Naj konkretiziram. Leta 1994 je bila sprejeta doktrina zdravljenja z metadonom.
               Slovenija je bila ena izmed prvih držav, ki je leta 1999 dekriminalizirala
               nedovoljeno drogo za osebno uporabo. Leta 2005 sta bili uvedeni v program zdravljenja
               še dve dodatni substitucijski zdravili, buprenorfin ter dolgo delujoči morfin. Tudi
               ta resolucija, ki je pred nami, med drugim predvideva uvedbo novega programa, in
               sicer predpisovanja heroina na recept, čemur bo treba prilagoditi vso ostalo
               zakonodajo. Na Odboru za zdravstvo je bila sicer opravljena daljša razprava o sami
               resoluciji, vendar ni bilo zaznati, da bi ta ukrep razen Nove Slovenije še koga
               skrbel.</p>
               <p>Prav tako resolucija predvideva vzpostavitev sistema za testiranje omenjene količine
               vzorcev drog za uporabnike, v katerem bi uporabniki lahko anonimno posredovali vzorce
               v brezplačno ali plačljivo testiranje drog. Nadalje, postavitev iglomatov in program
               izmenjave igel v lekarnah. V Novi Sloveniji menimo, da je pri načrtovanju ukrepov in
               programov treba biti skrajno previden, saj lahko z neprimernimi pristopi celo
               spodbujamo vedenje, ki bi ga v osnovi želeli preprečiti. Menimo, da bi morali v večji
               meri spodbujati preventivne in visokopražne programe, ki imajo za cilj popolno
               abstinenco, kot so terapevtske skupnosti in komune. Ohranjanje abstinence mora biti
               vrednota. V Novi Sloveniji smo proti kakršnimkoli ukrepom v smeri legalizacije in
               dekriminalizacije posameznih prepovedanih drog. Popolnoma nesprejemljiv je predviden
               program predpisovanja heroina na recept glede na podatek, da se je število
               uporabnikov stabiliziralo. Nikjer v resoluciji to ni strokovno utemeljeno. Z vsako
               resolucijo se naredi še kakšen korak več k liberalizaciji.</p>
               <p>Poslanska skupina Nove Slovenije predloga žal iz navedenih razlogov ne podpira.</p>
            </sp>
            <sp xml:id="SDZ6-Redna-23-2014-04-02.sp157">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Pozitivne Slovenije bo predstavil stališče gospod Darko
               Jazbec.</p>
            </sp>
            <sp xml:id="SDZ6-Redna-23-2014-04-02.sp158">

               <speaker>DARKO JAZBEC (PS PS):</speaker>

               <p>Hvala za besedo.</p>
               <p>Moram pohvaliti pripravljavce te resolucije. Po mojem mnenju in mnenju Pozitivne
               Slovenije gre za zelo dober dokument. Namreč, gre za 67 strani – to ni nekaj na 5
               straneh napisano –, za zelo razdelano resolucijo, in če se to dobro prebere, vidimo,
               da nova resolucija o nacionalnem programu na področju prepovedanih drog 2014–2020
               temelji na osnovi. Zdaj bom pa naštel te temelje. Na rezultatih evalvacij pretekle
               strategije 2004–2009, potem na ugotovljenih potrebah vseh resorjev. Namreč, kar 9
               različnih je vključenih. Vidimo, da ta tematika zadeva zelo širok spekter. Nadalje,
               na novejših izsledkih znanosti, na usklajevanju nacionalne zakonodaje z zakonodajo
               EU, na celostnem pristopu, ki združuje na eni strani zmanjševanje povpraševanja in na
               drugi strani zmanjševanje ponudbe. Potem temelji tudi na spremljanju ter upoštevanju
               sprememb epidemiološke slike. V zadnjih letih tako v ospredje prihaja predvsem
               uporaba konoplje, kokaina in sintetičnih drog ter drog, ki trenutno sploh še niso na
               listi prepovedanih drog, saj je inovativnost proizvajalcev in preprodajalcev
               izjemna.</p>
               <p>V primerjavi z EU izstopamo pri uporabi hlapil in konoplje, ki so v Sloveniji, tako
               ocenjuje kar 45 % mladih, zelo lahko dostopna. Prav tako se v Sloveniji ne zavedamo
               dovolj škodljivosti uporabe prepovedanih drog, saj je odstotek mladih, ki se tega
               zavedajo, nižji kot pri mladostnikih v drugih državah Evropske unije. Zato je po
               oceni Poslanske skupine Pozitivna Slovenija izrednega pomena prav preventiva na
               področju vzgoje in izobraževanja tudi v šolskem okolju. Na matičnem delovnem telesu
               smo sprejeli tudi amandmaja odbora, prispela s strani Preventivne platforme. Ta
               vsebina oziroma dopolnjeni predlog resolucije pa je naletel na neodobravanje s strani
               Zveze nevladnih organizacij na področju drog in zasvojenosti, ki opozarja na
               zmanjševanje preventivnih ukrepov ravno v prej omenjenem okolju. Torej, dilema je
               bila, ali je zmanjševanje škode sploh preventiva in ali to sodi v šolsko okolje.</p>
               <p>Pristojno ministrstvo zagotavlja, da je z besedilom še vedno dana možnost vsem
               programom, ki delujejo na podlagi načel zmanjševanja škode za delo v šolskem prostoru
               na podlagi kriterijev kakovosti. Te kriterije pa bo na predlog Komisije Vlade za
               droge pripravila ekspertna skupina za opredelitev preventive v šolskem prostoru, kot
               je v resoluciji že navedeno. Naj za konec še omenim, da je Vlada s predlogom
               resolucije sledila tudi sprejetemu sklepu Odbora za zdravstvo na področju uporabe
               konoplje v medicinske namene, kar je možno zagotoviti s spremembo Uredbe o
               razvrstitvi prepovedanih drog in s tem zagotoviti dostopnost do zdravil, izdelanih iz
               kanabisa. S tem bo omogočena raba zdravil iz konoplje pod zdravniškim nadzorom
               skladno z veljavnimi predpisi na področju zdravil in na podlagi strokovno usklajenih
               smernic za njihovo predpisovanje, ki jih pripravi medicinska stroka.</p>
               <p>V Poslanski skupini Pozitivna Slovenija bomo predlog resolucije o nacionalnem
               programu na področju prepovedanih drog do leta 2020 podprli. Hvala.</p>
            </sp>
            <sp xml:id="SDZ6-Redna-23-2014-04-02.sp159">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske demokratske stranke bo stališče predstavil mag.
               Štefan Tisel.</p>
            </sp>
            <sp xml:id="SDZ6-Redna-23-2014-04-02.sp160">

               <speaker>MAG. ŠTEFAN TISEL (PS SDS):</speaker>

               <p>Še enkrat vsem lep pozdrav, spoštovani prisotni!</p>
               <p>Predlogu resolucije o nacionalnem programu na področju prepovedanih drog 2014–2020 v
               Poslanski skupini Slovenske demokratske stranke ne nasprotujemo. Resolucija je
               običajno lepo napisana, je seznam želja, kaj bi bilo dobro, če bi bilo. Vsekakor
               usmerjajo ideje za izboljšanje položaja na različnih področjih in ravneh, žal pa
               pogosto ostanejo bolj na načelni ravni. Akcijski načrt je tisti, ki konkretizira
               dejavnost v različnih sredinah, posamezne projekte in programe ter velja za obdobje
               dveh let. Na Odboru za zdravstvo smo prejeli obljubo Ministrstva za zdravje, da je
               akcijski načrt v pripravi oziroma da se priprava že končuje. Mnoge dejavnosti že zdaj
               potekajo zgledno, na primer preprečevanje obolevnosti za HIV pri uporabnikih
               prepovedanih drog, in tudi dejavnosti preventive so na več področjih zadovoljive, da
               ne rečemo dobre.</p>
               <p>Številni predstavniki strokovne javnosti, Ministrstvo za zdravje, Nacionalni inštitut
               za javno zdravje, Komisija za droge Vlade Republike Slovenije, Urad za droge, Center
               za zdravljenje odvisnosti od prepovedanih drog kot tudi laična javnost, nevladne
               organizacije, Zveza prijateljev mladine, Združenje za državljanski nadzor
               zdravstvenega varstva, so na odboru predstavili dosežke oziroma izboljšave v
               preteklem obdobju. Tudi poslanci vseh poslanskih skupin smo si bili enotni, da se
               prizadevanja za preventivne ukrepe v zvezi s prepovedanimi drogami ne morejo ločevati
               od preventive v zvezi z dovoljenimi drogami, kot sta nikotin in alkohol. Zasvojenost
               ima lahko enake posledice, ki so prav tako hude, tako na socialnem področju kot na
               področju obolevnosti in smrtnosti. Preventiva se mora začeti že pri načrtovanju
               družine, nadaljevati v vrtcih, šolah, športnih društvih, drugih društvih, delovnih
               organizacijah, zavodih ter tudi v društvih civilne družbe, ki se ciljano ukvarjajo z
               zasvojenci in njihovimi svojci.</p>
               <p>Tudi zdravstveni zavodi, ki se ukvarjajo s posledicami zasvojenosti oziroma
               zasvojenci, včasih preveč rutinsko postopajo in spregledajo kakšno možnost, da je
               zasvojenec še ozdravljiv. Statistika pravi, da se tretjina zasvojencev lahko ozdravi,
               tretjina se zdravi in potem ponovno začne jemati oziroma spada med povratnike, ena
               tretjina zasvojencev pa je nekako odpisanih, prepuščenih metadonski ambulanti, in s
               tem si umijemo roke, da vse storimo. Tako se letno porabi približno 5 milijonov evrov
               za te programe. Morda bi se dalo koga še rešiti iz pekla drog z bolj subtilnimi
               programi. Pred kratkim smo v Državnem zboru obravnavali zakon o konoplji, ki ga je
               predlagal Slovenski konopljin socialni klub in ga je s pomočjo podpisov volivcev
               vložil v parlamentarno obravnavo. Parlamentarna razprava je pokazala, da konopljo
               občasno uporablja 16 % prebivalcev, večinoma v zdravstvene namene. Medicinski učinki
               glede zdravljenja različnih bolezni, tudi raka, večinoma še niso dokazani, je pa
               lajšanje bolečin in boljše počutje tisto, kar bolnike vodi v uporabo konopljinega
               olja.</p>
               <p>V Poslanski skupini Slovenske demokratske stranke ne nasprotujemo uporabi konoplje v
               zdravilne namene, vendar mora biti tudi v rokah medicine in pod kontrolo. To pa
               nikakor ne pomeni legalizacije konoplje. Da je vsebina resolucije o nacionalnem
               programu na področju prepovedanih drog zelo obsežna in prepletena, pove že to, da se
               dotika kar 9 ministrstev. Ker je vključenih toliko organizacij in posameznikov, se
               obeta upanje, da se bo preventiva še izboljšala, da bodo ljudje bolj ozaveščeni in
               tudi bolj pripravljeni pomagati odvisnikom in njihove skupnosti v svojem sosedstvu
               tudi bolj tolerirali oziroma sodelovali z njimi. Tudi za najtežje odvisnike ni
               rešitev metadon ali sterilna igla, ampak tudi individualni pristop, ki lahko privede
               do uspeha. Ravno v tem tednu od 1. do 7. aprila 2014 poteka Teden zdravega mesta in
               Lokalne akcijske skupine za preprečevanje zasvojenosti z drogami. Vključena je
               Slovenska mreža zdravih mest, občine, Rdeči križ in druge humanitarne organizacije,
               zdravstvene organizacije in številni prostovoljci. Čestitam jim za njihovo dela in
               njihova prizadevanja in vsem hvala.</p>
            </sp>
            <sp xml:id="SDZ6-Redna-23-2014-04-02.sp161">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Socialnih demokratov bo stališče predstavila dr. Andreja
               Črnak Meglič.</p>
            </sp>
            <sp xml:id="SDZ6-Redna-23-2014-04-02.sp162">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala za besedo.</p>
               <p>Predlog resolucije o nacionalnem programu na področju prepovedanih drog za obdobje
               2014–2020 predstavlja kontinuiteto resoluciji, ki se je iztekla leta 2009. Predlog
               resolucije so v okviru javne razprave obravnavale različne zainteresirane skupine,
               nevladne organizacije, posamezniki in društva, ki so lahko na predlog besedila podali
               tudi svoje pripombe in dopolnitve. Gre za izjemno kompleksno in multidisciplinarno
               področje, ki se tiče več vladnih resorjev in nevladnih organizacij, ki morajo
               opraviti velik napor, da se uskladijo in skupaj delujejo in sodelujejo pri iskanju
               rešitev, ki bodo na področju prepovedanih drog kljubovale novim izzivom, ki se
               vsakodnevno pojavljajo v novih oblikah. Povečana proizvodnja novih sintetičnih drog v
               kombinaciji z informacijsko-komunikacijskim napredkom nas vsakodnevno postavlja pred
               nove ovire v boju proti uporabi in ozaveščanju o posledicah uporabe prepovedanih
               drog.</p>
               <p>Nova dognanja in rezultati raziskav pa nas navajajo k potrebi, da na ravni mednarodne
               skupnosti opravimo ponoven razmislek o redefiniciji in pristopu k obravnavi
               prepovedanih drog. Nov nacionalni program nadgrajuje obstoječega in odpira možnosti
               za nove pristope pri iskanju odgovorov na izzive. Pred nami je že tretji nacionalni
               program, za katerega upamo, da bo vsaj tako uspešen kot predhodna, ki sta med drugim
               pomembno prispevala k uvrstitvi Slovenije med najuspešnejše države v preprečevanju
               okužb med uporabniki drog. Nacionalni program je tako osnova za izboljšanje stanja in
               se usmerja na področje preventive. Predlog je usmerjen k doseganju boljše
               koordinacije, zagotavljanju večje kakovosti in učinkovitosti, k preventivi s
               poudarkom na krepitvi zdravega načina življenja. Poudarek je tudi na zagotavljanju
               preverjenih, kakovostnih in učinkovitih preventivnih programov, ki se izvajajo v
               različnih okoljih. Pomemben del programa pa je vsekakor tudi rehabilitacija oziroma
               celostna psihosocialna obravnava.</p>
               <p>Izvajanje te strategije je podkrepljeno z dvoletnimi akcijskimi načrti. V teh
               dvoletnih akcijskih načrtih, katerih bistvena lastnost mora biti medsektorski pristop
               k reševanju problematike drog, je treba dobro opredeliti tveganja, ki privedejo do
               zgodnje uporabe drog, ter pristope in ukrepe s ciljem zmanjšanja tveganja na minimum,
               vključevati pa morajo tudi kazalnike napredka. Zato je vsekakor zelo potreben
               analitičen pristop k problematiki in izbor najboljših metod ukrepanja, ki morajo biti
               učinkovite in ne smejo prizadeti integritete posameznika. V Sloveniji je uporaba
               prepovedanih drog problem, ki se širi. V zadnjih letih se pojavljajo povsem nove
               droge in vse večji delež uporabnikov teh novih drog, predvsem med mladimi. To nas
               mora zelo skrbi in na tem področju moramo vsi skupaj opraviti svoje delo.</p>
               <p>Zato Socialni demokrati pozdravljamo sprejetje resolucije o nacionalnem programu na
               področju prepovedanih drog za obdobje 2014–2020, ki temelji na vseh nadaljnjih
               ukrepanjih, in ga bomo tudi soglasno podprli. Hvala lepa.</p>
            </sp>
            <sp xml:id="SDZ6-Redna-23-2014-04-02.sp163">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Državljanske liste bo stališče predstavil gospod Marko
               Pavlišič.</p>
            </sp>
            <sp xml:id="SDZ6-Redna-23-2014-04-02.sp164">

               <speaker>MARKO PAVLIŠIČ (PS DL):</speaker>

               <p>Hvala za besedo, gospa predsedujoča. Spoštovane predstavnice ministrstva, spoštovane
               kolegice in spoštovani kolegi!</p>
               <p>Nacionalni program na področju drog za obdobje 2014–2020 je namenjen celovitemu in
               uravnoteženemu razvoju vseh ukrepov, programov in aktivnosti, ki prispevajo k
               uspešnemu in strokovno podprtemu načinu reševanja problematike prepovedanih drog. Ker
               je problematika prepovedanih drog izrazito medresorsko in multidisciplinarno
               obravnavana, rešitve, ki jih ta program navaja, segajo tako na področje zmanjševanja
               škode, preventive, zdravljenja in socialne obravnave kot tudi na področje
               preprečevanja ponudbe prepovedanih drog. S tem dokumentom, pri pripravi katerega so v
               medresorski delovni skupini sodelovali tako predstavniki nevladnih organizacij kot
               raziskovalci, želimo prispevati tudi različne aktivnosti v regiji in v širšem
               evropskem prostoru, zlasti z našim aktivnim sodelovanjem v mednarodnih
               organizacijah.</p>
               <p>V Državljanski listi zagovarjamo racionalne in strokovno podprte rešitve, zato želimo
               ob tej priliki ponovno spomniti na temo, ki je neposredno povezana z uporabo
               prepovedanih drog. Če želimo slediti priporočilom strokovnjakov s področja uporabe
               drog, bi bilo smiselno pogledati resnici v oči in si priznati, da imamo v Sloveniji
               zelo stigmatizirane nekatere prepovedane droge in hkrati izjemno sproščen odnos do
               nekaterih dovoljenih drog. Konoplje se tako v Sloveniji ne sme uporabljati niti v
               medicinske namene, medtem ko so vina oproščena trošarine. Sedaj pa se vprašajmo, s
               čim imamo več težav – s kronično bolnimi, ki si želijo ozdraveti ali lajšati bolečine
               s pomočjo zdravilnih rastlin, katerih uporaba je ponekod v tujini že dovoljena, ali z
               množičnim alkoholizmom? V Državljanski listi zagovarjamo osebno svobodo umnih in
               razumnih posameznikov, zato smo naklonjeni popolni deregulaciji konoplje z uporabo
               tako v zdravilne kot tudi v tako imenovane rekreativne namene.</p>
               <p>Ker pa se zavedamo, da je uporaba v rekreativne namene problematična in si zasluži
               širšo strokovno obravnavo, danes ponovno pozivamo odgovorne na ministrstvih, ki
               regulirajo proizvodnjo, promet in uporabo konoplje, da v čim krajšem času sprovedejo
               ukrepe, potrebne za uvrstitev konoplje med tradicionalna zdravila rastlinskega izvora
               in omogočijo bolnikom, obolelim z rakom ali drugimi težkimi kroničnimi boleznimi, da
               bodo lahko do zdravil iz konoplje prišli na nadzorovan način in jih uporabljali pod
               nadzorom strokovnjakov, namesto da jih nabavljajo na črnem trgu in jemljejo brez
               kakršnegakoli nadzora. Predlog resolucije torej predstavlja trdno osnovo, da s
               pomočjo strokovnjakov določimo prioritete glede ukrepov in politike na področju drog,
               ki bo končno slonela na trdnih znanstvenih dokazih, ne pa na uveljavljenih družbenih
               normah, ki so rastle okoli strahu pred neznanim.</p>
               <p>Predlog resolucije v Državljanski listi podpiramo.</p>
            </sp>
            <sp xml:id="SDZ6-Redna-23-2014-04-02.sp165">

               <speaker>PODPREDSEDNICA POLONCA KOMAR:</speaker>

               <p> Hvala lepa.</p>
               <p>V imenu Poslanske skupine Slovenske ljudske stranke bo stališče predstavila gospa
               Jasmina Opec.</p>
            </sp>
            <sp xml:id="SDZ6-Redna-23-2014-04-02.sp166">

               <speaker>JASMINA OPEC (PS SLS):</speaker>

               <p> Hvala lepa za besedo. Spoštovani!</p>
               <p>Predlog resolucije o nacionalnem programu na področju drog je sicer obsežen akt, ki
               pa je po mnenju Poslanske skupine Slovenske ljudske stranke vse preveč zbirka zapisov
               in mu predvsem manjkajo dejanske opredelitve in rešitve ter bolj učinkovit program.
               Glede drog je v javnosti veliko govora zadnje čase tudi zaradi vse glasnejših zahtev
               po legalizaciji drog, po uzakonitvi industrijske konoplje in podobnih. Znano je, da
               se na področju prepovedanih drog soočamo s številnimi novimi izzivi, predvsem v
               obliki hiperprodukcije novih sintetičnih drog. Zato bi pričakovali, da se bo
               predlagatelj potrudil in ponudil sodoben, učinkovit in predvsem konkretiziran program
               za tako občutljivo področje, ki ima velike posledice na posameznike in posledično na
               družbo.</p>
               <p>Zavedamo se, da področje prepovedanih drog zahteva tesno medresorsko sodelovanje in
               usklajevanje ter vključevanje civilne pobude in nevladnega sektorja. V Sloveniji smo
               na področju prepovedanih drog v preteklosti razvili že celo vrsto naprednih ukrepov
               in programov. Začele so delovati tudi lokalne akcijske skupine, ki pa so žal ponekod
               zamrle. Tudi taki programi so prispevali, da Slovenija sodi med najuspešnejše države
               v preprečevanju okužbe s HIV in hepatitisom B in C med uporabniki drog. Za to gre
               zahvala predvsem številnim prostovoljcem po lokalnih skupnostih, da pomagajo
               prepoznati probleme in poskušajo pomagati reševati. Program mora vsebovati tudi jasne
               definicije, da ne prihaja v praksi do zapletov in do različnih tolmačenj in ga ne bi
               bilo mogoče učinkovito izvajati.</p>
               <p>V Poslanski skupini Slovenske ljudske stranke kljub kritičnosti do predloga podpiramo
               predloženi nacionalni program, ki odpira možnosti za ukrepanje na novih področjih, ki
               se odpirajo in predlagajo nadgradnjo obstoječih pristopov na področju prepovedanih
               drog. Prav tako se nam zdi pomembno, da program na področju preventive daje poudarek
               vzgoji za zdravo življenje. Podpiramo usmeritve, ki bodo zagotavljale preverjene,
               kakovostne in učinkovite preventivne programe, ki se izvajajo v različnih okoljih.
               Pomembno je, da se ozaveščanje začne že v rosnih, mladih letih, v otroštvu in šolah
               ter se nadaljuje na delovnem mestu in v delovnih organizacijah. To zagotovo zahteva
               usklajeno delovanje različnih resorjev in tudi uvedbo standardov za take programe in
               njihovo vrednotenje. Ob tem programu v Poslanski skupini Slovenske ljudske stranke
               želimo poudariti, da je bodočnost mladih in skrb za njihov zdrav razvoj, da ne bodo
               zapadali v različne odvisnosti, tudi in predvsem od alkohola, torej od dovoljenih in
               nedovoljenih drog, odvisna od vpliva v družbi, ključna pa je v vlogi družine in v
               ozaveščenosti staršev, zato mora država in družba tudi v krizi ali še posebej v krizi
               podpirati družino, pomagati staršem, da lahko opravljajo svojo poklicanost in skrbijo
               za svoje otroke. Brez take podpore družini so vsi programi zaman. Zato v podpori
               programa v Poslanski skupini Slovenske ljudske stranke pričakujemo učinkovite
               dvoletne akcijske programe, ki bodo vključevali tudi skrb za družinsko življenje in
               ozaveščanje staršev kot enega osnovnih pogojev za zdrav razvoj otrok in mladine.
               Hvala.</p>
            </sp>
            <sp xml:id="SDZ6-Redna-23-2014-04-02.sp167">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev Slovenije bo stališče
               predstavil gospod Ivan Hršak.</p>
            </sp>
            <sp xml:id="SDZ6-Redna-23-2014-04-02.sp168">

               <speaker>IVAN HRŠAK (PS DeSUS):</speaker>

               <p>Hvala za besedo, predsedujoča. Lep pozdrav vsem!</p>
               <p>Dopolnjeni predlog resolucije o nacionalnem programu na področju prepovedanih drog za
               obdobje 2014–2020 predstavlja strateško izhodišče za enoten, celovit in uravnotežen
               pristop države na področju drog. Prilagojen je trenutnim razmeram in novim izzivom,
               ki se pojavljajo na tem področju, kot so na primer zahteve po drugačni ureditvi
               uporabe konoplje, še zlasti pa ukrepom v zvezi z uživanjem številnih novih vrst drog,
               ki v zadnjem času dosegajo hiperprodukcijo in v zvezi s katerimi se šele išče prave
               pristope za zajezitev njihove uporabe. V Sloveniji, podobno kot v drugih državah
               Evropske unije, v zadnjih letih delež uporabnikov drog, ki uporabljajo heroin kot
               prvo drogo upada, a hkrati v ospredje prihaja uporaba konoplje, kokaina in
               sintetičnih drog ter drog, ki trenutno še niso na listi prepovedanih drog. Te droge
               so lahko dostopne in relativno poceni, vendar pa za uporabnike predstavljajo veliko
               tveganje, saj pogosto vsebujejo neraziskane snovi.</p>
               <p>Nacionalni inštitut za javno zdravje je v letih 2011 in 2012 izvedel prvo raziskavo o
               uporabi tobaka, alkohola in prepovedanih drog med prebivalci, starimi od 15 do 64
               let, pri čemer so odkrili, da je med vsemi prebivalci katero izmed prepovedanih drog
               uporabilo 16 % prebivalcev, največ konopljo. Pri tem poseben problem predstavlja
               problematika uporabe več drog hkrati, zlasti v kombinaciji z alkoholom, kar je
               najbolj razširjeno v populaciji mladih odraslih. Prav slednje je izjemno
               zaskrbljujoče. Alarmanten je tudi podatek, da je v letu 2011 okrog 25 % anketiranih
               dijakov, starih med 15 in 16 let, že uporabilo katero od prepovedanih drog, pri čemer
               v Sloveniji izstopa uporaba konoplje in inhalantov, lepil, razredčil in kuhinjskega
               plina. V Poslanski skupini Demokratične stranke upokojencev Slovenije menimo, da
               dejstvo, da pri nas večji odstotek mladih kot v povprečju v Evropski unije ocenjuje,
               da uporaba konoplje ni tvegana, zahteva resno delo na področju ozaveščanja in
               preventive v vzgoji in izobraževanju.</p>
               <p>Izpostaviti velja tudi problematiko mladostnikov, ki uporabljajo droge. Gre za
               najstnike, stare 15 oziroma 16 let, ki bi potrebovali zdravljenje z metadonom.
               Precejšen delež le-teh namreč ostaja izven obstoječih programov, saj se slednji
               izvajajo le za odrasle, mladim pa niso prilagojeni. V naši poslanski skupini zato še
               posebej pozdravljamo, da so si pristojni za cilj zadali razvoj specifičnih programov
               za posebej ranljive skupine. V okviru le-teh pa je treba razviti tudi nove
               podprograme za pomoč nosečnicam, otrokom in družinam, saj v Sloveniji beležimo porast
               števila uporabnikov drog, ki živijo v različnih oblikah partnerskih skupnosti in
               imajo otroke. Nacionalni program na področju drog temelji na ugotovljenih potrebah na
               tem področju v vseh pristojnih resorjih, na rezultatih evalvacij izvajanja pretekle
               strategije, na novejših izsledkih znanosti ter na obstoječi zakonodaji s tega
               področja. Pripravljen pa je bil v sodelovanju tako uporabnikov kot nevladnih
               organizacij, strokovnjakov in politike. Ob tem pa naj dodam, da področje drog in
               preprečevanje njihove uporabe ni zgolj množica določenih ukrepov in ciljev, ampak je
               predvsem veliko žalostnih zgodb in uničenih življenj.</p>
               <p>V Poslanski skupini Demokratične stranke upokojencev Slovenije bomo dopolnjeni
               predlog resolucije podprli. Hvala.</p>
            </sp>
            <sp xml:id="SDZ6-Redna-23-2014-04-02.sp169">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Tako smo končali s predstavitvijo stališč poslanskih skupin. Amandmaji k dopolnjenemu
               predlogu resolucije niso bili vloženi. Odločanje o predlogu resolucije bomo v skladu
               s časovnim potekom seje zbora opravili danes v okviru glasovanj, pol ure po
               prekinjeni 18. točki dnevnega reda. S tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA OBRAVNAVO PREDLOGA RESOLUCIJE O
                  NACIONALNEM PROGRAMU ŠPORTA V REPUBLIKI SLOVENIJI ZA OBDOBJE 2014–2023.</title>
               </p>
               <p>Predlog resolucije je v obravnavo zboru predložila Vlada. Za dopolnilno obrazložitev
               predloga resolucije dajem besedo predstavniku Vlade. Aljuš Pertinač, državni sekretar
               na Ministrstvu za izobraževanje, znanost in šport.</p>
            </sp>
            <sp xml:id="SDZ6-Redna-23-2014-04-02.sp170">

               <speaker>ALJUŠ PERTINAČ:</speaker>

               <p>Hvala, gospa podpredsednica. Spoštovani poslanke in poslanci! Hvala lepa za
               besedo.</p>
               <p>Resolucija o nacionalnem programu športa prihaja na vaše klopi pozno, ampak se mi
               zdi, da vseeno še vedno pravi čas. Nekaj let je minilo, odkar je potekla veljavnost
               prejšnjemu nacionalnemu programu športa. Res je sicer, da se je vmes ta še vedno
               uporabljal kot podlaga za pripravo letnih programov športa, ampak se boste verjetno
               strinjali z menoj, da je že prav, da se je pripravila tudi resolucija o nacionalnem
               programu športa, ki nagovarja sedaj 9-letno obdobje od leta 2014 do leta 2023. Vesel
               sem, da je javna predstavitev mnenj pokazala široko podporo znotraj civilne sfere
               znotraj športa temu dokumentu, da smo skozi to javno predstavitev mnenj lahko
               naslovili tudi še nekatera odprta vprašanja, ki so potem v nadaljnji obravnavi
               dokumenta na matičnem delovnem telesu bila tudi, vsaj po našem mnenju, ustrezno
               naslovljena, nekaj jih je pa še danes pred nami.</p>
               <p>Pričakujem, da bo dokument sprejet še s kakšnim amandmajem in da bo res dobra podlaga
               za to, da v naslednjem 9-letnem obdobju pripravimo ustrezne letne programe športa
               oziroma najprej izvedbeni načrt, s katerim bomo poskrbeli, da bodo strateški cilji,
               ki so v dokumentu zajeti, tudi uresničeni. Izpostavil bi še celovitost dokumenta, ki
               na enem mestu naslavlja vsa vprašanja, ki zadevajo šport v Republiki Sloveniji, tako
               če govorimo o vrhunskem športu, rekreativnem športu, množični participaciji v športu,
               športu starejših, športu otrok in mladine, o povezavi športa z izobraževalnim
               sistemom, grajenju profesionalne kariere športnikov po zaključku svoje profesionalne
               poti in tako naprej. Skratka, zdi se mi, da se lahko veselimo obravnave in, verjamem,
               sprejetja tega dokumenta, potem pa nas seveda kot predlagatelja čaka težko delo,
               ampak hvaležno, da spravimo te cilje, ki so zajeti v resoluciji, tudi v prakso
               oziroma jih uresničimo. Toliko za uvod. Hvala lepa.</p>
            </sp>
            <sp xml:id="SDZ6-Redna-23-2014-04-02.sp171">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Predlog resolucije je obravnaval Odbor za izobraževanje, znanost, šport in mladino
               kot matično delovno telo. Za predstavitev poročila odbora dajem besedo predsedniku
               gospodu Jožefu Kavtičniku.</p>
            </sp>
            <sp xml:id="SDZ6-Redna-23-2014-04-02.sp172">

               <speaker>JOŽEF KAVTIČNIK (PS PS):</speaker>

               <p>Hvala lepa, podpredsednica. Lep pozdrav državnemu sekretarju, v. d. direktorju
               Direktorata za šport! Kolegice in kolegi!</p>
               <p>Odbor za izobraževanje, znanost, šport in mladino je na svoji 13. seji 11. 3. 2014
               obravnaval Predlog resolucije o Nacionalnem programu športa v Republiki Sloveniji za
               obdobje 2014–2023. Predlog resolucije je obravnavala tudi komisija Državnega sveta za
               kulturo, pred tem pa je bila 27. februarja 2014 v Državnem zboru tudi javna razprava
               o predstavitvi mnenj o predlogu resolucije o nacionalnem programu športa, ki je dobil
               širšo strokovno podporo. Torej, kot sem dejal, je Komisija Državnega sveta za
               kulturo, znanost in šport v svojem mnenju predlog resolucije sicer podprla, a
               opozorila, da se vrsta podpornih mehanizmov na področju športa vendarle ni
               udejanjila, in sicer pri uveljavljanju programov športne vzgoje v celotni
               izobraževalni vertikali. Predvsem so mislili tukaj na terciarni ravni in tudi na
               področju zdravstvenega varstva športnikov. Premalo naj bi bilo doseženo tudi pri
               promociji poslanstva športa kot pomembnega dejavnika zdravega načina življenja.</p>
               <p>Opozorili so tudi na vprašanje urejanja statusa vrhunskega športnika za vključitev v
               programe visokošolskega izobraževanja oziroma o karierni možnosti po koncu športnega
               udejstvovanja. Opozorili so na pomembnost ugodne davčne politike oziroma na finančne
               spodbude na področju podjetništva. Opozorilo je šlo v smeri zmanjševanja števila ur
               športne vzgoje v nekaterih športnih programih in opuščanje športne vzgoje iz
               visokošolskih programov. Zato so predlagali odboru, da sprejme amandma v 9. poglavju,
               da se ukrep obštudijske športne dejavnosti iz druge skupine uvrstijo v prvo skupino.
               Ta amandma ni dobil podpore odbora. Državni sekretar na Ministrstvu za izobraževanje,
               znanost in šport je v imenu predlagatelja povedal, da z nacionalnim programom športa
               država soustvarja pogoje za razvoj športa kot pomembnega dejavnika razvoja
               posameznika in družbe ter prispeva k zmanjševanju neenakosti na področju dostopnosti
               do športne vadbe.</p>
               <p>Nacionalni program športa opredeljuje javni interes, ki ga udejanjajo nosilci in
               izvajalci slovenskega športa. Velik poudarek je dan na področju strokovnosti dela,
               povečanju vpliva civilne sfere in odločanja, zagotavljanja avtonomije nosilcev pri
               upravljanju meril in ukinitvi monopolov, vnaša pa tudi potrebe po posodobitvi
               strateške usmerjenosti športa. V predlog resolucije so vključene tudi nove vsebine
               kot samostojna poglavja, kot na primer obštudijske športne dejavnosti, šport
               starejših, izobraževanje nadarjenih in vrhunskih športnikov, profesionalni šport,
               športni turizem, varuh športnikovih pravic, trajnostni vidik v športu ter
               preprečevanje zlorab pri športnih stavah. Opozoril je tudi na to, da bo nacionalni
               program športa v celoti mogoče uveljavljati postopoma, skladno z uspešnostjo, rastjo
               javnih sredstev, ki se namenjajo za šport na državni in lokalni ravni.
               Zakonodajno-pravna služba je podala pisno mnenje in pojasnila, da so bile njihove
               pripombe deloma upoštevane v vloženih amandmajih koalicijskih poslanskih skupin.</p>
               <p>V okviru razprave so članice in člani odbora ter drugi vabljeni pri obravnavi 1.
               poglavja menili, da je za izvajanje programov predloga resolucije potrebna urejenost
               zakonodaje. V razpravi k poglavju 6.1.1 pa so se pogovarjali tudi o športni
               dejavnosti v vzgojno-izobraževalnih ustanovah, ki se sicer izvaja, velik del pa je
               tudi plačljiv in zato so za nekatere nedostopne. Tukaj je bil vložen amandma, ki ga
               je odbor tudi sprejel. V razpravi o amandmajih k poglavju 6.1.7 je državni sekretar
               opozoril, da področje delovnih razmerij športnikov urejata Zakon o športu in
               pravilnik Pogoji, pravila in kriteriji za registriranje in kategoriziranje športnikov
               v Republiki Sloveniji. V razpravi o amandmajih je k podpoglavjema 6.4.3 in 6.5
               državni sekretar opozoril, da bi z uvajanjem ustreznejših, ugodnejših davčnih politik
               za vrhunske športnike posegali na področje davčne zakonodaje, kar ni v pristojnosti
               predloga resolucije. Po končani razpravi o posameznih poglavjih je odbor sprejel
               nekaj amandmajev, en amandma pa je bil tudi umaknjen. Odbor je v skladu s 128. členom
               Poslovnika glasoval o vseh delih predloga resolucije skupaj in jih sprejel. Glede na
               sprejete amandmaje je na podlagi prvega odstavka 133. člena Poslovnika pripravljeno
               besedilo dopolnjenega predloga resolucije, v katerega so vključeni sprejeti
               amandmaji. Dopolnilni predlog resolucije je sestavni del tega poročila.</p>
            </sp>
            <sp xml:id="SDZ6-Redna-23-2014-04-02.sp173">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Kot prva ima besedo gospa Alenka Bikar
               v imenu Poslanske skupine Pozitivna Slovenija.</p>
            </sp>
            <sp xml:id="SDZ6-Redna-23-2014-04-02.sp174">

               <speaker>ALENKA BIKAR (PS PS):</speaker>

               <p>Hvala za besedo. Spoštovani vsi prisotni, prav en lep dober dan želim!</p>
               <p>Predlagani nacionalni program športa za obdobje 2014–2023 ima osnovni cilj, da šport
               ostane pomemben del kulture našega naroda. Resolucija dejansko udejanja, kar določa
               Zakon o športu, in sicer opredeljuje način uresničevanja javnega interesa v športu.
               Predstavlja stabilno okolje za udejanjanje športa kot pomembnega dejavnika razvoja
               vsakega posameznika, s posebno pozornostjo namenjeno športni dejavnosti otrok in
               mladine, kar bo nedvomno imelo vpliv tudi na razvoj slovenskega vrhunskega športa.
               Nacionalni program zajema področja športnih programov, športnih objektov in naravnih
               površin za šport, razvojnih dejavnosti, organiziranosti v športu, športnih prireditev
               in promocije športa, družbene in okoljske odgovornosti v športu ter podpornih
               mehanizmov za šport. Med ključnimi cilji so tako povečanje deleža redno športno
               dejavnih odraslih prebivalcev Slovenije, deleža športno dejavnih prebivalcev v
               strokovno vodenih programih, povečanje števila športnikov v tekmovalnih sistemih,
               obdržati število vrhunskih športnikov in tako dalje. Bistvo celotne strategije pa je
               povečati prepoznavnost športa kot pomembnega družbenega podsistema. Kot tak
               nacionalni program ne posega v sam šport, ampak predvsem ustrezno ustvarja primerne
               pogoje za njegov razvoj.</p>
               <p>V Poslanski skupini Pozitivna Slovenija nacionalni program športa za naslednje
               obdobje podpiramo v iskreni želji, da bi bile zmage naših športnic in športnikov
               posledice predvsem naše uspešne in učinkovite športne politike in ne posledica
               globine denarnic njihovih staršev. Hvala lepa.</p>
            </sp>
            <sp xml:id="SDZ6-Redna-23-2014-04-02.sp175">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske demokratske stranke gospod Tomaž Lisec.</p>
            </sp>
            <sp xml:id="SDZ6-Redna-23-2014-04-02.sp176">

               <speaker>TOMAŽ LISEC (PS SDS):</speaker>

               <p>Spoštovani!</p>
               <p>V Poslanski skupini SDS smo predlagali tudi javno razpravo o resoluciji o nacionalnem
               programu športa v Republiki Sloveniji za naslednje obdobje, ki je bila po našem
               mnenju uspešna. Ugotavljamo pa, da je sama resolucija napisana zelo splošno, brez
               nekaterih pomembnih ključnih področij, kot je na primer izobraževanje športnikov.
               Tako smo tudi sami predlagali in še tudi za danes predlagamo, da se v resolucijo
               vključi amandma, ki bi govoril, da se mora vrhunskim športnikom omogočiti možnost
               študija vsaj na daljavo. Nekorektno je, da so kaznovani zaradi tega, ker tekmujejo in
               trenirajo, ob tem pa se ne morejo izobraževati. Večina športnikov se mora že v rani
               mladosti, najkasneje pa v srednji šoli, odločiti, ali bodo nadaljevali šolanje ali pa
               se popolnoma posvetili športu. Zaradi tega oziroma tega sistema v Sloveniji izgubimo
               veliko nadarjenih športnikov, po drugi strani pa mnogi tudi prekinejo izobraževanje
               ter z njim začnejo spet po koncu športne kariere, kar pa je težko.</p>
               <p>Strinjamo se lahko, da je po tolikšni odsotnosti izobraževanja precej težko začeti na
               vseh področjih, tudi na izobraževanju. Ugotavljamo tudi, da so delovna razmerja v
               športu precej staro opredeljena in zastavljena. Žalosti nas tudi odnos koalicije, te
               vlade, ki na matičnem odboru ni sprejela niti enega amandmaja Slovenske demokratske
               stranke, čeprav so bili po našem mnenju strokovno in dobro pripravljeni. Slovenski
               športniki so soočeni z zelo neugodno davčno politiko, zato v Poslanski skupini SDS
               pozdravljamo Zakon o premostitvenem zavarovanju poklicnih športnikov, a v resoluciji
               bi lahko omenili, da si vsaj prizadevamo za davčno razbremenitev športnikov. V SDS
               obžalujemo tudi to, da se premalo posvečamo področju sponzorstev v športu. Glede na
               obstoječo zakonodajo pogrešamo poglavje, ki bi omenjalo ali za prihodnost predvidelo
               možnost oglaševanja in posledično vlaganja sponzorskih sredstev v šport tujim
               družbam, kot so na primer stavniške hiše, od česar bi imel slovenski šport glede na
               trenutne gospodarske razmere vsekakor mnogo koristi.</p>
               <p>Po drugi strani pa je aktualna vlada Alenke Bratušek z novelo Zakona o dostopu do
               informacij javnega značaja slovenskemu športu in slovenskim športnikom in športnicam
               naredila medvedjo uslugo. Po mnenju SDS politika nima kaj delati v športu. Kot napad
               politike na šport pa lahko označimo spremembe Zakona o lastninskem preoblikovanju
               Loterije Slovenije, ki privilegira položaj Olimpijskega komiteja Slovenije, spremembe
               pa so bile kritizirane s strani mnogih strokovnjakov in tudi s strani Komisije za
               preprečevanje korupcije. Če bi koalicija imela interes urediti položaj Fundacije za
               šport, bi to lahko uredila z novim zakonom, ne pa z zakonom, katerega glavni namen se
               je zaključil po našem mnenju že pred 10 leti. Spoštovani, spoštovane! V resoluciji je
               še ogromno odprtih vprašanj. Škoda. Pričakujemo pa, da bo zakonodaja na tem področju
               bolj konkretna, bolj vsebinska in bolj v prid slovenskim športnikom in športnicam.
               Hvala.</p>
            </sp>
            <sp xml:id="SDZ6-Redna-23-2014-04-02.sp177">

               <speaker>PODPREDSEDNICA POLONCA KOMAR:</speaker>

               <p> Hvala lepa tudi vam.</p>
               <p>Naslednja ima besedo mag. Majda Potrata, ki bo predstavila stališče Poslanske skupine
               Socialnih demokratov.</p>
            </sp>
            <sp xml:id="SDZ6-Redna-23-2014-04-02.sp178">

               <speaker>MAG. MAJDA POTRATA (PS SD):</speaker>

               <p> Hvala za besedo, gospa podpredsednica. Spoštovani gospod državni sekretar,
               spoštovani gospod direktor Direktorata za šport!</p>
               <p>Kakšno je mnenje poslanske skupine o resoluciji, ne da bi segali v druga področja
               zakonodaje. Prejšnji nacionalni program športa je segel do leta 2010, zato so se
               aktivnosti za novega začele že pod ministrovanjem dr. Igorja Lukšiča, ko je bila
               opravljena zelo obširna analiza takrat iztekajočega se nacionalnega programa športa.
               Žal so aktivnosti pod ministrom dr. Žigo Turkom zastale. Z nacionalnim programom
               športa država soustvarja pogoje za razvoj športa kot pomembnega dejavnika razvoja
               posameznika in družbe ter prispeva k zmanjševanju neenakosti pri dostopnosti do
               športne vadbe. Nacionalni program športa opredeljuje javni interes, ki ga udejanjajo
               nosilci in izvajalci slovenskega športa. Predlog novega nacionalnega programa športa
               prinaša nekatere novosti, ki so predvsem posledice ugotovljenih slabosti prejšnjega
               nacionalnega programa športa ter potrebe po posodobitvi strateške usmerjenosti športa
               nasploh – to je namreč naloga resolucije. Tako so bile vključene nove vsebine kot
               samostojna poglavja, med temi na primer obštudijske športne dejavnosti, ki so prvič
               umeščene kot samostojno poglavje, ali pa, denimo, šport starejših, ki je največji in
               najhitreje rastoči segment slovenskega športa, ali pa izobraževanje nadarjenih in
               vrhunskih športnikov.</p>
               <p>Govora je predvsem o sodobnih oblikah izobraževanja, ki športnikom omogočajo
               enakovreden dostop do športnega treninga in izobraževanja. Profesionalni šport, pri
               čemer gre predvsem za razjasnitev organizacijskega vidika profesionalnega športa,
               športni turizem v sodelovanju z drugim ministrstvom, to je Ministrstvom za
               gospodarski razvoj in tehnologijo, in agencijo SPIRIT Slovenija, pa recimo o varuhu
               športnikovih pravic, trajnostnih vidikih v športu, preprečevanju zlorab pri športnih
               stavah in tako dalje. Temeljna strateška cilja nacionalnega programa športa pa sta
               predvsem povečanje deleža športno dejavnih prebivalk in prebivalcev Slovenije ter
               ohranjanje števila vrhunskih športnikov, ki je že sedaj izjemno visoko. Zastavljeni
               strateški cilji vodijo do povečanja prepoznavnosti športa kot pomembnega družbenega
               podsistema, kar je tudi rdeča nit celotne strategije.</p>
               <p>Zaustavila se bom pa samo še ob ureditvi izobraževanja nadarjenih in vrhunskih
               športnikov. Najbolj primerna sistemska ureditev izobraževanja nadarjenih in vrhunskih
               športnikov je nadgradnja obstoječega sistema. Stična točka šole in vrhunskega športa
               je kakovostna, strokovno vodena športna vzgoja nadarjenih otrok, zato je tem
               programom treba dati največje vsebinsko, metodološko in materialno finančno podporo.
               Izobraževalni program je v pristojnosti šolstva, medtem ko naj bi letni program
               športa zagotovil ustrezne razvojne pogoje in podpore. Različni modeli usklajevanja
               učnih obveznosti in športne poti športnikom omogočajo enakopravnejše možnosti
               izobraževanja v osnovni in srednji šoli, medtem ko v visokošolskem izobraževanju v
               preteklosti še nismo vzpostavili ustreznih praks.</p>
               <p>Nacionalni program športa na tem področju opredeljuje tri ukrepe. Prvič, izboljšati
               kakovost spodbud za športno nadarjene šolarje. Drugič, povečati število športnih
               oddelkov v negimnazijskih programih. Tretjič, izboljšati kakovost dela športnih
               oddelkov v srednjih šolah. Izvedbeni načrt nacionalnega programa športa pa bo
               predvideval dejavnosti na področju sistemske ureditve izobraževanja športnikov. Naj
               navedem samo nekatere: usklajevanje šolskih in športnih obveznosti, sofinanciranje
               športnih oddelkov v srednjih šolah, štipendije programom poklicnih kvalifikacij,
               štipendije slovenskih univerz za izobraževanje vrhunskih športnikov po zaključku
               športne kariere, ustanovitev olimpijskega univerzitetnega športnega centra za trening
               vrhunskih športnikov študentov v Ljubljani, razvoj tutorskega sistema za športnike in
               tako dalje. Naj omenim, da pričakujem podporo amandmaju, ki govori o šahu.</p>
               <p>Sicer pa bomo v Poslanski skupini Socialnih demokratov nacionalni program športa
               podprli. Hvala.</p>
            </sp>
            <sp xml:id="SDZ6-Redna-23-2014-04-02.sp179">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Državljanske liste bo stališče predstavil gospod Branko
               Kurnjek.</p>
            </sp>
            <sp xml:id="SDZ6-Redna-23-2014-04-02.sp180">

               <speaker>BRANKO KURNJEK (PS DL):</speaker>

               <p>Hvala za besedo, spoštovana podpredsednica. Spoštovani gospod državni sekretar,
               spoštovani gospod direktor direktorata, poslanke in poslanci!</p>
               <p>Najsi bo rekreativen, amaterski ali profesionalen, vsak izmed nas je športnik z dušo
               in telesom. Šport nas spremlja skozi celo življenje, je del našega tako mentalnega
               kakor tudi fizičnega razvoja in je nujno potreben za vzdrževanje življenjske
               kondicije. Nacionalni program športa v Republiki Sloveniji za obdobje 2014–2023 je
               tisti temeljni dokument, ki določa in usmerja politiko športa oziroma predpisuje
               pogoje za njegov razvoj in umestitev v družbi. Ker je, kot že rečeno, šport umeščen v
               vse pore družbenega življenja, je za pripravo takšnega osnovnega dokumenta treba
               pritegniti, prisluhniti in upoštevati vso zainteresirano javnost, kar je ministrstvo
               tudi storilo. Da je temu tako, so pred dobrim mesecem v veliki meri pritrdili tudi
               razpravljavci na javni predstavitvi mnenj v Državnem zboru, pa tudi na matičnem
               odboru nihče izmed članov ni glasoval proti. Je pa seveda treba poudariti, da vse
               želje na odboru, predlagane tudi z amandmaji, zaradi realnih izvedbenih in finančnih
               možnosti niso bile uslišane. Posledice dobrega sodelovanja deležnikov se v najboljši
               možni meri odrazijo tudi v kvaliteti resolucije, ki daje velik poudarek na
               strokovnost dela v športu in odpravlja ugotovljene napake v uradno že leta 2010
               potekli zadnji resoluciji.</p>
               <p>Če dovolite, glavnih ciljev, ki jih prinaša resolucija, ne bi še enkrat našteval, saj
               so bili predhodno že predstavljeni s strani nekaterih govornikov. Bi si pa v
               Državljanski listi želeli, da ti cilji ne bi ostali le mrtve črke na papirju, temveč
               da bi bili v čim večji meri tudi uresničeni. Se nam pa zdi še posebej pomembno, da je
               šport na splošno v največji možni meri dostopen čim širšemu krogu državljank in
               državljanov in da so zagotovljeni zadostni pogoji za vse kategorije športnikov v vseh
               starostnih obdobjih. Prav tako ne smemo zanemariti s športom povezanih kategorij, kot
               so na primer skrb za zdravo prehrano, boj proti dopingu in tudi družbeni pojavi, kot
               so navijaško nasilje in izražanje rasne ali druge nestrpnosti.</p>
               <p>V zvezi s tem bi želel citirati odstavek iz uvoda resolucije, ki po našem mnenju
               zajema bistvo dokumenta. Pravi, citiram: <q>"Šport je temeljna pravica vsakega človeka,
               tako otroka, mladostnika, odraslega človeka, starostnika, znotraj teh skupin pa tudi
               vseh oseb s posebnimi potrebami. Športna dejavnost je pomembna za blaginjo
               prebivalcev Slovenije. Zaradi vpliva na razvoj mladega človeka in s tem tesno
               povezanega oblikovanja zdravega življenjskega sloga ter pridobivanja socialnih
               kompetenc predstavlja športna dejavnost otrok in mladine prednostno vsebino
               nacionalnega programa športa, prav tako pa je izjemnega pomena redna športno
               rekreativna dejavnost odraslih, ki ne sme podleči diskriminaciji na podlagi
               socialno-ekonomskega statusa."</q> Naj na koncu podam razmišljanje, da smo poslanci
               zaradi nenehnega sedenja v Državnem zboru najverjetneje slab zgled rednega športnega
               udejstvovanja in zdravega načina življenja.</p>
               <p>A bomo ob glasovanju v Državljanski listi kljub temu, seveda v dobro vseh ostalih
               državljank in državljanov, v rekordno hitrem času stisnili gumb za resolucijo. Hvala.
            </p>
            </sp>
            <sp xml:id="SDZ6-Redna-23-2014-04-02.sp181">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske ljudske stranke bo stališče predstavil gospod
               Janez Ribič.</p>
            </sp>
            <sp xml:id="SDZ6-Redna-23-2014-04-02.sp182">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora. Predstavniki Vlade,
               spoštovani gospe in gospodje, poslanke in poslanci!</p>
               <p>Predlagana resolucija o nacionalnem programu športa za obdobje 2014–2023 predstavlja
               temeljni strateški dokument razvoja slovenskega športa, tako rekreativnega kot
               profesionalnega, in postavlja pogoje za razvoj slovenske družbe. Šport namreč
               predstavlja enega ključnih dejavnikov posameznikovega razvoja, zato je zelo pomembno,
               da je športna aktivnost vključena v vzgojo že od posameznikove rane mladosti dalje.
               Nedavne ugotovitve o slabih gibalnih sposobnostih slovenskih otrok kažejo na to, da
               je otrokom in mladostnikom treba omogočati čim širšo dostopnost do telesne aktivnosti
               ter jih tudi motivirati, da bodo v športu uživali in v njem razvijali tako socialne
               kot gibalne sposobnosti. Predlagani nacionalni program športa daje športu še večjo
               družbeno veljavo, še bolj poudarja strokovnost pri športnem delu, vnaša pa tudi
               potrebe po posodobitvi strateške usmerjenosti športa.</p>
               <p>Med temeljne strateške cilje pa program postavlja povečevanje deleža športno dejavnih
               prebivalcev Slovenije ne glede na njihov socialni status in starost. Program tako
               postavlja ambiciozen cilj glede vključenosti v športne dejavnosti prebivalcev
               Slovenije. Določa namreč, da se bo do leta 2023 delež športno dejavnih odraslih
               povečal na 70 %, kar je po mnenju Poslanske skupine Slovenske ljudske stranke
               dosegljiv cilj. Športna zavest in želja po gibanju je namreč med Slovenci zelo
               prisotna, kar se najbolj kaže v teh toplih pomladanskih dneh, ko na cestah srečujemo
               kolesarje, na sprehajalnih poteh pa pohodnike, sprehajalce in tekače. Slovenci smo
               športen narod. Smo pravzaprav fenomen v svetovnem merilu, saj skorajda ni športne
               panoge, v kateri naši profesionalni športniki, pa tudi nekateri amaterji, ne bi bili
               v svetovnem vrhu.</p>
               <p>8 odličij z nedavnih zimskih olimpijskih iger v Sočiju ter tudi izjemni uspehi
               ostalih slovenskih športnikov nedvomno dokazujejo, da je slovenski šport na pravi
               poti. To ne nazadnje dokazuje tudi konstantno naraščajoča udeležba državljank in
               državljanov na raznoraznih športno-rekreativnih prireditvah. V Poslanski skupini
               Slovenske ljudske stranke verjamemo, da se bo takšen razvoj športa še naprej
               nadaljeval in da bo nacionalni program športa 2014–2023 uspešno kazal smer tega
               razvoja. Upamo le, da bo za njegovo uresničevanje zagotovljenih dovolj finančnih
               sredstev, tako javnih kot zasebnih. Tudi pri športu se namreč vse začne in konča pri
               denarju.</p>
               <p>V Poslanski skupini Slovenske ljudske stranke bomo predlagano resolucijo o
               nacionalnem programu športa 2014–2023 zaradi pozitivnih rešitev, ki jih prinaša,
               podprli. Hvala.</p>
            </sp>
            <sp xml:id="SDZ6-Redna-23-2014-04-02.sp183">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev Slovenije gospa Marija
               Plevčak.</p>
            </sp>
            <sp xml:id="SDZ6-Redna-23-2014-04-02.sp184">

               <speaker>MARIJA PLEVČAK (PS DeSUS):</speaker>

               <p>Hvala za besedo. Še enkrat vsem lep pozdrav!</p>
               <p>Predlog resolucije je strateški sistemski dokument, ki opredeljuje smernice na
               področju športa v Sloveniji. Po mnenju predlagatelja predlog novega nacionalnega
               programa športa prinaša predvsem širino z vidika družbenega umeščanja, velik poudarek
               na strokovnosti dela, povečanje vpliva civilne sfere in avtonomijo nosilcev pri
               opredeljevanju meril ter ukinitev monopolov, ki jih je vgradil prejšnji nacionalni
               program športa. Pomembne spremembe so predvsem posledice ugotovljenih slabosti
               prejšnjega nacionalnega programa športa ter potrebe po posodobitvi strateške
               usmerjenosti športa nasploh. V nacionalni program so bile tako vključene nove vsebine
               kot samostojna poglavja, med temi na primer obštudijske športne dejavnosti,
               izobraževanje nadarjenih in vrhunskih športnikov, profesionalni šport, športni
               turizem, preprečevanje zlorab pri športnih stavah ter za nas še posebej pomembno
               poglavje: šport starejših.</p>
               <p>Glede na to, da se slovenska družba stara – že leta 2020 naj bi bila kar tretjina
               prebivalcev starejših od 64 let –, je pomembno, da se pripravijo smernice za
               nadaljnji razvoj omenjenega področja. Tako bomo zagotovili, da se bo naše
               prebivalstvo staralo bolj zdravo in kakovostno. Za družbo lahko predstavlja šport
               starejših pomembno sredstvo za zmanjševanje izdatkov za javno zdravstveno blagajno,
               saj učinki kakovostne telesne vadbe zmanjšujejo obolevnost, za posameznika pa redna
               športna dejavnost v tem življenjskem obdobju pomeni kakovostno in samostojno
               staranje, ohranjanje telesnega, čustvenega in socialnega zdravja, socialno
               vključevanje, zmanjševanje stroškov zdravljenja in ohranjanje ustvarjalne življenjske
               energije.</p>
               <p>Dejstvo je, da smo Slovenci športen narod. O tem pričajo tudi dosežki naših
               športnikov na letošnjih olimpijskih igrah, kjer smo osvojili kar 8 kolajn, kar nas
               uvršča na drugo mesto po številu kolajn na milijon prebivalcev. A športniki nas
               opozarjajo, da uspehi ne odražajo dejanskega stanja slovenskega športa. Želijo si
               sistemskih rešitev, predvsem pa urejenega financiranja. Razumljivo je, da v času
               krize tako država kot podjetja manj vlagajo v šport, a vendarle ni sprejemljivo, da
               je vse odvisno od finančnih zmožnosti staršev. Ne nazadnje je investicija v mlade
               športnike investicija, ki se bo državi zagotovo dolgoročno obrestovala. V Poslanski
               skupini Demokratične stranke upokojencev Slovenije menimo, da predlog nacionalnega
               programa športa na omenjena vprašanja ne ponuja zadovoljivih in celostnih odgovorov,
               a nakazana smer je prava.</p>
               <p>Iz tega razloga bomo v naši poslanski skupini omenjeni predlog tudi podprli.</p>
            </sp>
            <sp xml:id="SDZ6-Redna-23-2014-04-02.sp185">

               <speaker>PODPREDSEDNICA ROMANA TOMC:</speaker>

               <p> Hvala lepa, gospa Plevčak.</p>
               <p>Na vrsti je gospa Ljudmila Novak v imenu Poslanske skupine Nove Slovenije.</p>
            </sp>
            <sp xml:id="SDZ6-Redna-23-2014-04-02.sp186">

               <speaker>LJUDMILA NOVAK (PS NSi):</speaker>

               <p> Spoštovana predsedujoča, kolegice in kolegi!</p>
               <p>Predlog nacionalnega programa, ki ga obravnavamo, je nadaljevanje programa, ki je
               veljal v letih od 2000 do 2010. Kar nekaj točk tistega programa ni bilo uresničenih.
               Očitno je bila za pripravljavce novega programa to šola, da v predloženi program niso
               zapisali tako trdnih zavez. Krščanski demokrati pa se vseeno sprašujemo, ali je
               Slovenija organizacijsko, kadrovsko, strokovno in materialno zmožna v naslednjih 10
               letih uresničevati program, ki je pravzaprav program za boljše ali za drugačne čase
               od teh, kakršni so sedaj. Pri tem ne gre samo za materialne zmožnosti države in
               lokalnih skupnosti, ki naj bi prispevale javni denar za šport v naslednjih 10 letih,
               ampak tudi za sposobnosti dogovarjanja med panožnimi in drugimi športnimi zvezami ter
               Olimpijskim komitejem in navsezadnje za sposobnost postavljanja prioritet. Krščanski
               demokrati predlagamo, da država opredeli prednostne naloge, ki naj bi bile opravljene
               za preživetje ali celo razvoj slovenskega športa, kar si vsi želimo.</p>
               <p>Obstaja namreč velika nevarnost, ki jo potrjujejo kar pogosta dogajanja v slovenskem
               športu, zlasti v organizacijskem pogledu, da nam bo umanjkanje prednostnih nalog
               povzročilo napetosti v slovenskem športu. Vprašanje je, ali smo v Sloveniji sposobni
               v zelo kratkem času opredeliti, katere športne panoge bomo izdatneje podprli z
               javnimi sredstvi, da bomo športnikom iz izbranih panog zagotovili dobre pogoje za
               treninge ter nastope, obenem pa tem panogam zagotovili razvoj z dovolj velikim
               zaledjem mladih, ki se bodo v kakovostnem športu pripravljali za vstop v vrhunski
               šport. Če bi to zmogli in znali, bi lahko ta hip, tako smo prepričani v Novi
               Sloveniji, nacionalni program za nekaj časa brez škode celo odložili. Športne
               vsebine, ki so sicer že opredeljene v Zakonu o športu, tudi v novem nacionalnem
               programu niso bistveno drugačne, kot so bile v prvem nacionalnem programu.</p>
               <p>Odločitev za prednostne športne panoge v Sloveniji bi bila lahko pomembno sporočilo
               tudi tistemu delu civilne družbe, ki je prepričan, da je vsak šport, ki ga je nekdo
               spoznal in ga želi gojiti, tako pomemben, da mora imeti javno podporo, ne glede na
               to, koliko ljudi se z njim ukvarja in koliko zanimanja javnosti je deležen.
               Opredelitev prednostnih športnih panog bi bila v glavnem utemeljena, tako smo
               prepričani, tudi z deležem tistih, ki se resneje ali pa zgolj rekreativno ukvarjajo z
               neko športno panogo. Nacionalni program bi se moral po našem mnenju posvetiti tudi
               položaju panožnih zvez tako znotraj Olimpijskega komiteja kakor tudi v odnosu do
               države in lokalnih skupnosti kot pomembnih financerjev športnih panog. Nacionalni
               program se ogne enemu ključnih vprašanj, povezanih z razvojem športa in športnih
               panog v Sloveniji, in sicer vlogi Olimpijskega komiteja pri razvrščanju športnih
               panog in njihovih zvez v razrede ter kategorizaciji športnikov.</p>
               <p>Vse to pa je pomembno v zvezi s sofinanciranjem panožnih zvez in vrhunskih športnikov
               s strani države in lokalnih skupnosti. Postavlja se namreč vprašanje, ali sedanji
               način delovanja Olimpijskega komiteja zagotavlja ustrezno, zlasti pa hitro in
               učinkovito podporo panožnim zvezam. Nastaja vtis, da je Olimpijski komite ujet v
               spore znotraj posameznih panožnih zvez, čeprav bi bil glede na svojo vlogo lahko
               skupaj s Strokovnim svetom za šport dejavnejši pri razvoju in delovanju panožnih
               zvez. Lahko bi izpostavili še veliko perečih področij športa v Sloveniji, pa tukaj ni
               mogoče. Predlagamo nadaljevanje poglobljene razprave o slovenskem športu.</p>
               <p>V Novi Sloveniji bomo predlog resolucije podprli. Slovenci smo velikokrat ponosni na
               svoje športnike, ki so največji promotorji Slovenije. Zato zaslužijo vso našo skrb.
            </p>
            </sp>
            <sp xml:id="SDZ6-Redna-23-2014-04-02.sp187">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Novak.</p>
               <p>S tem smo končali s prestavitvijo stališč poslanskih skupin.</p>
               <p>Prehajamo na razpravo o poglavjih in podpoglavjih ter vloženih amandmajih, ki jo bomo
               opravili na podlagi pregleda vloženih amandmajev z dne 1. 4. 2014. Najprej dajem v
               razpravo amandma k podpoglavju 1, in sicer poslanskih skupin Pozitivne Slovenije, SD,
               DL in DeSUS. Prisotne sprašujem, ali želi kdo razpravljati.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Redna-23-2014-04-02.sp188">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica.</p>
               <p>Predlog amandmaja k temu uvodnemu podpoglavju je pravzaprav kompromis k različnim
               predlogom, ki smo jih dobili iz Šahovske zveze oziroma od tistih, ki se s to
               dejavnostjo ukvarjajo in so iskali dikcijo, ki ne bi posegala v uradno definicijo
               športa, pa bi vendarle posebej opozarjala na miselne športne igre, katerih
               najprepoznavnejša oblika je zagotovo šah. Menimo, da je ta dikcija, tako kot smo jo
               zdaj predlagali, taka, kot rečeno, da sledi tistemu, kar je predlagal gospod Iztok
               Jelen kot najbolj vztrajen predlagatelj ali iskalec sprejemljive ubeseditve pomena
               miselnih iger. Gre za to, kakšno funkcijo ali mesto pripisujemo šahu tudi v okviru
               osnovnošolskega izobraževanja in potem v nadaljevanju. Menimo, da ob je tako pomembni
               vlogi, ki jo šahu pripisujemo, omemba v resoluciji tudi smiselna. Pričakujem torej,
               da bo amandma dobil ustrezno podporo glede na to, da smo, kot rečeno, vsaj dva
               amandmaja ali dve drugačni dikciji že zavrnili. Hvala.</p>
            </sp>
            <sp xml:id="SDZ6-Redna-23-2014-04-02.sp189">

               <speaker>PODPREDSEDNICA ROMANA TOMC:</speaker>

               <p>Je več želja za razpravo, zato odpiram možnost za prijavo. Izvolite.</p>
               <p>Gospod Jožef Jerovšek, izvolite.</p>
            </sp>
            <sp xml:id="SDZ6-Redna-23-2014-04-02.sp190">

               <speaker>JOŽEF JEROVŠEK (PS SDS):</speaker>

               <p>Hvala lepa. Spoštovani!</p>
               <p>Tudi jaz se seveda zavzemam, da pride dikcija, ki kaže na to, da so šport tudi
               uveljavljene miselne igre, vsaj na nekem segmentu, v to resolucijo, v ta program
               športa. Zdaj pa imamo na mizi amandma, ki je praktično identičen amandmaju naše
               poslanske skupine v obravnavi na odboru, pa ga je žal koalicija takrat zavrnila. Je
               pa res, da je ta amandma, to dikcijo pripravil mednarodni mojster gospod Iztok Jelen
               – mislim, da starejši, ker je Iztok Jelen mlajši tudi šahist – in da je ta dikcija in
               ta amandma neka osnova za to, da se na tem programu uvedbe šaha kot obveznega
               izbirnega predmeta v šole lahko tudi dela naprej. Kajti mislim, da je to zelo
               pomembno. Jaz tu ne nastopam kot tisti – ker sem senior –, ki je referent za šport v
               naši poslanski skupini. Najmlajši aktivni športnik se je poškodoval in je na
               kirurškem posegu. Tudi Tomaž Lisec je med mlajšimi, ki je tu predstavil, vendar pa
               sem med drugim tudi šahovski funkcionar in mi je to prizadevanje zelo blizu. Zadnjič
               se sicer nisem mogel udeležiti odbora. Absolutno je treba še enkrat poudariti, kako
               pomemben, recimo, je šah za razvoj logike in večpoteznega razmišljanja, razmišljanja
               o potezah, o več korakih naprej. Tu sta si šah in dobra politika blizu. Tista
               politika in tisti politiki, ki so sposobni delati večpotezne kombinacije, so boljši
               politiki kot ostali. Ne domišljam si, čeprav nisem ne vem kakšen, sem bolj
               ljubiteljski šahist. Dostikrat mi očitate, da nekaj vnaprej vidim in se potem izkaže,
               da ste točno to imeli v mislih, včasih tudi ukane koalicije, da mi je to omogočilo
               tudi ljubiteljsko igranje šaha. Šah je sicer miselna igra in prav gotovo pripomore k
               razvoju osebnosti, ampak sodobni šah pa zahteva tudi veliko fizične aktivnosti,
               fizične kondicije. Vsi današnji trenerji šaha se tega zavedajo in na tem tudi delajo.
               Kajti takrat, ko sta, recimo, igrala Karpov in Viktor Korčnoj za svetovnega prvaka,
               je Viktor Korčnoj, ki je bil nekako disident sovjetskega komunističnega sistema in je
               bil pri ruskih oblasteh, dokler ni emigriral v Švico, na stranskem tiru in so ga
               hoteli onemogočiti, imel edino, tako strokovnjaki, pomanjkljivost, da se je premalo
               ukvarjal s fizično kondicijo. Karpov je sicer telesno šibek, ampak so pa njegovi
               trenerji – se pravi, da je imel vladno režimsko podporo parapsihologa Zuhara – delali
               tudi veliko na fizični kondiciji, čeprav so se prek parapsihologa posluževali vseh
               nečednih strani psihologije, parapsihologije in tako naprej. Zuhar je zagovarjal, da
               je treba nasprotnika sovražiti, kar je gotovo napačno v športu. Tako da, če bomo to
               uvrstili, in danes slišim, da bo sedaj koalicija to podprla, čeprav so tudi v
               koalicijskih vrstah odlični šahisti, boljši od mene, ampak niso mogli prodreti v
               tisti fazi, ker je bil amandma okužen z opozicijskim vlaganjem. Ti nesmisli na
               področju razvijanja odlik, mišljenja in osebnosti – koalicija je proti, če opozicija
               prva vloži neko stvar. To je nezaslišano, ampak, saj pravim, izgleda, da se je malo
               zbistrilo v koaliciji in da bo vsaj ta amandma, ki je neka osnova za to, da lahko
               gradimo na razvoju šaha, popularizaciji šaha za mlade, uvajanju šaha kot obveznega
               izbirnega predmeta v šole, sprejet.</p>
               <p>Veste, da se skupaj z najboljšim šahistom na svetu Kasparovom v okviru Evropskega
               parlamenta s tem izrazito ukvarja gospod Zver, evropski poslanec, tudi ljubitelj šaha
               in igralec šaha, tako da je teh somišljenikov, podpornikov v Sloveniji kar nekaj.
               Tudi slovenski šahisti so veliko pripomogli k razvoju mladih osebnosti, če omenim
               Bruna Parmo in te velemojstre, in zaradi tega je zelo prav, da ne v okviru
               Olimpijskega komiteja ne nikogar šah ni prezrt. Je mogoče potencial o tem lobističnem
               šibkejši, ampak mora biti uveljavljen kot tak, kajti prispeva veliko k nacionalnemu
               korpusu, k razvoju miselnosti, logike, inženirske logike in tudi politike, če hočete.
               Tudi nekateri politiki so bili dobri šahisti in le-ti so praviloma veljali za dobre
               politike. Hvala lepa.</p>
            </sp>
            <sp xml:id="SDZ6-Redna-23-2014-04-02.sp191">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Replika, gospa Potrata.</p>
            </sp>
            <sp xml:id="SDZ6-Redna-23-2014-04-02.sp192">

               <speaker>MAG. MAJDA POTRATA (PS SD):</speaker>

               <p> Hvala.</p>
               <p>Repliciram na navedbo, da je zdajšnji koalicijski amandma identičen s tistim, ki je
               bil vložen na odboru. Bom prebrala oba, pa naj javnost presodi, ali gre za
               identičnost ali gre za sorodnost, povedala sem pa, kdo je avtor. SDS je predlagal, da
               bi se za zadnjim stavkom drugega odstavka dodalo besedilo, ki bi reklo takole: <q>"V
               nacionalni program športa sodijo tudi nekatere zgodovinsko uveljavljene miselne igre,
               ki spodbujajo razvijanje odlik mišljenja in osebnosti."</q> Naš amandma na to mesto
               dodaja besedilo: <q>"Šport razvija tudi različne odlike mišljenja in osebnosti."</q> Jaz sem
               povedala, da je to kompromis, je ustreznejši in vreden podpore. Politizaciji šaha,
               kakršni smo bili priča, se pa odrekam. Hvala.</p>
            </sp>
            <sp xml:id="SDZ6-Redna-23-2014-04-02.sp193">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Gospod Kurnjek, izvolite.</p>
            </sp>
            <sp xml:id="SDZ6-Redna-23-2014-04-02.sp194">

               <speaker>BRANKO KURNJEK (PS DL):</speaker>

               <p> Hvala za besedo, gospa podpredsednica.</p>
               <p>V Državljanski listi bomo podprli ta amandma, saj smo konec koncev tudi sopodpisniki.
               Kljub vsemu mislimo, da neke dodane vrednosti to besedilo ne prinaša. Namreč, zelo
               težko si predstavljamo šport, ki bi ga lahko razdelil samo na mentalnega ali samo na
               fizičnega. Tako da mislim, da v sami resoluciji ta dikcija ne bo preveč pomembna.
               Konec koncev šah ni edina miselna igra, ki je pri nas registrirana. Mislim, da bi me
               tukaj dr. Kolar lahko dopolnil. Poleg bridža je sigurno še kakšna športna igra, ki
               temelji predvsem na miselnosti, potem pa imamo seveda vse vrste športa, ki prehajajo
               nekje od pretežno miselnega do pretežno fizičnega športa. Tako da ločevati in vnašati
               takšno dikcijo – ni nič narobe, če jo vnesemo, ampak dodane vrednosti pa res nimamo.
               S tem gremo na nek način z roko v roki s predstavniki Šahovske zveze, ki so bili pri
               tem najbolj vztrajni. Hvala.</p>
            </sp>
            <sp xml:id="SDZ6-Redna-23-2014-04-02.sp195">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Gospod Kavtičnik, izvolite.</p>
            </sp>
            <sp xml:id="SDZ6-Redna-23-2014-04-02.sp196">

               <speaker>JOŽEF KAVTIČNIK (PS PS):</speaker>

               <p> Hvala lepa.</p>
               <p>Najprej bi želel kolegu Čušu hitro okrevanje, drugače pa sem vesel, da je šah
               prepoznan kot del športa. Sedaj ne govorimo več o športu in šahu, ampak o tem, da je
               šport ali šah tudi del tega procesa, kjer se odvija miselnost in gradnja celovite
               osebnosti – to, kar šport seveda tudi je. Ta amandma bom podprl in sem vesel, da je
               bil tudi predstavnik Šahovske zveze tako vztrajen, da je želel, da se doda tudi ta
               del v uvod. Vendar s tem amandmajem, sem prepričan, ne bo šport nič bolj miseln, kot
               je bil, in bo šport lahko svoje poslanstvo izgradnje celovite osebnosti nadaljeval
               brez tega amandmaja ali s tem amandmajem, brez te resolucije ali s to resolucijo.
               Prepričan pa sem, da bo s to resolucijo bistveno bolje, kajti ta resolucija
               nacionalnega programa športa daje vizijo in je dovolj drzna, da lahko ministrstvo
               pripravi ustrezno zakonodajo, ki jo bo moralo pripraviti. Govorim o Zakonu o športu,
               Zakonu o društvih. Treba bo pripraviti tudi delovno zakonodajo in urediti delno tudi
               davčno zakonodajo.</p>
               <p>Sicer na odboru nismo sprejeli predloga amandmaja za ureditev določenih davčnih
               olajšav, rečeno pa je bilo, da je to treba urediti v davčni zakonodaji. Prepričan
               sem, da bo Vlada kot celota delovala v tej smeri in da bo Ministrstvo za
               izobraževanje, znanost in šport znalo prepričati Ministrstvo za finance, da je treba
               tudi to urediti. Zakon o štipendiranju, o Zoisovih štipendijah, kjer je treba vnesti
               tudi štipendije za športnike. Prepričan sem, da lahko to, kar smo takrat naredili
               narobe, sedaj popravimo. Ta resolucija daje temelj za šport na vseh področjih, na
               vseh ravneh, za vse starostne kategorije, kot smo dejali, za mlade, stare, starejše
               in seveda tudi za tiste s posebnimi potrebami. Hvala.</p>
            </sp>
            <sp xml:id="SDZ6-Redna-23-2014-04-02.sp197">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jerovšek, izvolite.</p>
            </sp>
            <sp xml:id="SDZ6-Redna-23-2014-04-02.sp198">

               <speaker>JOŽEF JEROVŠEK (PS SDS):</speaker>

               <p>Najprej moram reči, da sem hvaležen kolegici Potrati, da je še enkrat prebrala naš
               amandma, in s tem je bilo nazorno pokazano, da je bil naš amandma bistveno boljši in
               bolj kompleksna dikcija. Tudi mi smo ga povzeli po Iztoku Jelenu, in ker jaz šahistom
               priznavam logiko, razmišljanje, večpotezne kombinacije, kar je značilno za šahiste,
               vem, da je ta njegova osnovna dikcija bistveno boljša. Ampak gospa Potrata je na
               odboru povedala, da koalicija ne sprejema tega amandmaja, da ne bo sprejet, kar se je
               potem zgodilo. Strinjam se z ukleščeno dikcijo in z ukleščenim amandmajem, čeprav
               mislim, da ste na Vladi in v koaliciji naredili napako. Tako pogosto kot se v tej
               koaliciji odpoveste dobrim rešitvam, pripravljenim s strani tistih, ki vidijo globlje
               in dlje – danes smo pred tem, da moramo biti zadovoljni tudi s tem.</p>
               <p>Moram odgovoriti tudi na to. Kolegica Potrata vidi politizacijo šaha v tem, da sem
               rekel, da so v politiki zaželene tudi večpotezne kombinacije, ki so značilne v šahu
               in za šahiste, da vrhunski šahisti vidijo 10 potez naprej do končne zmage. Da se
               odpovedujete tej daljnovidnosti, logiki, kombinatoriki, usmerjeni k večpotezni poti k
               zmagi – se moram strinjati, če tako pravite. Da se je temu odpovedala tudi slovenska
               vlada že zdavnaj, se pa tudi vidi vsak dan. Žal se to tudi vidi. Naj samo še rečem,
               da šah kot veščino razmišljanja in tudi izgradnjo osebnosti vse bolj podpirajo tudi
               države v Aziji. Ni slučaj, da je Indija imela do nedavnega svetovnega prvaka Ananda
               skozi desetletje, da je Kitajska izjemno veliko naredila na popularizaciji šaha, da
               je imela že ženske svetovne prvakinje v šahu, pa pred 40 leti v Aziji šaha skorajda
               ni bilo. Prvi azijski velemojster je bil filipinski velemojster Torre. Od takrat se
               je pa mnogo spremenilo.</p>
               <p>Šah poudarjajo te države, ki se hkrati najhitreje razvijajo, ki so na področju
               softverskih znanosti prve. Ne nazadnje so tudi v Ameriko izvoženi Kitajci in Indijci
               potem nosilci teh dejavnosti v Združenih državah Amerike, celo nosilci Nobelovih
               nagrad in tako naprej. In zaradi tega pogosto vidim, da pri nas te večpoteznosti, te
               logike sedanje oblasti nimajo, da bi to spoznale, to pripoznale in se tudi priklonile
               prizadevanjem šahistov, Šahovske zveze Slovenije, ki se trudi, da bi šah ostal
               obvezni izbirni predmet, da bi imel pri gradnji mladih osebnosti in mladih ljudi,
               njihovega razmišljanja pomembno mesto. Upam, da se bo to v bodoče spremenilo, da bo
               prišla v Sloveniji na vrsto politika, ki bo gradila na večpoteznih kombinacijah in na
               logiki. Hvala lepa.</p>
            </sp>
            <sp xml:id="SDZ6-Redna-23-2014-04-02.sp199">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>K besedi se je javil še državni sekretar.</p>
               <p>Gospod Pertinač, izvolite.</p>
            </sp>
            <sp xml:id="SDZ6-Redna-23-2014-04-02.sp200">

               <speaker>ALJUŠ PERTINAČ:</speaker>

               <p>Hvala lepa za besedo, spoštovana gospa podpredsednica. Spoštovani zbor!</p>
               <p>Moram reči, da kdor bo iskal šah samo v tem stavku, ki se z amandmajem predlaga, da
               se doda v besedilo resolucije nacionalnega programa športa, bo zgrešil. Šah je
               enakopravna športna panoga, tako kot vse ostale športne panoge v Republiki Sloveniji.
               Daleč od tega, da bi kdo nanj pozabil. Zdaj smo slišali, da je Vlada na šah pozabila.
               Moram reči, da temu ni tako. Zgolj dva primera, če mi dovolite. Glede sistematične
               uvedbe šaha v osnovno šolo. Ker vemo, da je veliko zagovornikov v tem državnem zboru,
               bi vas rad obvestil, da imamo 3-letni izbirni predmet šah, ki vsebuje šahovske osnove
               kombiniranje in strategijo, znotraj sklopa naravoslovnih predmetov in da otroci lahko
               izberejo en predmet iz naravoslovja in enega iz družboslovja kot izbirna predmeta.
               Tako da šah v izobraževalnem sistemu imamo, sistemsko urejenega.</p>
               <p>Šah kot športna panoga je deležen tudi, na primer, usposabljanja strokovnih delavcev
               v športu, kar se sofinancira iz sredstev Evropskega socialnega sklada. V obdobju
               2011–2014 so bili prijavljeni za sofinanciranje iz tega vira naslednji programi:
               šahovski mentor, šahovski inštruktor, učitelj osnovne šahovske šole, šahovski trener
               in učitelj srednje šahovske šole. Do 29. januarja letošnjega leta so bili izvedeni
               programi šahovski mentor, šahovski inštruktor in učitelj osnovne šahovske šole.
               Strinjam pa se seveda tudi s tistimi, ki pravijo, da tudi druge športne panoge
               razvijajo in spodbujajo razvoj mišljenja. Tako da mislim, da je šah kot športna
               panoga popolnoma enakopraven z drugimi športnimi panogami, in zaradi tega, ker nobena
               športna panoga v tej resoluciji o nacionalnem programu športa ni izrecno omenjena,
               tudi šah izrecno ni omenjen.</p>
               <p>Sicer pa Vlada kot predlagatelj sprejetje predlaganega amandmaja podpira. Hvala.</p>
            </sp>
            <sp xml:id="SDZ6-Redna-23-2014-04-02.sp201">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Pertinač.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Redna-23-2014-04-02.sp202">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Izhajala bom iz tega, kar je zdaj povedal gospod državni sekretar, in to je bil tudi
               razlog, zaradi katerega na odboru nisem vztrajala pri svojem amandmaju, ko sem
               menila, da bi lahko za gibalnimi dejavnostmi v drugem stavku drugega odstavka dodali
               besedilo <q>"in nekatere zgodovinsko uveljavljene miselne igre"</q>. Pojasnilo, da ni samo
               šah taka zgodovinsko uveljavljena miselna igra, je bilo tudi povedano. Zavedam se
               vsega tega, kar je državni sekretar povedal – da je mogoče šah najti tudi v drugih
               delih resolucije. Ampak če je ena od športnih zvez, to je Šahovska zveza, vztrajala z
               vlaganjem in iskanjem dikcije, ki bi bila lahko uvrščena, in če so tudi preostali
               koalicijski partnerji ugotovili, da sicer s takim amandmajem, ki ga zdaj predlagamo,
               zaradi vsega omenjenega, ker je šah mogoče videti tudi drugod in ker šah ni edina
               miselna igra, pa so vendarle popustili in sprejeli tak amandma, je upravičena uporaba
               besede kompromisni predlog. V uvodu je to dodano, je to na izrecno voljo dejavnosti,
               in mislim, da če sledimo temu dejstvu, da je resolucija strateški dokument, v katerem
               naj ima prvo besedo šport in naj se ravnamo po tem, kako športniki sami in športni
               delavci vidijo v športu sami svojo dejavnost, da jim je treba slediti. Zavedam pa se
               tega, da je Strokovni svet Republike Slovenije za šport dal soglasje na predlog
               dokumenta brez tega dopolnila. Zavedam se, da je tudi Olimpijski komite Slovenije –
               Združenje športnih zvez, katerih del je tudi Šahovska zveza, dal soglasje k takemu
               dokumentu, ampak glede na to, da skušamo poslanci usklajevati različne interese, se
               mi zdi, da je ta amandma, ki sledi civilni družbi, upravičen. In tudi smo slišali, da
               Vlada temu ne nasprotuje. Hvala.</p>
            </sp>
            <sp xml:id="SDZ6-Redna-23-2014-04-02.sp203">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jerovšek, izvolite.</p>
            </sp>
            <sp xml:id="SDZ6-Redna-23-2014-04-02.sp204">

               <speaker>JOŽEF JEROVŠEK (PS SDS):</speaker>

               <p>Ker je priložnost, da tudi skozi to besedo v parlamentu nekaj prispevamo k
               popularizaciji šaha, mislim, da je šah v Sloveniji kot državi – da je Slovenija
               izjemno razvita, je šahovska velesila. Vemo, da so na olimpijadi naši že prišli tudi
               na rob prve ali pa celo bili v prvi deseterici med 150 ekipami. In kot tak je
               vrhunski šah razvit. Ker nosi atribute pri razvoju osebnosti, miselnosti in logike,
               pa ga je treba stalno popularizirati. Sicer ne bo v resoluciji, bi pa funkcionarjem
               ministrstva in vsem drugim, ki skrbite za to, priporočil, da bi šolsko ministrstvo
               omogočilo, da bi vsaka srednja šola ali pa gimnazija, kjer je verjetno več šahistov,
               imela letno enkrat simultanko z nekim za tisti nivo primernim šahistom. To so lahko
               FIDE mojstri ali pa šahisti z nad 2 tisoč 600 ratinškimi točkami, ker vem, se
               spominjam, kako je h popularizaciji, recimo, pripomoglo, ko je ob Vidmarjevemu
               memorialu, takrat sem bil jaz študent, Ljubomir Ljubojević, ki je bil takrat 6.
               igralec sveta, igral simultanko v študentskem naselju.</p>
               <p>Tudi sam sem igral in v 55. potezi celo žrtvoval figuro. Sem mislil, da vidim pot do
               mata, ampak smo igrali samo še trije. To pa je bil enak čas in potem sem v 63. potezi
               Ljubojeviću moral stisniti roko za poraz. Ampak tisto dejanje, in potem je naslednje
               leto nemški velemojster Hübner, ki je bil tudi med desetimi na svetu, igral
               simultanko, pa Gligorić in drugi. To je izjemno populariziralo šah med študenti. Tako
               bi takšna akcija, da bi nekako bilo priporočeno, da vsaka srednja šola, gimnazija
               enkrat letno priredi simultanko. Šah na 30 deskah lahko igra igralec, ki ima 2 tisoč
               450 ratinških točk, takih je pa v Sloveniji veliko. In to bi bila taka sinergija, da
               bi tudi na ta način popularizirali šah in da bi, prvič, ohranili izbor talentov v
               Sloveniji, da bi ohranili ta nivo šaha, ki smo ga dosegli z Vidmarjem, kandidatom za
               svetovnega prvaka v preteklosti, Pircem, Parmo, Planincem in našimi sedanjimi
               šahisti, velemojstri Pavasovićem, Tratarjem, tem mlajšim, da ne bom vseh našteval –
               vse po imenu seveda poznam –, tudi Beljavskim, ki je igral za našo reprezentanco, pa
               je prišel iz Ukrajine, in je bil tudi 6. igralec sveta.</p>
               <p>Na ta način bi res nekaj naredili. To ne bi pomenilo nekih sredstev, ampak mora pa
               biti politična volja na šolskem ministrstvu, da neko tako inštrukcijo da, da nekaj
               naredi za tovrstno uveljavitev šaha in šahovskih dejavnosti, krožkov in vsega tega.
               Tega do sedaj ni bilo. Morda zaradi tega, ker je mogoče učiteljev malo premalo, ampak
               so dobri šahisti, samo nimajo vzvoda moči do ministrstva verjetno. Zato je pomembno,
               da v tej hiši o tem spregovorimo, da podpremo različne oblike podpore razvoju šaha.
               Kajti državi se bo to gotovo obrestovalo. To vam jamčim. Razvoj tehnične kulture je
               izjemno tesno povezan z ukvarjanjem s šahom. Tudi Milan Vidmar je bil svetovni znan
               strokovnjak v elektrotehniki in tako naprej, da teh današnjih primerov o
               računalniških tehnologijah ne naštevam. To bi se državi obrestovalo. To je tudi
               majhen vložek za velike učinke. Kot sem že rekel, tudi šahisti so v poznejših letih v
               politiki vedno koristni. Hvala lepa.</p>
            </sp>
            <sp xml:id="SDZ6-Redna-23-2014-04-02.sp205">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Jerovšek.</p>
               <p>Želi še kdo besedo? <stage>/ oglašanje iz dvorane/</stage> Gospod Brulc? Lepo, da ste pohvalili
               gospoda Jerovška.</p>
               <p>Sedaj pa gremo na naslednji amandma oziroma podpoglavje 6.1.1. Tu imamo pred seboj
               kar nekaj različnih amandmajev, tudi različnih vlagateljev, in sicer amandma
               poslanskih skupin Pozitivne Slovenije, Socialnih demokratov, Državljanske liste in
               DeSUS, drugi je amandma poslanskih skupin SD, DL in DeSUS, tretji je amandma
               Poslanske skupine SDS in četrti je amandma Poslanske skupine Pozitivne Slovenije.
               Tudi po vsebini so ti amandmaji različni, zato prosim za pozornost oziroma sprašujem,
               kdo želi razpravljati, pa naj tudi potem pove, o čem bo razpravljal.</p>
               <p>Želi kdo besedo?</p>
               <p>Gospod Kurnjek, izvolite.</p>
            </sp>
            <sp xml:id="SDZ6-Redna-23-2014-04-02.sp206">

               <speaker>BRANKO KURNJEK (PS DL):</speaker>

               <p>Hvala, gospa podpredsednica.</p>
               <p>Se bom držal vašega predloga in bom najprej k prvemu amandmaju, ki so ga vložile vse
               koalicijske poslanske skupine, in sicer govori, da naj bi se do leta 2020 pripravila
               analiza smotrnosti uvedbe ene šolske ure športne ure dnevno v osnovnih in srednjih
               šolah. Proti takšnemu predlogu v Državljanski listi nimamo nič, vendar pa še enkrat
               ponavljamo to, kar smo povedali že na odboru –da dve dodatni šolski uri, pa čeprav
               športne vzgoje, povzročata za učenca ali dijaka določene dodatne šolske obveznosti,
               ki seveda lahko vplivajo tudi na ostali del kurikuluma. Jaz bi tukaj želel predvsem
               tiste, ki bodo to analizo pripravljali, če jo bodo pripravljali, pa jo bodo v skladu
               z resolucijo najverjetneje morali pripravljati, če bo resolucija sprejeta, spomniti,
               da vzamejo to v obzir. Če mi dovolite, bi se še do ostalih opredelil, da se ne
               oglašam potem posebej, in sicer drugi predlagani amandma, ki so ga vložile poslanske
               skupine SD, DL in DeSUS in se v bistvu navezuje tudi na četrtega, ki ga je pa vložila
               ločeno Poslanska skupina Pozitivna Slovenija.</p>
               <p>V Državljanski listi ter tudi v SD in DeSUS predlagamo, da se dikcija zdaj zapiše
               tako, da se znotraj izpeljave učnih načrtov za osnovno šolo učencem omogoči
               brezplačno učenje plavanja in opravljanje kolesarskega izpita, izloči pa se smučanje
               in ples. Zakaj? Zaradi tega, ker mislimo, da sta plavanje in opravljanje kolesarskega
               izpita vitalnega pomena za vsakega učenca in človeka, smučanje in ples pa v bistvu to
               nista. In morda tu še ena čisto kratka replika gospodu Liscu, ko je prej rekel, da
               smo vse njihove amandmaje zavrnili. Ni res, saj smo tudi nekatere, ki so prihajali s
               strani koalicijskih poslanskih skupin, zavrnili. Glede tretjega amandmaja bi pa
               prosil, če se lahko do njega opredeli tudi gospod državni sekretar. Hvala lepa.</p>
            </sp>
            <sp xml:id="SDZ6-Redna-23-2014-04-02.sp207">

               <speaker>PODPREDSEDNICA ROMANA TOMC:</speaker>

               <p>Gospod državni sekretar je ravnokar prosil za besedo.</p>
               <p>Izvolite, gospod Pertinač.</p>
            </sp>
            <sp xml:id="SDZ6-Redna-23-2014-04-02.sp208">

               <speaker>ALJUŠ PERTINAČ:</speaker>

               <p>Ponovno najlepša hvala za besedo, gospa podpredsednica.</p>
               <p>Najprej bi želel glede drugega amandmaja oziroma amandmaja pod številko 2, če mi
               dovolite, in amandmaja pod številko 4, na to, kar je že spoštovani gospod poslanec
               Kurnjek na nek način opozoril. Namreč, če bo amandma pod številko 2 sprejet, potem bo
               amandma pod številko 4 postal brezpredmeten oziroma bi ga bilo treba popraviti, če ne
               želimo priti v situacijo, da bi imeli v nacionalnem programu zapisan cilj, ki ne bo
               imel ustreznega kazalnika. Namreč, kot je bilo že opozorjeno, je zdaj vsebina teh
               dveh amandmajev, ki sta sicer na nek način povezana, ker prvi prinaša strateški cilj,
               drugi pa ustrezen kazalnik, s katerim se meri izpolnjevanje tega cilja, neusklajena,
               ker imamo pri kazalniku dodano smučanje in ples, pri amandmaju pod številko 2 pa tega
               ni.</p>
               <p>Kar pa zadeva amandma pod številko 3, pa bi rad spoštovani zbor samo opozoril, da če
               bi bil ta amandma sprejet, bi dejansko vrhunske športnike postavili v neenakopraven
               položaj z vsemi ostalimi, ker že imamo sistemsko rešitev, ki omogoča izobraževanje
               vrhunskim športnikom oziroma možnost študija. Ne nazadnje je v predlogu resolucije
               nacionalnega programa športa celo poglavje, ki govori o izobraževanju vrhunskih
               športnikov. Tako da če bi bil amandma v predlagani obliki sprejet, bi se potem to
               lahko razumelo, kot da se vrhunskim športnikom omogoča možnost študija samo na
               daljavo oziroma da zdaj nimajo možnosti študirati, kar pa seveda ne drži. Je pa treba
               ob tem poudariti tudi to, da je v pristojnosti visokošolskih zavodov oziroma univerz,
               da pripravijo takšne študijske programe, kot se jim zdijo primerni, in to gotovo ni
               stvar, v katero bi se dalo posegati z neko resolucijo, še posebej, če gre tukaj za
               resolucijo s področja športa. Hvala lepa.</p>
            </sp>
            <sp xml:id="SDZ6-Redna-23-2014-04-02.sp209">

               <speaker>PODPREDSEDNICA ROMANA TOMC:</speaker>

               <p>Hvala lepa državnemu sekretarju.</p>
               <p>Odpiram možnost za prijavo, ker je več želja. Izvolite.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Redna-23-2014-04-02.sp210">

               <speaker>MAG. MAJDA POTRATA (PS SD):</speaker>

               <p>Hvala lepa.</p>
               <p>Pred nami so štirje amandmaji. Napotili ste nas k opredeljevanju do posamičnih.
               Najprej bi se opredelila do amandmaja Poslanske skupine SDS. Ni naključje, da sem se
               v mnenju poslanske skupine posebej zaustavila pri izobraževanju vrhunskih športnikov.
               In če se spomnite, sem posebej poudarila, da tako kot imamo dobro urejen sistem v
               osnovni in srednji šoli, je pa mogoče izobraževanje v visokošolskih programih še
               izboljšati. Ampak če bi sledili amandmaju SDS, potem bi pravzaprav ožili možnosti za
               izobraževanje vrhunskih športnikov, ker kaj pa je e-izobraževanje drugega kot
               izobraževanje na daljavo. Možnost vstopne točke je kjerkoli, samo pravega naslovnika
               za svoje komuniciranje moraš najti. Če rečemo <q>"vsaj študij na daljavo"</q>, je s tem
               izključeno vse drugo kot oblika, ki je ponujena. Dejstvo pa je, da so študijske
               smeri, pri katerih obveznosti na daljavo ni mogoče opraviti in je treba zagotavljati
               izvajanje za vrhunske športnike prilagojenih oblik izobraževanja tudi na lokaciji,
               kjer je vrhunski športnik vpisan v študijski program. Edino, če gre za študijsko
               izmenjavo, pa da lahko kjerkoli drugje to naredi. Jaz take možnosti ne izključujem.
               Možnosti torej obstajajo.</p>
               <p>Jaz tega amandmaja ne morem podpreti, ker, kot rečeno, v zadnji fazi pomeni, in to je
               bistveno, oženje možnosti in slabše urejanje, kot je nakazano v resoluciji. Glede na
               to, da je resolucija strateški dokument in glede na to, da je bilo v mnenjih
               poslanskih skupin tudi izraženo mnenje, da je treba izrekati prioritete in določati
               prioritete, vidim v amandmaju, ki posebej poudarja plavanje in kolesarki izpit, ravno
               tako določanje prioritet, za katere je treba posebej skrbeti in tudi v ožjih ali
               zaostrenih gospodarskih možnostih reči: to je tisto, kar je prioriteta. To pa, vsaj
               tako sama vidim, ne izključuje možnosti, da dobijo priložnost tudi druge športne
               dejavnosti oziroma druge športne panoge, če se zanje bodisi v lokalnem okolju bodisi
               na državni ravni do leta 2023 pokažejo še kakšne drugačne možnosti. Torej, izrekam
               podporo tudi drugemu amandmaju in ne četrtemu, ker je bilo rečeno, da se ta dva
               amandmaja v bistvu izključujeta. Vem, da to tistim, ki so vložili samostojno svoj
               amandma, ne more biti v zadovoljstvo, ampak smo za to, da izrekamo svoje mnenje in
               svoja prepričanja. Pri vsem tem pa je zagotovo – to ni vrednostno razvrščanje
               posameznih športnih panog, ampak je samo tisto, iz česar bodo sledile tudi
               obveznosti. Zato se mi zdi, da je prav, da se o tem izrečem. Hvala.</p>
            </sp>
            <sp xml:id="SDZ6-Redna-23-2014-04-02.sp211">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Kavtičnik, izvolite.</p>
            </sp>
            <sp xml:id="SDZ6-Redna-23-2014-04-02.sp212">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Jaz bom začel kar s tem, kjer je kolegica Majda Potrata končala. Drugi amandma k
               poglavju 6.1.1, ki so ga vložile tri poslanske skupine koalicije, je amandma, ki
               govori o nečem, kar v šolah že je. Plavanje in kolesarski izpit v šolah že potekata.
               Uvodoma sem dejal, da naj bo resolucija drzna in nekoliko bolj ambiciozna, in to je
               ravno ta amandma, četrti, ki smo ga vložili v Poslanski skupini Pozitivna Slovenija.
               Ta amandma, moram reči, je na odboru dobil podporo. Ker smo pa obljubili, da bomo
               zadevo uredili tako, kot je predlagala Zakonodajno-pravna služba, pa smo potem
               zapisali <q>"število izvedbenih brezplačnih tečajev plavanja, smučanja, plesa oziroma
               število izvedenih opravljenih kolesarskih izpitov oziroma izpita"</q>. To je amandma, ki
               je nekoliko ambicioznejši, in prepričan sem, da si v 21. stoletju naš naši otroci
               zaslužijo, da imajo te vsebine brezplačne. Te vsebine se sedaj v šolah izvajajo preko
               šol v naravi, ki pa so plačljive, in otroci iz določenih socialnih skupin tega v
               osnovni šoli nikoli ne doživijo. Nekateri otroci tega ne doživijo. Kljub temu, da
               živijo v okolju, kjer imajo smučišče pred nosom, nimajo možnosti, da stopijo na
               smuči. S tem amandmajem jim to omogočimo. Prepričan sem, da je ta amandma s stališča
               pravičnosti tudi boljši.</p>
               <p>Kar se tiče ene ure športne vzgoje vsak dan – to je tisto, kar ne nazadnje
               priporočajo vsi strokovnjaki s področja športne vzgoje. Mi vemo, da je, in o tem se
               že veliko govori, ta način življenja, ki je sedaj prisoten, za mlade resnično
               nezdrav, otroke sili k prekomernemu sedenju, ponuja jim razne igrice, računalniške,
               virtualne in tako naprej. Tudi infrastruktura, kjer otroci živijo, je takšna, da
               otrokom ne omogoča vsakodnevnega gibanja. V naši mladosti smo imeli širne livade,
               kjer smo imeli ne nazadnje tudi drevesa, kjer smo plezali, se igrali in tako naprej.
               To življenje in ta infrastruktura, ki je sedaj, otrokom tega ne omogoča. Zato je še
               kako potrebno, da se otroci srečajo vsak dan z vodeno športno vzgojo. In zato je tudi
               prav, da se naredi ustrezna analiza, da se vidi, ali je to za otroke
               preobremenjujoče. Kot dolgoletni delavec v športu vam povem, da je šport
               razbremenitev vseh dejavnosti, ki jih šola tako ali drugače od otrok zahteva, to
               pomeni učenje, sedenje, onemogoča jim gibanje in tako naprej. Mi vemo, kakšne so šole
               danes, kako so grajene, da otroci ne smejo oziroma ne morejo tekati po hodnikih, da
               se ne morejo razgibavati v razredih in tako naprej. Zato je ta amandma še kako na
               mestu.</p>
               <p>Amandma, ki ga je vložila Poslanska skupina SDS, pa seveda poseže v proces
               visokošolskega izobraževanja. Prepričan sem, da je tukaj dobro rešeno, ni najbolje
               rešeno. Treba se je potruditi, da vrhunskim športnikom zagotovimo čim več takšnih
               programov, v katere se lahko vključujejo, vendar smo država ali dežela, kjer imamo
               tudi na tem področju določene omejitve. Živimo pa v Evropi in sem prepričan, da se
               lahko športniki vključujejo tudi na druge evropske univerze. Treba jim je samo
               pomagati in omogočiti, da to tudi storijo. Hvala lepa.</p>
            </sp>
            <sp xml:id="SDZ6-Redna-23-2014-04-02.sp213">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Gospa Novak, izvolite.</p>
            </sp>
            <sp xml:id="SDZ6-Redna-23-2014-04-02.sp214">

               <speaker>LJUDMILA NOVAK (PS NSi):</speaker>

               <p> Hvala za besedo.</p>
               <p>Mislim, da že brez te analize smotrnosti lahko ugotovimo, da otroci potrebujejo
               gibanje vsak dan, in glede na to, da se je način življenja v nekaj letih bistveno
               spremenil in da otroci, mladostniki več časa preživljajo v zaprtih prostorih ob
               računalnikih, ne toliko v naravi, ne toliko na igriščih kot v preteklosti, ali ob
               kmečkem delu, mislim, da bi bilo bolje, če bi kar zapisali, da je smotrno uvesti eno
               uro telesne vzgoje ali pa športne vzgoje vsak dan v osnovne in srednje šole. Z drugim
               amandmajem se strinjam, kajti čim več teh dejavnosti, ki so navedene, bi morali
               izpeljati znotraj rednih programov. Ker vemo, v kakšni situaciji smo, da še kar nekaj
               časa ne bo bistveno bolje, da bi lahko dodatno plačevali različne tečaje, bi morali
               čim več tega izvesti znotraj programov. Seveda plavanja ne moremo kar izvesti v sami
               šoli, ker ponavadi ni bazena, zato je potreben tečaj. Plavanje spada k osnovni
               pismenosti, če tako rečemo, in je velikokrat tudi življenjskega pomena, zato je še
               kako smiselno. Tudi kolesarski izpit, kajti varna vožnja je še kako pomembna za
               otroke. Medtem ko tudi druge tečaje, na primer smučanja – včasih smo to izvajali v
               okviru športnih dni na bregu za šolo, kjer je pač to bilo možno.</p>
               <p>To je tudi povezano s precejšnjimi finančnimi stroški, še posebej, če mislimo, da
               morajo imeti najboljšo, najlepšo in ne vem kakšno opremo, ampak kot poudarjam, glede
               na stanje, v kakršnem smo, si težko predstavljamo, da bomo lahko vse te aktivnosti
               izvajali v obliki brezplačnih tečajev, ne pa znotraj rednega pouka, zato podpiram
               predvsem to, da bi bila vsak dan športna vzgoja v osnovni in srednji šoli, seveda če
               je to mogoče, in da bi bilo čim več teh aktivnosti izvedenih znotraj rednih
               programov, ker vemo, da imajo športni pedagogi široka znanja, veliko morajo
               trenirati, študirati, od plesa, smučanja, atletike in tako naprej. In zato mislim, da
               so sposobni izvesti vse te stvari znotraj rednega programa.</p>
            </sp>
            <sp xml:id="SDZ6-Redna-23-2014-04-02.sp215">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Alenka Bikar, izvolite.</p>
            </sp>
            <sp xml:id="SDZ6-Redna-23-2014-04-02.sp216">

               <speaker>ALENKA BIKAR (PS PS):</speaker>

               <p>Hvala lepa za besedo. Še enkrat lep pozdrav vsem prisotnim!</p>
               <p>Veseli me, da se danes pogovarjamo o temi, pri kateri smo nekako vsi na isti strani.
               Strinjamo se, da je šport ena tistih panog, ki je v Sloveniji najuspešnejša, kjer
               dosegamo odlične rezultate, kjer sodimo v sam svetovni vrh in imamo odlične
               športnike. Na žalost, to je pa moja ocena, jih premalo cenimo. Pred nami je torej
               dokument nacionalni program za šport, ki bo nekako nakazoval, v katero smer bo šel
               šport vse tja do leta 2023. To je neka strategija. V Sloveniji imamo veliko strategij
               napisanih o takšnih in drugačnih področjih. Nekaterih sploh nimamo, pa bi jih
               potrebovali. Ta dokument, ki je pred nami, je po moji skromni oceni dober dokument.
               Je v bistvu neka nadgradnja prejšnjemu z določenimi novimi, dopolnilnimi poglavji
               oziroma vsebinami, kot so športni turizem, izobraževanje nadarjenih in vrhunskih
               športnikov, šport starejših in tako dalje. Torej lahko rečem, da je dokument kot tak
               dober, da je dobro napisan. Vendar je zame ključno tudi to, da se v praksi izvede v
               čim večjem obsegu, saj realno ni pričakovati, da bi čisto vse, kar bomo notri
               zapisali, potem tudi uresničili. Če pa bomo, pa še toliko bolje.</p>
               <p>Mi se lahko tukaj pogovarjamo in pišemo strategije do onemoglosti, vendar če se v
               praksi to ne bo izvajalo, potem je vse skupaj nekako brez pomena. Če začnem na
               začetku, pri naših najmlajših, se mi zdi pomembno, kot smo zapisali tudi v dokumentu,
               da damo poudarek na kakovostni in redni športni vzgoji. Torej, kar se tiče tega
               predlaganega amandmaja koalicije, da bi se pripravila analiza smotrnosti uvedbe ure
               športne vzgoje vsak dan, bi se tukaj strinjala s kolegico Novak. Jaz bi že sedaj dala
               vsak dan uro športne vzgoje, kajti v tem predlaganem dokumentu smo sicer povišali na
               štirikrat na teden, ampak se mi zdi, da bi bilo odlično, če bi bilo to vsak dan.
               Dokazano je namreč, da so otroci, ki so vključeni v šport, manj pred računalniki,
               manj pred televizorji, manj uporabljajo telefone, tudi drugače mislijo. Šport
               doživljajo kot koristen dejavnik za izboljšanje zdravja, počutja, za zabavo, in bolj
               so polni energije, samozavestnejši in tudi zbrani pri učenju. Še na eno zadevo bi
               opozorila tukaj. Zelo je pomembno, da z mladimi delajo usposobljeni in strokovni
               delavci. Dejstvo je, da je kakovost izvedbe posameznega programa v veliki meri
               odvisna od pedagoga.</p>
               <p>Tu ne gre samo za učiteljevo znanje, temveč pomembno vlogo igrajo tudi njegova
               osebnost, pripadnost poklicu, angažiranost in želja po tem, da otroka čim več nauči
               in tudi vzgoji. Zlata leta, kar se tiče otrokovega gibalnega razvoja, so od 3 let in
               tja do 6., 7. leta. Takrat največ odnese, kar se tiče tega telesnega razvoja. In v
               tem času bi moral imeti na razpolago specializiranega učitelja športne vzgoje. Jih pa
               največkrat nimajo. V tem času se z njimi ukvarjajo vzgojiteljice, vzgojitelji, v
               osnovni šoli pa od prvega do tretjega razreda učitelji razrednega pouka. Pred časom
               sem nekje zasledila podatek, da so po tem športno vzgojnem kartonu, s katerim se že
               desetletja spremlja telesni in gibalni razvoj otrok, naredili primerjavo otrok izpred
               20 let in danes v teku na 600 metrov in so dejansko danes otroci za 10 sekund
               počasnejši, kot so bili takrat. To je zame kar zastrašujoč podatek. Dejstvo je tudi,
               da imamo v Sloveniji zelo visoko stopnjo predebelih otrok in tudi slabo gibalno
               sposobnih. O tem smo veliko razpravljali in se tudi pogovarjali na Odboru za
               zdravstvo. To je zame tudi alarmanten podatek, da moramo nekaj storiti. Pa ne samo
               kot država, ampak tudi kot posamezniki se mi zdi, da tukaj lahko zelo veliko
               naredimo. Že mi kot starši bi morali biti prvi, ki smo in moramo biti zgled za naše
               otroke.</p>
               <p>Če grem naprej. Na javni predstavitvi mnenj, kjer je bilo prisotnih tudi nekaj malega
               poslancev, sta spregovorila tudi dva vrhunska športnika. Eden ni več tako aktualen,
               to je Iztok Čop, ki je v imenu Komisije športnikov za OKS poudaril predvsem to, kako
               pomembno je, da se športnik tudi izobražuje. In ker vem tudi sama iz lastnih
               izkušenj, kako težko je združiti vse obveznosti v šoli in treninge, priprave in
               tekmovanja, pozdravljam ta predlog komisije, da se v program napiše in je tudi
               zapisana, in da se ga tudi potem izvede seveda, ustanovitev univerzitetnega športnega
               centra po vzoru tujine, ki bi močno olajšal študij oziroma treninge športnikom
               študentom. Zelo dobro je povedal stališče tudi še aktivni atlet Rožle Prezelj, ki je
               zelo nazorno povedal in opisal, s čim vse se vrhunski športniki soočamo v svoji
               karieri in pa tudi takrat, ko jo končamo oziroma zaključimo. Lahko vam povem tudi iz
               lastnih izkušenj.</p>
               <p>Sama mislim, da je sistem zaposlovanja vrhunskih športnikov, kot ga imamo danes,
               dober sistem. Kot vrhunska športnica sem bila sama zaposlena več let na Policiji. Ta
               zaposlitev mi je omogočala, da sem lahko nemoteno izvajala svoj program treningov,
               priprav in tekmovanj. Ta gotovost, ta socialna varnost in nekaj malega tudi dohodka
               je meni veliko pomenilo. Tako sem lahko bila udeleženka treh olimpijskih iger, bila
               sem tudi finalistka svetovnih in evropskih prvenstev, državna prvakinja in
               rekorderka, obenem pa sem z vmesno pavzo sicer zaključila tudi višjo šolo. Torej, ta
               zaposlitev mi je pomenila neko varnost, neko sigurnost, vendar sem jo morala ves čas
               dokazovati. Ni bilo samoumevno, da enkrat, ko sem bila v tem sistemu, da sem pa potem
               neprestano tam. Vsako leto sem se morala znova dokazovati, potrjevati ustrezne
               kriterije in dosegati ustrezne rezultate. Kljub temu, da sem se ves čas zavedala, da
               bo tega enkrat konec, je bilo tudi, ko enkrat končaš kariero, velik šok in ni
               enostavno. Govoriti o karieri po karieri je lažje, kot pa to izvajati. Nekako še gre,
               ko se pripravljaš na to. Velikokrat pa nekateri vrhunski športniki končajo kariero
               nenadoma, nepričakovano, recimo zaradi poškodbe.</p>
               <p>Zato bi predlog, ki ga podpira tudi Komisija športnikov pri OKS, da bi športnikom
               omogočili, da delovne izkušnje začnejo pridobivati še v teku aktivne kariere, preden
               zaključijo športno pot, zato, da bi jim bilo potem lažje se vključiti in tudi
               kandidirati za razpis za službo. Kajti kaj se zgodi? Končaš kariero, se prijaviš na
               nek razpis in potem pod delovne izkušnje napišeš, ne vem, trikratni olimpijec,
               dobitnik medalj na svetovnem prvenstvu. Torej predlog, da bi bilo smiselno razmisliti
               tudi o tem, kako konkretno to izvajati v povezavi ne samo z javno upravo, ampak tudi
               z gospodarskimi družbami. Če lahko, bi samo še dodala, da je zelo pomembno, da pri
               izvajanju tega dokumenta sodelujejo med seboj vsa zainteresirana ministrstva, od
               gospodarskega, zdravstvenega, infrastrukture, okolja, turizma, da o finančnem sploh
               ne govorimo, ker brez njega tako ali tako skoraj nič ni.</p>
               <p>Dotaknila bi se še novega poglavja, ki govori o športnem turizmu. To se mi zdi zelo
               pomembno in bi ga morali znati dobro udejanjiti. Tukaj bi lahko zelo dobro šli z roko
               v roki z vrhunskimi športniki kot največjimi promotorji Slovenije v svetu in doma. Se
               mi zdi, da njihovih uspehov nekako ne znamo ali pa jih premalo znamo <q>"izkoristiti"</q> na
               način, da bi Slovenijo še bolje predstavili svetu. Dejstvo je, da so ravno športniki
               tisti, ki ustvarjajo pozitivno podobo Slovenije v svetu. Če lahko še kot nekdanja
               športnica nekako prenesem nekaj misli, kaj bi si športniki želeli. Sigurno ne samo
               tistega trepljanja po ramenih in promocijskih slikanj politikov takrat, ko je to
               aktualno. Tukaj bi mogoče citirala selektorja hokejske reprezentance na zadnjih
               olimpijskih igrah v Sočiju, ki pravi: <q>"Vsi nas trepljajo po rami, a naj raje na račun
               tega dosežka zgradijo pet hokejskih dvoran. Če smo kot država že tako zadolženi, bomo
               pa še za pet milijonov evrov več za dvorane. Ampak otroci se bodo ukvarjali s športom
               in bomo imeli v slovenskem športu trikrat več uspehov, kot jih imamo doslej."</q></p>
               <p>Jaz bi se s tem čisto strinjala. Sama bi si tudi želela, da bi se enkrat presekalo in
               bi se ustrezno lotili tudi davčne olajšave ne samo za športnike, ampak tudi mogoče za
               podjetja, ki pomagajo tem športnikom. Lepo bi bilo tudi, če bi se spomnili na
               vrhunske športnike po končani karieri. Nekaj v tej smeri smo že naredili in se
               dogaja, pa vendar. Za konec bi še enkrat rada poudarila, kar sem že večkrat rekla. Če
               se bodo ljudje več ukvarjali s športom, bo več zdravih ljudi, manj zdravstvenih težav
               in investicija se državi vsekakor povrne. Hvala lepa.</p>
               <p>A seveda, ko smo že pri amandmajih. Seveda bom podprla koalicijske amandmaje in
               amandma Pozitivne Slovenije. Hvala lepa.</p>
            </sp>
            <sp xml:id="SDZ6-Redna-23-2014-04-02.sp217">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Kurnjek, potem pa gospod Brulc.</p>
            </sp>
            <sp xml:id="SDZ6-Redna-23-2014-04-02.sp218">

               <speaker>BRANKO KURNJEK (PS DL):</speaker>

               <p>Hvala za besedo, gospa podpredsednica.</p>
               <p>Samo na kratko bi se dopolnil še glede prvega amandmaja in tudi v skladu s tem, kar
               so ostali predhodniki govorili. Seveda se otroci v času elektronskih komunikacijskih
               naprav premalo gibljejo in bi morda bilo smiselno razmišljati o tem, da bi v šolski
               sistem uvedli dodatne ure športne vzgoje. Vendar pa – bom povedal svoj primer. V
               času, ko sem obiskoval srednjo tehniško šolo, je bila moja redna tedenska šolska
               obveznost 38 šolskih ur, v te sta bili vključeni dve šolski uri športne vzgoje. Če bi
               torej dodal še tri ure športne vzgoje, bi to pomenilo 41 šolskih ur obveznosti
               dijaka. Pa malenkost primerjajmo, recimo, z obveznostmi srednješolskega učitelja,
               koliko mora pa on v enem tednu opraviti svojih obveznosti. Želim samo povedati to, da
               ko se razmišlja o takih stvareh, je treba celostno gledati, in če bomo nekaj dodali,
               bo treba morda kaj tudi odvzeti od obveznosti, ki jih imajo učenci in dijaki. Hvala.
            </p>
            </sp>
            <sp xml:id="SDZ6-Redna-23-2014-04-02.sp219">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Brulc.</p>
            </sp>
            <sp xml:id="SDZ6-Redna-23-2014-04-02.sp220">

               <speaker>MIRKO BRULC (PS SD):</speaker>

               <p>Hvala lepa.</p>
            </sp>
            <sp xml:id="SDZ6-Redna-23-2014-04-02.sp221">

               <speaker>PODPREDSEDNICA ROMANA TOMC:</speaker>

               <p>Samo trenutek. Sedaj imamo eno repliko.</p>
               <p>Gospod Kavtičnik, izvolite.</p>
            </sp>
            <sp xml:id="SDZ6-Redna-23-2014-04-02.sp222">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Poglejte, šport bi naj bil način življenja. In ko ti enkrat spodbudiš otroke, da jim
               je to način življenja, je to prijeten način življenja, in prijetne stvari lahko v
               življenju delaš več ur, več časa. Ko to postane prijetno, potem to ni teža. Hvala.
            </p>
            </sp>
            <sp xml:id="SDZ6-Redna-23-2014-04-02.sp223">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še gospod Jerovšek replika.</p>
            </sp>
            <sp xml:id="SDZ6-Redna-23-2014-04-02.sp224">

               <speaker>JOŽEF JEROVŠEK (PS SDS):</speaker>

               <p>S tem, kar je gospod Kurnjek rekel glede obremenitev dijakov, se strinjam, so preveč
               obremenjeni. Preveč je, vendar je rešitev. Če bi bila od teh 38 ur, kaj jaz vem, ena
               ura šaha in logike, potem bi bila potrebna tedenska obremenitev 31 ur za dijake, pa
               bi bolj pametni na koncu ven prišli in bi več logike imeli. Vendar v šolskih oblasteh
               je premalo takih, ki večpotezno razmišljajo, ki so se v mladosti s šahom okužili.
               Tega še ni. Računam pa, da bodo po zgledu drugih do tega prišli in da bo šah res
               tista popularna zadeva, ki bo omogočila na nek način tudi razbremenitev, več časa za
               športne aktivnosti, tiste klasične športne aktivnosti in na koncu boljši rezultat.
               Dijak z maturo bo boljši proizvod glede usposobljenosti za življenje, glede tega
               formata, ki ga lahko da družbi in državi. Vsesplošni pozitivni rezultati bodo. Hvala.
            </p>
            </sp>
            <sp xml:id="SDZ6-Redna-23-2014-04-02.sp225">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Brulc, izvolite.</p>
            </sp>
            <sp xml:id="SDZ6-Redna-23-2014-04-02.sp226">

               <speaker>MIRKO BRULC (PS SD):</speaker>

               <p>Hvala lepa.</p>
               <p>Zanimiva razprava. Jaz podpišem vse, kar ste rekli. <stage>/ oglašanje iz dvorane/</stage> Ne me
               zdaj loviti za besede, ampak poglejte, dajmo biti realni. Če sem pripeljemo zdaj
               profesorja tehničnega pouka, gospodinjstva in tako dalje – premalo. Otroci ne znajo
               skuhati, si ne znajo nogavic oprati. Če pripeljemo glasbenike – veste, koliko v
               življenju pomeni petje, zborovsko petje in tako dalje. Če pripeljemo druge,
               matematike, bog ne daj, fizike, kemike, napnemo situacijo. To, kar je rekel Kurnjek,
               je res. Sedaj pa mi poglejmo sebe. Danes je Virant rekel: ni govora, DDV ne bomo
               dvignili. Vse to, kar danes govorimo, pomeni večji strošek, večji strošek iz
               državnega proračuna. Sramota je, da slovenski otrok še ni videl morja. Koliko je
               takih? Veste? Ne more iti v šolo v naravi, kot je bilo rečeno. Ne zna plavati.
               Smučanje – to ni danes nek nadstandard, to je življenjsko opravilo, ki bi ga moral
               vsak znati. Ampak če hočemo to imeti brezplačno, potem nehajmo jokati in delati
               ZUJF-e in ne vem kaj in zahtevati varčevalne ukrepe na tem področju. Danes tistih
               zmajev, gospodarstvenikov in teh ni, da ne govorimo, kaj pa bomo zdaj vlagali v
               športno vzgojo, nimamo pa tehnikov, inženirjev, elektrotehnikov in ne vem koga vse.
               Bodimo realni. Še enkrat pravim: takoj podpišem, s tem, da nisem za povečano
               obremenitev otrok. Pojdite gledati, jaz grem zjutraj ob pol osmih mimo šole Ledina in
               masa gre notri. Če grem ob treh, štirih domov, gre pa masa ven. Imajo drugačen urnik
               kot mi. Jaz lahko grem zdaj ven in grem na kosilo, se sprehajam po hodnikih in ne vem
               kaj. Otrok je pa napet, obremenjen s predmeti in tako dalje. Glejte, pet hokejskih
               dvoran – okej, koliko pa imamo danes košarkarskih dvoran? Pa evropsko prvenstvo smo
               imeli in kakšne težave imamo zdaj s košarko. Najmanj, kar je, pa imam rad nogomet,
               je, da imamo take ogromne stadione po Sloveniji. Rabili bi enega takega, kot so
               Stožice ali pa mariborski, in smo vlagali v to sfero športa ogromno. Ko sem bil
               ravnatelj, prvi razred otrok – moj otrok bo igral nogomet, ker je dobil tam dres in
               je dobil torbo in ne vem kaj. Če pa je šel v TVD Partizan, kjer pa so mu razvijali
               vse funkcije, in potem se je izkazalo, da bo ta dober košarkar, on je atlet, ta pa
               nek drug športnik, in so ga usmerjali v to. Ne, mi že za dojenčka rečemo: ta bo
               nogometaš. To so zgrešene stvari.</p>
               <p>Tako da podpiram to, da je treba dati veliko sredstev za športno udejstvovanje,
               razvijati šport – brez zdravega telesa ni zdravega duha –, tudi šah. Jerovšek, res ti
               še enkrat čestitam za vse tvoje izjave. Včasih, ko o politiki pleteničiš, te bom
               spomnil, da govori o šahu, ker si bil perfekten. Z vsem se strinjam, ampak za to je
               treba dati denar. Brezplačno šolo v naravi, brezplačne športne – veste, da otroci
               nimajo, da bi se peljali z vlakom na športne dneve nekam, na neko dejavnost. To
               stane. Ko bomo govorili o varčevalnih ukrepih, ko bo nekdo drug rekel: nič DDV, ne
               davek na premoženje, bog ne daj, tisti, ki je bogat, naj bo in naj ne plačuje nič –
               takrat se spomnimo na današnjo razpravo. Brez nič ni nič. Hvala.</p>
            </sp>
            <sp xml:id="SDZ6-Redna-23-2014-04-02.sp227">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Bikar, izvolite.</p>
            </sp>
            <sp xml:id="SDZ6-Redna-23-2014-04-02.sp228">

               <speaker>ALENKA BIKAR (PS PS):</speaker>

               <p>Hvala lepa.</p>
               <p>Jaz bi čisto eno kratko repliko kolegu Brulcu. Mogoče se pa tukaj res strinjava. Ne
               potrebujemo petih hokejskih dvoran, bi bila dovolj ena atletska, ki je nimamo. Po
               vseh teh odličnih rezultatih je še danes nimamo. Ena dobra gimnastična dvorana in
               kakšen olimpijski bazen bi tudi še pasal, pa ga tudi nimamo. Tako da tukaj se pa res
               strinjava. Samo toliko.</p>
            </sp>
            <sp xml:id="SDZ6-Redna-23-2014-04-02.sp229">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jerovšek, izvolite.</p>
            </sp>
            <sp xml:id="SDZ6-Redna-23-2014-04-02.sp230">

               <speaker>JOŽEF JEROVŠEK (PS SDS):</speaker>

               <p>Kolegici Bikar. Prave atletske dvorane res nimamo, ampak gotovo pa kot bivša
               šprinterka ve, da imamo v Slovenski Bistrici za šprinte in mete zimsko dvorano pod
               tribunami stadiona. Tako da smo se v nekaterih krajih potrudili tudi za športno
               infrastrukturo. Saj ste verjetno tekmovali že tam. Hvala.</p>
            </sp>
            <sp xml:id="SDZ6-Redna-23-2014-04-02.sp231">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Če lahko gospe Bikar dam besedo, najbrž je v obliki replike. Potem pa še gospa Majda
               Potrata.</p>
               <p>Izvolite, gospa Bikar.</p>
            </sp>
            <sp xml:id="SDZ6-Redna-23-2014-04-02.sp232">

               <speaker>ALENKA BIKAR (PS PS):</speaker>

               <p>Hvala.</p>
               <p>Ja, spet čisto en majhen del. Res je, tudi v Ljubljani je ena taka dvorana. Pokrite
               tribune so in lahko velik del treninga tam narediš. Ampak prave atletske dvorane, ki
               pa ne bi bila samo atletska, ampak večnamenska, ki jo lahko še mnogo drugih športov
               koristi, se pravi, da bi bila res širokemu krogu športnikov namenjena – take krožne
               dvorane pa v Sloveniji ni. Najbližja je sicer v Linzu, kamor smo hodili na treninge,
               in na Dunaju in tako naprej. Tako da poznam to dvorano, ampak to niti približno ni
               to, kar sem imela jaz v mislih. Hvala.</p>
            </sp>
            <sp xml:id="SDZ6-Redna-23-2014-04-02.sp233">

               <speaker>PODPREDSEDNICA ROMANA TOMC:</speaker>

               <p>Mag. Potrata, izvolite.</p>
            </sp>
            <sp xml:id="SDZ6-Redna-23-2014-04-02.sp234">

               <speaker>MAG. MAJDA POTRATA (PS SD):</speaker>

               <p>Slišati je bilo: športni pedagogi v prvo triletje. Že res, ampak imamo omejitev
               zaposlovanja. Ne vem, kako boste to izpeljali. Moje izkušnje s športno vzgojo v
               osnovni šoli so take, da se tisti, ki bi bili športne vzgoje najbolj potrebni zaradi
               tega, ker imajo slabo razvite gibalne spretnosti, športni vzgoji izogibajo, in je
               treba poskrbeti za to, da se bodo vključili in aktivirali tisti, ki so potrebni tega.
               Se čudimo, če reče kdo, da ima najraje matematiko ali pa slovenščino, ker vsi
               pričakujemo, da bo vsak otrok rekel, da ima najraje šport. Ampak so tudi taki, ki
               nimajo najraje športa, in tu je velika odgovornost, da pridobimo te. Podatki o tem,
               kako bo pa pričakovana življenjska doba rastla, so pa taki, da napovedujejo, da se bo
               počasi krajšala. Hvala.</p>
            </sp>
            <sp xml:id="SDZ6-Redna-23-2014-04-02.sp235">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Gospod Kavtičnik, pa potem gospa Bikar.</p>
            </sp>
            <sp xml:id="SDZ6-Redna-23-2014-04-02.sp236">

               <speaker>JOŽEF KAVTIČNIK (PS PS):</speaker>

               <p> Hvala lepa.</p>
               <p>Veliko je otrok, ki imajo radi določen predmet zaradi učitelja. In kadar je športni
               pedagog dober, strokoven, zna prisluhniti otrokovim potrebam in željam, potem se ni
               za bati, da otrok ne bi vzljubil športa, kakršnegakoli že. Danes ne govorimo o športu
               kot neki panogi, ampak govorimo nasploh o zadovoljevanju potrebe po gibanju. To imajo
               otroci že od vsega začetka, že od rojstva, potem pa ta potreba nekako izgine zaradi
               drugih potreb. Danes živimo v nekem svetu, ki je tržno naravnan in ki otroke lahko
               zmami na nek drug mamljiv način pred televizor, pred računalnik, z določenimi
               igricami in tako naprej. Za učitelje in športne pedagoge, pa tu govorim tudi o
               učiteljicah razrednega pouka, ki gredo skozi proces izobraževanja in ki znajo na
               prijeten in dober način prikazati šport in otroke nekako pripraviti za športno
               gibanje, se pa ni treba bati, da otroci ne bi imeli radi športa.</p>
               <p>Jaz vam lahko povem za en projekt, ki ga izvajamo že 9 let, kjer gredo vsi otroci
               skozi nek proces učenja smučanja. Ni otroka, ki ne bi šel skozi ta proces. Če jim na
               primeren način to pokažeš, potem otroci to z veseljem sprejmejo. Ravno zaradi tega je
               4. amandma tako pomemben, da otrokom damo poleg tistih obveznih vsebin, ki jih imajo
               pri pouku športne vzgoje, še dodatne vsebine – ples, smučanje, vse to, kar je tam
               zapisano. Zato je ta amandma izredno pomemben, še posebej v tej situaciji, ko starši
               niso sposobni plačati vsega tega, kar bi sicer morali plačati. Hvala.</p>
            </sp>
            <sp xml:id="SDZ6-Redna-23-2014-04-02.sp237">

               <speaker>PODPREDSEDNICA ROMANA TOMC:</speaker>

               <p> Gospa Bikar, izvolite.</p>
            </sp>
            <sp xml:id="SDZ6-Redna-23-2014-04-02.sp238">

               <speaker>ALENKA BIKAR (PS PS):</speaker>

               <p> Hvala lepa, saj ni potrebno, je Jožef čisto natančno, še stokrat boljše povedal, kot
               bi sama povedala. Samo to bi dodala, da je od 3. do 7. leta najpomembnejše in takrat
               se lahko tudi navdušijo in še nimajo časa za to, da bi se izogibali temu. Samo
               toliko.</p>
            </sp>
            <sp xml:id="SDZ6-Redna-23-2014-04-02.sp239">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Želi še kdo razpravljati v tem delu?</p>
               <p>Sicer imamo še podpoglavje 6.3.2.2 in poglavje 7. K podpoglavju 6.3.2.2 imamo amandma
               poslanskih skupin Pozitivne Slovenije, SD, Državljanske liste in DeSUS.</p>
               <p>Želi kdo razpravljati o tem amandmaju oziroma o tej vsebini?</p>
               <p>Gospod Jerovšek, izvolite.</p>
            </sp>
            <sp xml:id="SDZ6-Redna-23-2014-04-02.sp240">

               <speaker>JOŽEF JEROVŠEK (PS SDS):</speaker>

               <p> Govori o nacionalnem programu spremljanja pripravljenosti športnikov. Imam prav,
               kajne? Ja. Dikcija, ki bo šla, izglasovana, govori o nacionalni strategiji
               spremljanja pripravljenosti športnikov. Jaz moram tu reči v zvezi z letošnjimi
               aktualnimi dogodki na olimpijskih igrah, da se strinjam s tem, ampak naši športniki,
               zimski, so to uresničili. Tu so dosegli vrhunsko znanost in so bili vrhunski v tem,
               da so na olimpijskih igrah, na največjem tekmovanju, bili najbolj vrhunski. To doslej
               pri slovenskih športnikih ni bila praksa. Dostikrat so odpovedali na velikih
               tekmovanjih, ne vsi, letos se je pa utrgal plaz in so skoraj vsi dosegli najboljše
               rezultate. Jaz sem zelo intenzivno spremljal šport, ampak moram reči, da enega
               športnika, ki je tekmoval, pa je bil 8. na koncu, en Mariborčan, pa ne Flisar – ne
               morem se spomniti priimka –, praktično nisem registriral prej.</p>
               <p>Letos so naši športniki dosegli tisto, kar je bilo doslej značilno za ameriške
               športnike, ki jim je bilo vrhunsko tekmovanje na olimpijskih igrah takšna motivacija,
               da so takrat eksplodirali. Ne vem, ali je bila samo Tina Maze tak stimulans, ker je
               dejansko športnica za velika tekmovanja, in Prevc tudi na velikih tekmovanjih ne
               odpove, ampak tokrat so se jima pridružili tudi drugi športniki. Jaz pravim, da se
               jim je razvil ameriški sindrom. Spomnimo se ali pa vsaj jaz se spomnim ameriškega
               metalca diska Ala Oerterja. Štirikrat zapored je bil olimpijski prvak, potem skoraj
               ni tekmoval več. V olimpijskem letu je začel tekmovati in zopet zmagal na olimpijskih
               igrah. Ob pravem trenutku zmaga. Takšne športnike mi danes že imamo, tako da to, kar
               je zapisano, je pravzaprav posledica, in sem za to, da to tehnologijo, ki so jo zdaj
               razvili naši športniki, in to znanje prenesemo tudi v dokumente. Hvala lepa.</p>
            </sp>
            <sp xml:id="SDZ6-Redna-23-2014-04-02.sp241">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želi še kdo besedo? <stage>/ oglašanje iz dvorane/</stage> Prosim? SD je potekel čas. Delitve časa
               ne bo.</p>
               <p>Prehajamo na zadnji amandma oziroma na poglavje številka 7, kjer je vložen amandma
               poslanskih skupin Pozitivne Slovenije, SD, Državljanske liste in DeSUS.</p>
               <p>Želi tu kdo razpravljati? Gre za vsebino programa športa. Če ne želi nihče
               razpravljati, bomo zaključili tudi to razpravo.</p>
               <p>O amandmajih bomo v skladu s časovnim potekom seje odločali čez pol ure, to se pravi
               nekaj minut pred 17. uro. Sejo začenjamo ob 17. uri z glasovanjem.</p>
               <stage type="time">(Seja je bila prekinjena ob 16.24 in se je nadaljevala ob 16.58.)</stage>
            </sp>
            <sp xml:id="SDZ6-Redna-23-2014-04-02.sp242">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora.</p>
               <p>Prehajamo na glasovanja zbora o predlogih odločitev. Prosim vas, da preverite
               delovanje glasovalnih naprav. <title>Nadaljujemo s prekinjeno 13. točko dnevnega reda, to je z drugo obravnavo Predloga zakona o
                  osnovnem bivanju v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o osnovnem
               bivanju ni primeren za nadaljnjo obravnavo.</p>
               <p>Lahko glasujemo?</p>
               <p>Glasujemo. Navzočih je 69 poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je zbor sklep sprejel.</p>
               <p>Zato je zakonodajni postopek o predlogu zakona končan. S tem zaključujem to točko
               dnevnega reda. <title>Nadaljujemo s prekinjeno 5. točko dnevnega reda, to je z obravnavo Predloga zakona o spremembah
                  in dopolnitvah Zakona o voznikih v okviru skrajšanega postopka.</title>
               </p>
               <p>Prehajamo na tretjo obravnavo predloga zakona. Ker v drugi obravnavi amandmaji k
               dopolnjenemu predlogu zakona niso bili vloženi, prehajamo na odločanje o predlogu
               zakona. Obveščam vas tudi, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen.</p>
               <p>Lahko odločimo?</p>
               <p>Glasujemo. Navzočih je 76 poslank in poslancev, za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 14. točko dnevnega reda, to je s tretjo obravnavo Predloga zakona o
                  državnem geodetskem referenčnem sistemu v okviru rednega postopka.</title>
               </p>
               <p>Prehajamo na tretjo obravnavo predloga zakona. Ker v drugi obravnavi amandmaji k
               dopolnjenemu predlogu zakona niso bili vloženi, prehajamo na odločanje o predlogu
               zakona. Obveščam vas tudi, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen.</p>
               <p>Lahko odločimo?</p>
               <p>Glasujemo. Navzočih je 77 poslank in poslancev, za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 6. točko dnevnega reda, to je z obravnavo Predloga zakona o spremembi
                  in dopolnitvah Zakona o postopnem zapiranju Rudnika Trbovlje-Hrastnik in razvojnem
                  prestrukturiranju regije v okviru skrajšanega postopka.</title>
               </p>
               <p>Prehajamo na tretjo obravnavo predloga zakona. Ker v drugi obravnavi amandmaji k
               dopolnjenemu predlogu zakona niso bili vloženi, prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Lahko odločimo?</p>
               <p>Glasujemo. Navzočih je 76 poslank in poslancev, za je glasovalo 58, proti nihče.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 7. točko dnevnega reda, to je z obravnavo Predloga zakona o spremembah
                  in dopolnitvah Zakona o prevzemih v okviru skrajšanega postopka.</title>
               </p>
               <p>Prehajamo na tretjo obravnavo predloga zakona. Ker v drugi obravnavi amandmaji k
               dopolnjenemu predlogu zakona niso bili vloženi, prehajamo na odločanje o predlogu
               zakona. Obveščam vas tudi, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen.</p>
               <p>Lahko odločimo?</p>
               <p>Glasujemo. Navzočih je 76 poslank in poslancev, za je glasovalo 55, proti 17.</p>
               <p><stage>(Za je glasovalo 55.)</stage> <stage>(Proti 17.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 21. točko dnevnega reda, to je s prvo obravnavo Predloga zakona o
                  spremembah in dopolnitvah Zakona o preprečevanju pranja denarja in financiranja
                  terorizma.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o preprečevanju pranja denarja in financiranja terorizma je
               primeren za nadaljnjo obravnavo.</p>
               <p>Lahko odločimo?</p>
               <p>Obrazložitev glasu v imenu Poslanske skupine Slovenske demokratske stranke, mag.
               Andrej Šircelj.</p>
            </sp>
            <sp xml:id="SDZ6-Redna-23-2014-04-02.sp243">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Spoštovani kolegi in kolegice!</p>
               <p>V Slovenski demokratski stranki smo ugotovili, da je ogromno transakcij, ki lahko
               pomenijo, da gre za pranje denarja in posledično tudi za financiranje terorizma. Zato
               smo predlagali, da uradu, ki je za to zadolžen, damo preiskovalna pooblastila.
               Preiskovalna pooblastila bi pomenila, da bi urad učinkoviteje deloval in s tem seveda
               tudi uspešneje preprečeval transakcije, ki pomenijo pranje denarja. Zaradi tega v
               Slovenski demokratski stranki menimo, da naj se glede na številne transakcije, glede
               na to, da se transakcije od leta 2007 do leta 2013 tudi po podatkih tega urada
               povečujejo, da je več transakcij, da so večji zneski, odpre ta razparava in da se
               zakon lahko dopolni tudi s tem, da bo urad imel tudi inšpekcijska pooblastila in bo s
               tem učinkoviteje preprečeval pranje denarja v tej državi. Po nekaterih podatkih, ki
               so bili prezentirani, ki so bili podani tudi v Državnem svetu, je bilo v Sloveniji
               prenesenih v davčne oaze 52 milijard evrov. To je vsota, ki je zaskrbljujoča.</p>
               <p>Pomeni 5 državnih proračunov, pomeni to, da če bi omejili te transakcije, ne bi bilo
               treba zviševati davkov, ne bi se bilo treba zadolževati, in državljani in državljanke
               bi živeli v drugačnem okolju. Zato v Slovenski demokratski stranki predlagamo, da
               podprete to, da gre zakon v nadaljnjo obravnavo, da se ga morebiti dopolni in da se
               dejansko omeji transakcije denarja, tudi nelegalne, v številne države in tudi davčne
               oaze ter s tem zagotovi stabilnost javnih financ. S tega zornega kota smo v sami
               razpravi obrazložili vse elemente tega zakona, vse posledice nesprejetja tega zakona
               in vse posledice, kaj se zgodi, če se ta zakon dejansko sprejme. Zato predlagam, da
               tudi ostale stranke, tudi koalicijski partnerji podprete to, da gre zakon v nadaljnjo
               obravnavo.</p>
            </sp>
            <sp xml:id="SDZ6-Redna-23-2014-04-02.sp244">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v imenu Poslanske skupine Nove Slovenije, gospod Jožef Horvat.</p>
            </sp>
            <sp xml:id="SDZ6-Redna-23-2014-04-02.sp245">

               <speaker>JOŽEF HORVAT (PS NSi):</speaker>

               <p>Hvala, gospod predsednik. Kolegice in kolegi!</p>
               <p>Poslanska skupina Nove Slovenije – krščanski demokrati bo podprla ta zakon oziroma
               želimo, da se omogoči nadaljnja obravnava tega predloga zakona, ki so ga pripravili
               kolegice in kolegi v Slovenski demokratski stranki. Ukvarjamo se s problemom pranja
               denarja. To je akuten problem ne samo v Republiki Sloveniji, ne samo v Evropski
               uniji, ampak tudi na globalni ravni. Organizacija združenih narodov je postregla s
               podatkom, da je bilo v letu 2009 za tisoč 600 milijard ameriških dolarjev opranega
               denarja. To je približno 2,7 % bruto družbenega produkta. Fantastične številke! Pri
               nas obseg opranega denarja vsako leto narašča, se skoraj podvoji. In mislimo, da je
               treba uradu, ki ga imamo, Uradu za preprečevanje pranja denarja, spremeniti status.
               Treba mu je dati večja pooblastila, morda je celo potreben razmislek, ali je
               smiselno, da je ta urad organ v sestavi Ministrstva za finance. Ne vem sicer, kako
               imajo to druge države članice EU urejeno, morda bi bilo pa dobro, da je ta urad
               bližje policiji, da bi mu dali na nek način tudi zobe. Ker danes je to urad, ki sicer
               objavlja neke finančne transakcije na spletni strani, kot sem prej postregel s
               podatki. Obstajajo natančne preglednice finančnih transakcij v države, za katere sam
               urad pravi, da pomenijo in dajo nek status, ki pomeni večje tveganje na področju
               pranja denarja. Mislim, da je ključno, da o tem razmislimo, da spustimo to novelo
               zakona naprej v drugo obravnavo, po potrebi tudi z vladno pomočjo, in seveda tudi s
               pomočjo koalicijskih poslank in poslancev to besedilo zakona še izboljšamo, in da
               naredimo končno nek korak naprej pri preprečevanju pranja denarja in financiranja
               terorizma.</p>
               <p>Torej, z naše strani je podpora temu zakonu. Hvala lepa.</p>
            </sp>
            <sp xml:id="SDZ6-Redna-23-2014-04-02.sp246">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Obrazložitev glasu v lastnem imenu, gospod Jožef Jerovšek.</p>
            </sp>
            <sp xml:id="SDZ6-Redna-23-2014-04-02.sp247">

               <speaker>JOŽEF JEROVŠEK (PS SDS):</speaker>

               <p> Hvala lepa.</p>
               <p>Zakon, ki daje Uradu za preprečevanje pranja denarja pooblastila in pristojnosti, je
               nujno potreben. Prej so se vsi strinjali, da je bil to doslej brezzobi tiger oziroma
               papirnati tiger. Zaradi akutne situacije izjemnega pranja denarja v naši državi in s
               tem ropanja države je iz te hiše treba poslati sporočilo, da se poslanci tega
               zavedajo in da bodo poskušali temu narediti konec. Kolegice in kolegi, dve možnosti
               imate, kakšno sporočilo boste poslali iz koalicije, kajti vi odločate večinsko. Ali
               bomo našim ljudem sporočili, da bomo ustavili in preprečili te procese ropanja, ki so
               v naših bankah, podjetjih in bomo dali našim državljanom in otrokom bodočnost,
               možnost šolanja, možnost vrtca, ali bodo pa vse to izgubili. Kajti če bo oblast
               podpirala pranje denarja, ki se tudi sedaj vrši, je s tem izropala državo do konca.
               Za opozicijo sta obe sporočili politično sicer dobri, kajti v drugem slučaju vas bo
               ljudstvo množično zavrglo, se bo obrnilo proti vam, bo spoznalo, da ste na strani
               tistih, ki ropajo to državo, ki niso pripravljeni storiti nič za to, da ustavimo te
               katastrofalne procese, to pretakanje denarja v davčne oaze in ropanje bodočnosti
               naših mladih ljudi. Ampak predlagam vam, da jim sporočimo skupaj pozitivno sporočilo
               – da bomo to preprečili. Hvala lepa.</p>
            </sp>
            <sp xml:id="SDZ6-Redna-23-2014-04-02.sp248">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Lahko odločimo?</p>
               <p>Glasujemo. Navzočih je 76 poslank in poslancev, za je glasovalo 29, proti 47.</p>
               <p><stage>(Za je glasovalo 29.)</stage> <stage>(Proti 47.)</stage></p>
               <p>Ugotavljam, da zbor predlaganega sklepa ni sprejel.</p>
               <p>Zato je zakonodajni postopek o predlogu zakona končan.</p>
               <p>S tem zaključujem to točko dnevnega reda. <title>Nadaljujemo s prekinjeno 4. točko dnevnega reda, to je z obravnavo Predloga zakona o prenehanju
                  veljavnosti Zakona o biocidnih proizvodih v okviru skrajšanega postopka.</title>
               </p>
               <p>Prehajamo na tretjo obravnavo predloga zakona. Ker v drugi obravnavi amandmaji k
               dopolnjenemu predlogu zakona niso bili vloženi, prehajamo na odločanje o predlogu
               zakona. Obveščam vas tudi, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen.</p>
               <p>Lahko odločimo?</p>
               <p>Glasujemo. Navzočih je 75 poslank in poslancev, za je glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 19. točko dnevnega reda, to je z obravnavo Predloga resolucije o
                  nacionalnem programu na področju prepovedanih drog 2014–2020.</title>
               </p>
               <p>Ker amandmaji k dopolnjenemu predlogu resolucije niso bili vloženi, prehajamo na
               odločanje o predlogu resolucije. Obveščam vas, da me Zakonodajno-pravna služba
               oziroma Vlada nista opozorili, da bi bil zaradi amandmajev, sprejetih na matičnem
               delovnem telesu, predlog resolucije neusklajen.</p>
               <p>Lahko odločimo?</p>
               <p>Glasujemo. Navzočih je 74 poslank in poslancev, za je glasovalo 50, proti 4.</p>
               <p><stage>(Za je glasovalo 50.)</stage> <stage>(Proti 4.)</stage></p>
               <p>Ugotavljam, da je resolucija sprejeta.</p>
               <p>S tem zaključujem to točko dnevnega reda. <title>Nadaljujemo s prekinjeno 18. točko dnevnega reda, to je z obravnavo Predloga resolucije o
                  Nacionalnem programu športa v Republiki Sloveniji za obdobje 2014–2023.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 1. 4. 2014. Najprej prehajamo k poglavju 1. Odločamo o
               amandmaju poslanskih skupin koalicije k poglavju 1.</p>
               <p>Lahko odločimo?</p>
               <p>Glasujemo. Navzočih je 76 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k podpoglavju 6.1.1 Pod točko 1 odločamo o amandmaju poslanskih skupin
               koalicije k podpoglavju 6.1.1</p>
               <p>Lahko odločimo?</p>
               <p>Glasujemo. Navzočih je 77 poslank in poslancev, za je glasovalo 71, proti 1.</p>
               <p><stage>(Za je glasovalo 71.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Pod točko 2 odločamo o amandmaju poslanskih skupin Socialnih demokratov, Državljanske
               liste in DeSUS k podpoglavju 6.1.1. Tukaj vas moram opozoriti, da če bo ta amandma
               sprejet, postane amandma Poslanske skupine Pozitivna Slovenija pod številko 4
               brezpredmeten.</p>
               <p>Obrazložitev glasu v imenu Poslanske skupine Pozitivna Slovenija, gospod Jožef
               Kavtičnik.</p>
            </sp>
            <sp xml:id="SDZ6-Redna-23-2014-04-02.sp249">

               <speaker>JOŽEF KAVTIČNIK (PS PS):</speaker>

               <p>Hvala lepa. Spoštovani!</p>
               <p>Ta amandma, prvi amandma treh koalicijskih poslanskih skupin, sploh ni potreben
               zaradi tega, ker se te vsebine sedaj v šolah že izvajajo. Plavanje in kolesarski
               izpit oziroma kolesarjenje se že izvajata. Ker pa smo dejali, da je resolucija
               nacionalnega programa športa ambiciozna, da mora biti tudi nekoliko drzna, je prav,
               da dodamo še nekaj dodatnih vsebin, in to so vsebine smučanja in plesa. Ples lahko
               izvajamo pri obveznih interesnih dejavnostih, tako da ni nobenega stroška, smučanje
               pa lahko izvajamo v centrih šolskih, obšolskih dejavnosti. Centri šolskih, obšolskih
               dejavnosti se sofinancirajo oziroma financirajo s strani države. In če bi morali
               plačati, sem prepričan, da je tukaj še nekaj rezerv, da ni potrebnih dodatnih
               stroškov. Če bi pa bilo treba plačati to, kar sedaj plačujejo tudi otroci, ko hodijo
               v te šole v naravi, katerih se ne morejo vsi udeležiti, ker starši nimajo denarja, bi
               pa za 17 tisoč 600 otrok potrebovali približno 700 tisoč evrov. Prepričan sem, da si
               to naši otroci zaslužijo, predvsem tisti, ki jim starši drugače tega ne morejo
               plačati.</p>
               <p>Zato tega amandmaja pod številko 2 v Poslanski skupini Pozitivna Slovenija ne bomo
               podprli, da bomo lahko podprli amandma, ki sem ga omenil. Hvala.</p>
            </sp>
            <sp xml:id="SDZ6-Redna-23-2014-04-02.sp250">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko odločimo?</p>
               <p>Glasujemo. Navzočih je 75 poslank in poslancev, za je glasovalo 46, proti 24.</p>
               <p><stage>(Za je glasovalo 46.)</stage> <stage>(Proti 24.)</stage></p>
               <p>Ugotavljam, da je amandma sprejet.</p>
               <p>Pod točko 3 odločamo o amandmaju Poslanske skupine Slovenske demokratske stranke k
               podpoglavju 6.1.1.</p>
               <p>Lahko odločimo?</p>
               <p>Glasujemo. Navzočih je 75 poslank in poslancev, za je glasovalo 31, proti 44.</p>
               <p><stage>(Za je glasovalo 31.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>V nadaljevanju vas obveščam, da ker je bil amandma poslanskih skupin Socialnih
               demokratov, Državljanske liste in DeSUS pod točko 2 sprejet, je postal amandma
               Poslanske skupine Pozitivna Slovenija pod točko 4 brezpredmeten.</p>
               <p>Prehajamo k podpoglavju 6.3.2.2. Odločamo o amandmaju poslanskih skupin koalicije k
               podpoglavju 6.3.2.2.</p>
               <p>Lahko odločimo?</p>
               <p>Glasujemo. Navzočih je 76 poslank in poslancev, za je glasovalo 71, proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k poglavju 7. Odločamo o amandmaju poslanskih skupin koalicije k poglavju
               7.</p>
               <p>Lahko odločimo?</p>
               <p>Glasujemo. Navzočih je 76 poslank in poslancev, za je glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>S tem smo zaključili z odločanjem o amandmajih.</p>
               <p>Prehajamo na odločanje o predlogu resolucije v celoti. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu in na seji Državnega zbora, predlog resolucije
               neusklajen.</p>
               <p>Lahko odločimo?</p>
               <p>Obrazložitev glasu v lastnem imenu, gospod Kavtičnik.</p>
            </sp>
            <sp xml:id="SDZ6-Redna-23-2014-04-02.sp251">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Resolucijo o Nacionalnem programu športa v Republiki Sloveniji za obdobje 2014–2023
               bom podprl. Meni je samo žal, da niste glasovali za amandma, ki bi otrokom omogočil,
               da se v času obveznega šolanja naučijo, in to vsem otrokom, smučati in plesati.
               Smučanje kot nacionalni šport bo spet postal privilegij tistih, ki si lahko to
               privoščijo. Starši otrok, ki si želijo smučati, pa teh sredstev nimajo, bodo s kislim
               obrazom pogledali na vse vas, ki ste danes glasovali proti temu amandmaju. Škoda,
               kajti to ne bi stalo nič. Hvala lepa.</p>
            </sp>
            <sp xml:id="SDZ6-Redna-23-2014-04-02.sp252">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko odločimo?</p>
               <p>Glasujemo. Navzočih je 77 poslank in poslancev, za je glasovalo 77, proti nihče.</p>
               <p><stage>(Za je glasovalo 77.)</stage> <stage>(Proti nihče.)</stage></p>
               <p>Ugotavljam, da je resolucija sprejeta.</p>
               <p>S tem zaključujem to točko dnevnega reda.</p>
               <p>Prekinjam 23. sejo zbora, ki jo bomo nadaljevali jutri ob 9. uri. Nasvidenje do
               jutri. <stage type="time">(SEJA JE BILA PREKINJENA 2. APRILA 2014 OB 17.25.)</stage>
               </p>
            </sp>
         </div>
      </body>
   </text>
</TEI>