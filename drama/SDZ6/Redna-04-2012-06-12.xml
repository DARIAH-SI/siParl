<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-04-2012-06-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|FFA75BC7C32AF064C1257A24002F576B</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=FFA75BC7C32AF064C1257A24002F576B</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-04-2012-06-12.DZ" n="04">
               <name>Redna</name>
               <date when="2012-06-12"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-04-2012-06-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 4. seje</stage>
            <stage type="chairman">Sejo sta vodila predsednik Državnega zbora dr. Gregor Virant in podpredsednik
            Jakob Presečnik.</stage>
            <stage type="time">Seja se je začela ob 10. uri. </stage>
            <sp xml:id="SDZ6-Redna-04-2012-06-12.sp1">
               <speaker>PREDSEDNIK DR. GREGOR VIRANT:</speaker>
               <p>Spoštovane kolegice poslanke in kolegi poslanci!</p>
               <p>Nadaljujemo 4. redno seje Državnega zbora.</p>
               <p>Obveščen sem bil, da se današnje seje ne morejo udeležiti: gospod Roberto Battelli,
               mag. Matej Tonin, mag. Dejan Židan od 12. ure dalje in gospod Borut Pahor od 17. ure
               dalje.</p>
               <p>Lepo pozdravljeni.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH ZAKONA O UGOTAVLJANJU KATASTRSKEGA DOHODKA, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Če želi predstavnik
               Vlade gospod Živkovič, državni sekretar, besedo, mu jo zdaj dajem za dodatno
               obrazložitev predloga.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp2">
               <speaker>ALEŠ ŽIVKOVIČ:</speaker>
               <p>Hvala, gospod predsednik. Spoštovane poslanke, spoštovani poslanci!</p>
               <p>Vlada je pripravila Predlog zakona o spremembah Zakona o ugotavljanju katarskega
               dohodka, s katerim ne posega v vsebino veljavnega zakona, torej ne spreminja metode
               ugotavljanja katastrskega dohodka, pač pa le za eno leto, na leto 2013, zamika
               uveljavitev nove metode. Ker se s tem izgublja podatek za določitev katastrskega
               dohodka za leto 2012, se predlaga poenostavljen način določanja katastrskega dohodka
               za leto 2012, in sicer da se ta določi v znesku, ki je bil določen za leto 2011.
               Obenem se za leto dni podaljšuje evidentiranje podatkov o katastrskih kulturah in
               razredih, ki se bodo po tem datumu v zemljiškem katastru prenehali voditi. Vzrok za
               predlagan zamik je zahtevnost naloge in krčenje proračunskih sredstev v preteklih
               letih za nekatere aktivnosti, brez katerih novega sistema ugotavljanja katastrskega
               dohodka ni mogoče uveljaviti. To sta predvsem aktivnost posodabljanja grafičnega
               vodenja zemljiškega katastra in aktivnost povezovanja podatkov med evidenco
               podrobnejše dejanske rabe kmetijskih zemljišč in kmetijskim katastrom.</p>
               <p>Zakon se obravnava po skrajšanem postopku, saj mora biti, zato da v letu 2012 ne
               pride do pravne praznine glede določanja katastrskega dohodka, uveljavljen pred 30.
               junijem 2012. Zakon prav tako podpira zainteresirana strokovna javnost.</p>
               <p>Glede na to in glede na nujnost njegove pravočasne uveljavitve, Vlada predlaga
               Državnemu zboru, da zakon sprejme. Hvala.</p>
            </sp>
            <sp xml:id="SDZ6-Redna-04-2012-06-12.sp3">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila matičnega delovnega telesa dajem besedo mag.
               Damjani Petavar Dobovšek, članici odbora.</p>
            </sp>
            <sp xml:id="SDZ6-Redna-04-2012-06-12.sp4">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>Lep pozdrav vsem prisotnim! Spoštovani predsednik Državnega zbora, spoštovani
               poslanke in poslanci!</p>
               <p>Na podlagi 42., 126. in 144. člena Poslovnika Državnega zbora je Odbor za finance in
               monetarno politiko kot matično delovno telo pripravil poročilo k Predlogu zakona o
               spremembah Zakona o ugotavljanju katastrskega dohodka po skrajšanem postopku.</p>
               <p>Odbor za finance in monetarno politiko je na 4. seji 23. maja 2012 kot matično
               delovno telo obravnaval Predlog zakona o spremembah Zakona o ugotavljanju
               katastrskega dohodka po skrajšanem postopku, ki ga je Državnemu zboru v obravnavo
               predložila Vlada, s predlogom za obravnavo in sprejetje po skrajšanem postopku.</p>
               <p>Kolegij predsednika Državnega zbora je na 14. seji 23. aprila 2012 odločil, da se
               predlog zakona obravnava po skrajšanem postopku.</p>
               <p>Odboru je bilo posredovano tudi mnenje Zakonodajno-pravne službe, ki je predloženi
               zakon proučila z vidika skladnosti z ustavo in pravnim sistemom ter z
               zakonodajnotehničnega vidika. Odbor je bil seznanjen tudi z mnenjem Državnega sveta,
               ki predlog zakona podpira. K predloženemu zakonu niso bili vloženi amandmaji.</p>
               <p>Seji odbora so prisostvovali predstavnice in predstavniki Ministrstva za finance ter
               Zakonodajno-pravne službe.</p>
               <p>V uvodni, dopolnilni obrazložitvi členov je minister kot predstavnik predlagatelja
               zakona podal kratko predstavitev namena zakona in predlaganih rešitev. Povedal je, da
               je cilj predloga zakona zagotoviti pravno podlago za enoletno prestavitev roka
               uveljavitve novega sistema ugotavljanja katastrskega dohodka.</p>
               <p>V okviru obrazložitve mnenja Zakonodajno-pravne službe je njen predstavnik opozoril
               na potrebo po pregledu presečnih datumov, kar je bilo s strani predlagatelja tudi
               pregledano.</p>
               <p>K predlogu zakona na matičnem delovnem telesu niso bili sprejeti amandmaji, zato
               Odbor za finance in monetarno politiko Državnemu zboru predlaga, da Predlog zakona o
               spremembah Zakona o ugotavljanju katastrskega dohodka, skrajšani postopek, sprejme v
               predloženem besedilu. Hvala lepa.</p>
            </sp>
            <sp xml:id="SDZ6-Redna-04-2012-06-12.sp5">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Sledi predstavitev stališč poslanskih skupin. Najprej v imenu Poslanske skupine
               Slovenske ljudske stranke gospod Roman Žveglič.</p>
            </sp>
            <sp xml:id="SDZ6-Redna-04-2012-06-12.sp6">
               <speaker>ROMAN ŽVEGLIČ (PS SLS):</speaker>
               <p>Dober dan, vsem skupaj! Spoštovani!</p>
               <p>Kot ste že seznanjeni, s tem zakonom za leto dni prestavljamo njegovo uveljavitev.
               Zakaj? Ker niso bili izpolnjeni pogoji za njegovo izvajanje. V Slovenski ljudski
               stranki smo pred dobrim letom dni podpirali določene spremembe na tem področju, tudi
               zato, da bi prešli na pravičnejši sistem ugotavljanja katastrskega dohodka, ki bo
               pomenil manj odstopanj od realnega stanja oziroma stanja v naravi. Vseeno je danes
               lepo vidimo, kaj se zgodi, če so nekatere rešitve sprejete na pamet in brez
               upoštevanja stroke. Ker je zadnje čase zelo popularno citiranje oseb in stališč, bi
               si tudi sam privoščil citat iz stališča Poslanske skupine Slovenske ljudske stranke v
               prejšnjem mandatu, torej ob sprejemanju obstoječega zakona. Navajam, "brez predhodne
               zagotovitve vseh pogojev ta zakon ne bo prinesel urejene in pravične ureditve in bo
               samo mrtva črka na papirju. Njegovo izvajanje se opira na neke rešitve, ki so
               pravzaprav še v zraku. Če se resnično želite zakopati v srž problema – in v Slovenski
               ljudski stranki upamo, da je temu tako –, potem predlagamo, da vsa tri pristojna
               ministrstva stopijo skupaj in se aktivno lotijo urejanja zemljiškega katastra,
               zemljiške knjige in zberejo čim več podatkov o dejanski rabi zemljišč. Ko bodo te
               evidence urejene, bo možnost izvajanja nove metodologije ugotavljanja katastrskega
               dohodka široko odprta in v Slovenski ljudski stranki jo bomo z veseljem podprli. Do
               takrat pa je sprejetje zakona o ugotavljanju katastrskega dohodka v takšni obliki
               popolnoma nesmiselno," konec citata. Torej, če povzamem, že ob lanskem sprejemanju
               zakona smo kmetijskega ministra povsem dobronamerno opozarjali, da pri ugotavljanju
               katastrskega dohodka ne gre zgolj za tehnično operativno opravilo, temveč za dosti
               več kot samo ugotovitev neke vrednosti zemljišča. Gre za strokovno materijo pri
               urejanju evidenc za usklajevanje zemljiškega katastra z dejansko rabo. To zagotovo ni
               projekt za dva uradnika na Geodetski upravi, ki naj bi bila po takratnih vehementnih
               zagotovilih kmetijskega ministrstva očitno sposobna urediti celoten slovenski prostor
               in na ta način pripraviti ustrezno podlago za izvajanje tega zakona.</p>
               <p>Novela Zakona o ugotavljanju katastrskega dohodka je torej imela dober namen, ni pa
               upoštevala kompleksnosti ozadja, ki mora biti urejeno za njegovo izvajanje. Zadnje
               čase se veliko govori o invalidnih zakonih. Ta iz prejšnjega mandata nam lahko služi
               kot primer.</p>
               <p>V poslanski skupini Slovenske ljudske stranke bomo predlog novele, ki zamika
               uveljavitev zakona za leto dni, podprli, ob zavedanju, da je pred nami obsežen
               projekt, vzpostavitev enotne evidence oziroma povezave med zemljiškim katastrom in
               podrobnejšo dejansko rabo. Ta naloga je še toliko težja, ker smo v času
               racionalizacije stroškov, za izpolnitev pogojev za izvajanje tega zakona pa bo
               verjetno potrebnih kar nekaj kadrovskih prerazporeditev in iskanja finančnih rezerv v
               proračunih posameznih ministrstev.</p>
               <p>Pred dobrim letom dni smo v Poslanski skupini Slovenske ljudske stranke predlagali,
               da koordinacijo celotne aktivnosti okrog urejanja evidenc in priprave podlag za
               ugotavljanje katastrskega dohodka prevzame ministrstvo, pristojno za finance. Tudi
               danes bo na tem področju potrebno sodelovanje kar treh ministrstev, poleg finančnega
               tudi kmetijsko in infrastrukturno. To kislo jabolko bo prej ali slej treba ugrizniti.
               Pri tako obsežnem projektu, kot je ta, pa jim lahko zaželimo veliko uspeha. Hvala.
            </p>
            </sp>
            <sp xml:id="SDZ6-Redna-04-2012-06-12.sp7">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine DeSUS gospa Marija Plevčak.</p>
            </sp>
            <sp xml:id="SDZ6-Redna-04-2012-06-12.sp8">
               <speaker>MARIJA PLEVČAK (PS DeSUS):</speaker>
               <p>Vsem prav lep pozdrav! Hvala za besedo.</p>
               <p>Slišali smo dokaj utemeljeno obrazložitev stranke SLS. Predlog zakona vključuje
               praktično zgolj eno spremembo, in sicer zagotoviti pravno podlago za enoletno
               predstavitev rokov uveljavljenega sistema ugotavljanja katastrskega dohodka, ki je
               bil sprejet v lanskem letu. Tako se po predlogu prvo ugotavljanje katastrskega
               dohodka in pavšalne ocene dohodka na panj prestavlja iz leta 2012 v letu 2013.
               Podrobneje je tudi opredeljeno, da se morata tako katastrski dohodek kot pavšalna
               ocena dohodka na panj prvič ugotoviti po novi metodologiji najpozneje do 30. junija
               2013. S tem se ureja podlaga za zagotovitev podatkov o katastrskem dohodku in
               pavšalni oceni dohodka na panj za določitev dohodkov iz osnovne kmetijske in osnovne
               gozdarske dejavnosti za leto 2013.</p>
               <p>Predlagatelj je kot razlog za prestavitev roka navedel nezmožnost vzpostavitve
               ustrezne službe zaradi omejevanja finančnih sredstev proračunske porabe. Iz tega
               razloga se tudi ne izvaja nalog za izboljšanje pozicijske natančnosti zemljiškega
               katastra in povezovanje evidence podrobnejše dejanske rabe kmetijskih zemljišč z
               zemljiškim katastrom, kar je temelj za razvoj novega in vsekakor pravičnega sistema
               ugotavlja katastrskega dohodka.</p>
               <p>Prestavitev roka za eno leto za Poslansko skupino DeSUS ni problematična.
               Predlagatelj je slednjo utemeljeno argumentiral, zato bomo predlog novele soglasno
               podprli.</p>
            </sp>
            <sp xml:id="SDZ6-Redna-04-2012-06-12.sp9">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Nove Slovenije gospod Jožef Horvat.</p>
            </sp>
            <sp xml:id="SDZ6-Redna-04-2012-06-12.sp10">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik.Spoštovane poslanke, spoštovani poslanci, vsem prav lep
               dober dan! Enako tudi državnemu sekretarju na Ministrstvu za finance.</p>
               <p>Kolegice in kolegi, ko govorimo o spreminjanju Zakona o ugotavljanju katastrskega
               dohodka, nam je lahko nerodno. Ta je bil namreč nazadnje noveliran februarja lansko
               leto. Omenjena novela zakona ZUKD/1 je uvedla nov sistem ugotavlja katastrskega
               dohodka, ki je vezan na podatke o kmetijskih zemljiščih, na boniteto teh zemljišč, na
               podatek o podrobnejši dejanski rabi zemljišč in podobno. Zato bi bilo treba
               vzpostaviti ustrezno bazo podatkov. Lanska novela Zakona o ugotavljanju katastrskega
               dohodka je naloge ugotavljanja katastrskega dohodka dodelila Geodetski upravi
               Republike Slovenije, kot službi, ki bi najlažje na že obstoječih pravnih podlagah
               vzpostavila potrebne evidence o kmetijskih in gozdnih zemljiščih ter s povezovanjem
               znanja iz množičnega vrednotenja razvila sodoben sistem ugotavljala katastrskega
               dohodka. Geodetska uprava ni uspela izvesti svojih nalog v predvidenih rokih. Med
               drugim bi bilo treba ustrezno posodobiti tudi podatke o zemljiškem katastru. Ker tudi
               to ni bilo narejeno, ugotavljamo, da prehod na nov model ugotavljanja katastrskega
               dohodka preprosto ni možen. Z drugimi besedami povedano, za realizacijo 14. in 15.
               člena lanskoletne novele zakona niso izpolnjeni pogoji. 14. člen namreč določa,
               "Vlada na podlagi predloga lestvic katastrskega dohodka in predloga pavšalne ocene
               dohodka na panj, ki ga pripravi Geodetska uprava Republike Slovenije v soglasju z
               ministrstvom, pristojnim za kmetijstvo, in ministrstvom, pristojnim za finance, prvič
               ugotovi katastrski dohodek in pavšalno oceno dohodka na panj po tem zakonu najpozneje
               do 30. junija 2012". Tukaj je treba jasno povedati, novela zakona, ki jo obravnavamo
               in ki podaljšuje roke za uveljavitev vsebine zakona, to je novo metodologijo za
               ugotavljanje katastrskega dohodka, ni tako nedolžna zadeva, kot se zdi, saj je treba
               jasno povedati, da je podaljšanje rokov uveljavitve nujno zgolj zato, ker nekdo ni
               opravil svoje naloge.</p>
               <p>Za nas v novi Sloveniji to ni dopustno in ta, ki svoje naloge ni opravil, si zasluži
               javno kritiko. Ne bi bilo pošteno, da bi s prstom kazali na Geodetsko upravo
               Republike Slovenije. Pokazati je treba na nekonsistentnost prejšnje vlade, ki je
               sprejeti zakon februarja 2011 predlagala, ni pa zagotovila ustreznih finančnih
               sredstev za realizacijo nalog. Zato bomo pač danes prisiljeni sprejeti predlagano
               novelo zakona, s katero se rok uveljavitve novega sistema ugotavljanja katastrskega
               dohodka prestavi za eno leto, to se pravi iz 30. junija letos na 30. junij 2013. S
               tem dobimo potreben čas za razvoj novega modela ugotavljanja katastrskega dohodka. Za
               leto 2012 pa je seveda treba dodatno določiti, da se katastrski dohodek za odmero
               dohodnine določa v višini, kot je bil zemljiščen, pripisan za leto 2011.</p>
               <p>V Poslanski skupini Nove Slovenije z zadovoljstvom ugotavljamo, da je sedanja vlada
               odgovornejša do izvajanja zakonskih predpisov, saj bo za izvedbo vseh nalog, ki jih
               bo treba izvesti, da bi sistem novega načina ugotavljanja katastrskega dohodka lahko
               zaživel s 30. junijem 2013, Ministrstvu za infrastrukturo in prostor, natančneje
               Geodetski upravi Republike Slovenije, zagotovila 3,7 milijona evrov do leta 2015.
               Sredstva za leto 2012 pa so že zagotovljena z rebalansom proračuna Republike
               Slovenije, ki ga je Državni zbor že sprejel.</p>
               <p>Poslanska skupina Nove Slovenije bo zakon o spremembah Zakona o ugotavljanju
               katastrskega dohodka podprla. Hvala lepa.</p>
            </sp>
            <sp xml:id="SDZ6-Redna-04-2012-06-12.sp11">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Pozitivna Slovenije gospod Alojzij Potočnik.</p>
            </sp>
            <sp xml:id="SDZ6-Redna-04-2012-06-12.sp12">
               <speaker>ALOJZIJ POTOČNIK (PS PS):</speaker>
               <p>Hvala.</p>
               <p>S predlogom zakona se za eno leto odlaga ta rok uveljavitve novega sistema
               ugotavljanja katastrskega dohodka in pavšalne ocene dohodka na panj. Novi datum je
               torej 30. junij 2013. S tem se ureja podlaga za zagotovitev podatkov o katastrskem
               dohodku, ki so nujno potrebni za določitev dohodkov iz osnovne kmetijske in gozdarske
               dejavnosti za leto 2013. Ponavljam, za leto 2013. Za leto 2012 – to bi veljalo v tem
               trenutku še posebej zanimati zavezance – pa se šteje katastrski dohodek, kakršen je
               pripisan parcelam kmetijskih in gozdnih zemljišč, zemljiškem katastru glede na
               njihovo katastrsko kulturo in katastrski razred na dan 30. junija 2011. Ali drugače.
               Za leto 2012 se pri predpostavki o nespremenjenem statusu parcel, torej pri delitvah,
               združitvah parcel, upošteva enak katastrski dohodek kakor za leto 2011. Vzrok
               očitnemu spodrsljaju, ker pač ne gre za probleme tipa univerzijade, je v domnevno
               nezagotovljenih finančnih sredstvih, kar je preprečilo Geodetski upravi, da vzpostavi
               potrebne evidence o kmetijskih in gozdarskih zemljiščih. Brez podrobnih in natančnih
               podatkov pač nobena obdavčitev, razen krivična, ni mogoča, kar z drugimi besedami
               pomeni, da smo v kočljivem, nezakonitem položaju in da pravno praznino mašimo s
               predlaganim zakonom. Pri tem upamo, da so tokrat sredstva v proračunu zagotovljena,
               tudi zato, ker se sem ter tja daje slutiti, da so za mnogimi težavami zbiranja
               podatkov skriti ali tudi slabo prikriti interesi posameznih skupin.</p>
               <p>Tudi zato, da interesi tokrat ne bodo močnejši od zakona, bomo predlagane spremembe
               podprli. Hvala.</p>
            </sp>
            <sp xml:id="SDZ6-Redna-04-2012-06-12.sp13">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Slovenske demokratske stranke gospa Damjana Petavar
               Dobovšek.</p>
            </sp>
            <sp xml:id="SDZ6-Redna-04-2012-06-12.sp14">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>Še enkrat vsem skupaj lep pozdrav in hvala za besedo.</p>
               <p>Veljavni Zakon o ugotavljanju katastrskega dohodka določa, da se katastrski dohodek
               in pavšalna ocena dohodka na panj prvič ugotovita po na novi podlagi najkasneje do
               30. 6. 2012. Tako bi se katastrski dohodek za vsa kmetijska in gozdna zemljišča in
               nova ocena pavšalnega dohodka na panj lahko pričela uporabljati za dohodnino ter
               določanje drugih obveznosti in pravic iz tega naslova najpozneje 30. 6. 2012 in že za
               odmero dohodnine za leto 2012. Novo podlago za ugotavljanje katastrskega dohodka bi
               morala pripraviti Geodetska uprava Republike Slovenije, le-tej pa v letu 2011 niso
               bila odobrena dodatna sredstva za razvoj novega sistema ugotavljanja katastrskega
               dohodka, zato novega katastrskega dohodka in pavšalne ocene dohodka na panj s 30.
               junijem 2012 ni mogoče ugotoviti, kar pomeni, da tega podatka na bo mogoče uporabiti
               tudi za dohodnino. Prejšnji sistem ugotavljanja katastrskega dohodka pa ni več
               veljaven, prav tako pa je potekel rok za njegovo uporabo. Tako bi se brez sprejetja
               teh predlaganih sprememb zakona na dan 30. junij znašli v nezakonitem stanju in brez
               pravne podlage za določitev katastrskega dohodka za leto 2012, ki se kot podatek
               potrebuje za določitev dohodkov zasebne kmetijske dejavnosti za leto 2012. S
               predlaganim zakonom o spremembah Zakona o ugotavljanju katastrskega dohodka se rok
               uveljavitve novega sistema ugotavljanja katastrskega dohodka iz 30. junija 2012
               prestavi na 30. junij 2013, posledično pa se prestavi za eno leto tudi prehodno
               obdobje za ugotavljanje katastrskega dohodka za kmetijska zemljišča, ki niso
               zemljišča pod trajnimi nasadi.</p>
               <p>Cilj Predloga zakona o spremembah Zakona o ugotavljanju katastrskega dohodka je
               zagotoviti pravno podlago za enoletno prestavitev roka uveljavitve novega sistema
               ugotavljanja katastrskega dohodka, kontinuiteto v sistemu in uporabo podatkov o
               katastrskem dohodku ter pavšalni oceni dohodka na panj za različne javne namene. Tako
               se za katastrskih dohodek za leto 2012 šteje katastrskih dohodek, kakršen je bil z
               zemljiščem predpisan za leto 2011.</p>
               <p>Glede na navedeno Poslanska skupina Slovenske demokratske stranke Predlog zakona o
               spremembah Zakona o ugotavljanju katastrskega dohodka podpira.</p>
            </sp>
            <sp xml:id="SDZ6-Redna-04-2012-06-12.sp15">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Socialnih demokratov gospod Matevž Frangež.</p>
            </sp>
            <sp xml:id="SDZ6-Redna-04-2012-06-12.sp16">
               <speaker>MATEVŽ FRANGEŽ (PS SD):</speaker>
               <p>Spoštovane in spoštovani!</p>
               <p>V času prejšnje vlade je bil uveden nov sistem ugotavljanja katastrskega dohodka, ki
               omogoča sprotno sledenje bistvenih sprememb v ravneh dohodka kmetijske dejavnosti ob
               ustreznem upoštevanju bistvenih tehnoloških in ekonomskih sprememb, ki vplivajo na
               raven dohodka. Na podlagi Zakona o ugotavljanju katastrskega dohodka bo po novem
               sistemu čim realneje ocenjen potencialni dohodek kmetijske in gozdarske dejavnosti,
               vezan na uporabo kmetijskih in gozdnih zemljišč, ob upoštevanju realnih ekonomskih in
               tehnoloških omejitev.</p>
               <p>Kljub temu pa se strinjamo, da je smiselno zaradi dejstva, da nekdo v državi ni
               opravil svoje naloge, in vidim, da se v temu pogledu strinjamo na vseh ravneh tega
               zbora, da ustrezno zamaknemo začetek uporabe novega sistema, ki bo uveljavil
               razvrstitev kmetijskih zemljišč na dve osnovni kategoriji, kmetijska in gozdna
               zemljišča, uvedel pa boniteto zemljišč, tako da pridemo na ravni celotne države do
               primerljivega sistema za ugotavljanje realnih osnov ekonomskega prihodka, ki ga je
               mogoče zagotoviti z obdelovanjem določenega tipa kmetijskega ali gozdnega
               zemljišča.</p>
               <p>Strinjamo se torej, da zamaknemo rok za polno uveljavitev novega sistema, zato bomo
               Socialni demokrati Predlog zakona o ugotavljanju katastrskega dohodka podprli.</p>
            </sp>
            <sp xml:id="SDZ6-Redna-04-2012-06-12.sp17">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Še v imenu Poslanske skupine Državljanske liste Mag. Katarina Hočevar.</p>
            </sp>
            <sp xml:id="SDZ6-Redna-04-2012-06-12.sp18">
               <speaker>MAG. KATARINA HOČEVAR (PS DL):</speaker>
               <p>S Predlogom zakona o spremembah Zakona o ugotavljanju katastrskega dohodka, ki ga
               obravnavamo danes, zgolj za eno leto umikamo uveljavitev nove metode za ugotavljanje
               katastrskega dohodka. Sama vsebina se torej ne spreminja. Poslanci Državljanske liste
               bomo spremembe zakona podprli, saj bo v nasprotnem primeru nastala pravna praznina za
               določitev katastrskega dohodka za leto 2012.</p>
               <p>Ob tem pa v Državljanski listi poudarjamo, da je nova metodologija izračuna
               katastrskega dohodka, ki jo predvideva novi zakon, sprejet februarja 2011, potrebna,
               saj se je prejšnja izkazala za zastarelo in neoperativno. Sami izračuni katastrskega
               dohodka, ki se uporabljajo še danes, pa ne odražajo več realnih razmerij v dohodkih
               kmetijske dejavnosti. Poleg tega se je z Zakonom o evidentiranju nepremičnin v letu
               2011 ukinilo vodenje podatkov o katastrski kulturi in razredu, ki so bili osnovni
               podatki za izračun katastrskega dohodka. Sistem izračuna po novem zakonu se veže na
               nove podatke o kmetijskih in gozdnih zemljiščih, in sicer na boniteto zemljišč ter na
               podatek o podrobnejši dejanski rabi kmetijskih zemljišč. Vzpostavitev te nove baze
               podatkov o podrobnejši dejanski rabi v zemljiškem katastru in podrobnejša določitve
               nove metode sta najzahtevnejši nalogi, ki jih mora izvesti Geodetska uprava, da je
               sistem sploh mogoče uveljaviti.</p>
               <p>Čeprav gre nedvoumno za kompleksen in zahteven projekt, v Državljanski listi kljub
               temu predlagamo Vladi, da se na operativni ravni projektno in strokovno čim prej loti
               nalog, ki jim jih zakon nalaga, saj bomo v nasprotnem primeru čez leto dni spet
               podaljševali rok za uveljavitev sprememb. V prepričanju, da bodo državni organi
               pristojnosti in naloge, povezane z uveljavitvijo nove metode, opravili do roka, ki ga
               s spremembami zakona določamo danes, in v upanju, da bo posodobljen sistem
               ugotavljanja tega dohodka iz kmetijske in gozdarske dejavnosti pomenil več
               pravičnosti v izračunu katastrskega dohodka, bomo poslanci Državljanske liste te
               spremembe danes podprli. Hvala.</p>
            </sp>
            <sp xml:id="SDZ6-Redna-04-2012-06-12.sp19">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Končali smo predstavitev stališč poslanskih skupin.</p>
               <p>Ker k predlogu zakona matično delovno telo ni sprejelo nobenega amandmaja, amandmajev
               tudi ni bilo mogoče vlagati za sejo zbora, zaključujem drugo obravnavo predloga
               zakona. Glasovanje o predlogu zakona bomo opravili v okviru glasovanj, danes, po
               prekinjeni 8. točki oziroma najkasneje ob 18.05 oziroma še 15 minut prej, ker smo že
               pri tej točki pridobili 15 minut.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA – PREDLOG ZAKONA O SPREMEMBAH ZAKONA O
                  HIPOTEKARNI IN KOMUNALNI OBVEZNICI, SKRAJŠANI POSTOPEK.</title>
               </p>
               <p>Predlog je v obravnavo zboru predložila Vlada. Za dodatno obrazložitev dajem besedo
               državnemu sekretarju gospodu Živkoviču.</p>
            </sp>
            <sp xml:id="SDZ6-Redna-04-2012-06-12.sp20">
               <speaker>ALEŠ ŽIVKOVIČ:</speaker>
               <p>Gospod predsednik, poslanke in poslanci!</p>
               <p>Zakon o hipotekarni in komunalni obveznici ureja hipotekarno in komunalno obveznico,
               pogoje za njeno izdajo in zahteve glede jamstva zanjo. ZHKO-1 je začel veljati
               februarja letos, vendar so bili v zakonodajnem postopku sprejeti predlogi, ki so
               močno omejili izdajanje tovrstnih obveznic v praksi. Cilj kratkega predloga zakona –
               spreminja se namreč le štiri člene – je odprava navedenih pomanjkljivosti veljavnega
               zakona tako, da bo izdajanje obeh vrst obveznic v Sloveniji dejansko zaživelo. Banke
               nameravajo zaradi uravnavanja likvidnosti čim prej izdati tovrstne obveznice, zato se
               predlagane spremembe nanašajo predvsem na obstoječe kreditne pogodbe bank, z namenom,
               da se jih v največji meri vključi v kritno premoženje.</p>
               <p>Predlog zakona podaljšuje rok za plačilo terjatve iz naslova jamstva pri kreditih z
               obveznostjo oseb javnega prava s 5 delovnih dni na 10 delovnih dni. Besedilo večine
               obstoječih poroštvenih pogodb je namreč z vidika izpolnjevanja pogojev za vključitev
               terjatev iz takšnih kreditov v kritno premoženje neustrezno za izdajo komunalnih
               obveznic.</p>
               <p>Predlog zakona se nadalje terminološko usklajuje z mednarodnimi standardi ocenjevanja
               vrednosti 2011. Terminološko se namreč usklajuje zahteva, da mora kreditojemalec v
               primeru uvrstitve terjatve iz hipotekarnega kredita v kritno premoženje zavarovati
               stavbo na nepremičnini, ki je dana v zavarovanje hipotekarnega kredita.</p>
               <p>Nadalje se predlaga črtanje omejitve nadomestila za predčasno poplačilo kreditov v
               kreditnih pogodbah, terjatve katerih so lahko vključene v kritno premoženje
               hipotekarnih obveznic. Omejitve tovrstnega nadomestila bankam namreč niso predmet
               urejanja Zakona o hipotekarni in komunalni obveznici. Le-te so različno urejene v
               drugih zakonih.</p>
               <p>Nadalje predlog zakona spreminja določbo glede pravice do pobota s strani dolžnika.
               Dolžnik ali porok lahko v kritni pogodbi določita, s katerimi terjatvami do
               izdajatelja bosta pobotala svoje obveznosti. Če pa se dolžnik ali porok terjatve,
               vpisane v kritni register, izrecno odpove pravici do enostranskega pobota, svoje
               obveznosti iz naslova takšne terjatve ne more pobotati s terjatvami do
               izdajatelja.</p>
               <p>Spoštovani poslanke in poslanci, Vlada Državnemu zboru predlaga, da sprejme
               predlagano besedilo zakona o spremembah Zakona o hipotekarni in komunalni obveznici.
               Hvala.</p>
            </sp>
            <sp xml:id="SDZ6-Redna-04-2012-06-12.sp21">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Predlog zakona je kot matično delovno telo obravnaval Odbor za finance in monetarno
               politiko. Za predstavitev poročila dajem besedo mag. Marku Pogačniku.</p>
            </sp>
            <sp xml:id="SDZ6-Redna-04-2012-06-12.sp22">
               <speaker>MAG. MARKO POGAČNIK (PS SDS):</speaker>
               <p>Spoštovani predsednik, spoštovani predstavniki Vlade, kolegice in kolegi!</p>
               <p>Odbor za finance in monetarno politiko je na 4. seji 23. 5. 2012 kot matično delovno
               telo obravnaval Predlog zakona o spremembah Zakona o hipotekarni in komunalni
               obveznici, skrajšani postopek, 
                  EPA 280
               , ki ga je Državnemu zboru v obravnavo predložila Vlada s predlogom za obravnavo
               in sprejetje po skrajšanem postopku.</p>
               <p>Kolegij predsednika Državnega zbora je na 15. seji 7. 5. 2012 odločil, da se predlog
               zakona obravnava po skrajšanem postopku.</p>
               <p>Odboru je bilo posredovano mnenje Zakonodajno-pravne službe, ki je predloženi zakon
               proučila z vidika skladnosti z ustavo in pravnim sistemom ter z zakonodajnotehničnega
               vidika in nanj nima pripomb.</p>
               <p>K predloženemu zakonu niso bili vloženi amandmaji.</p>
               <p>Seji odbora so prisostvovali predstavnice in predstavniki Ministrstva za finance,
               Zakonodajno-pravne službe in predstavniki Združenja bank Slovenije, ki spremembe
               zakona podpirajo.</p>
               <p>V uvodni dopolnitvi, obrazložitvi členov je minister kot predstavnik predlagatelja
               zakona podal podrobnejšo predstavitev namena zakona in predlaganih rešitev. Povedal
               je, da je cilj zakona pravno ustrezno urediti področje izdajanje hipotekarne in
               komunalne obveznice tako, da bo izdajanje omenjenih obveznic v Sloveniji dejansko
               zaživelo. V zakonu uvedene spremembe ne povečujejo tveganj imetnikov hipotekarnih in
               komunalnih obveznic, ki pomenita vrednostni papir zelo visoke kreditne kakovosti. Gre
               za poenostavitev rešitev za izdajanje teh vrst vrednostnih papirjev.</p>
               <p>K predlogu zakona na matičnemu delovnemu telesu niso bili sprejeti amandmaji, zato
               Odbor za finance in monetarno politiko Državnemu zboru predlaga, da Predlog zakona o
               spremembah Zakona o hipotekarni in komunalni obveznici, skrajšani postopek, sprejme v
               predloženem besedilu. Hvala.</p>
            </sp>
            <sp xml:id="SDZ6-Redna-04-2012-06-12.sp23">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Sledi predstavitev stališč poslanskih skupin. V imenu Poslanske skupine DeSuS gospa
               Marija Plevčak.</p>
            </sp>
            <sp xml:id="SDZ6-Redna-04-2012-06-12.sp24">
               <speaker>MARIJA PLEVČAK (PS DeSUS):</speaker>
               <p>Hvala za besedo.</p>
               <p>Stališče Poslanske skupine DeSUS je sledeče. Kljub v februarju letos sprejeti noveli
               Zakona o hipotekarni in komunalni obveznosti, še vedno obstajajo določene omejitve,
               ki ne omogočajo, da bi lahko izdajanje hipotekarnih in komunalnih obveznic zaživelo
               tudi v praksi. Zato so v tem predlogu sprememb zakona narejeni še nekateri nujni
               popravki, za katere smo slišali v obrazložitvi, da naj bi našim bankam olajšali
               izdajo obeh vrst obveznic in s tem poenostavili pridobivanje dolgoročnih virov
               financiranja na mednarodnih finančnih trgih.</p>
               <p>V Poslanski skupini DeSUS se zavedamo težav v bančnem sektorju in menimo, da je
               pomembno, da država z ustreznimi ukrepi reagira in bankam zagotovi ugodne vire
               financiranja. Tudi banke same podpirajo predlagane rešitve. Poslanke in poslanci
               DeSUS pa bomo predlagane rešitve tudi podprli.</p>
            </sp>
            <sp xml:id="SDZ6-Redna-04-2012-06-12.sp25">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Nove Slovenije gospod Jožef Horvat.</p>
            </sp>
            <sp xml:id="SDZ6-Redna-04-2012-06-12.sp26">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik. Prav lep pozdrav še enkrat vsem skupaj!</p>
               <p>Kljub temu da je bil Zakon o hipotekarni in komunalni obveznici noveliran pred
               kratkim in objavljen v Uradnem listu št. 10/12, so potrebni še dodatni popravki
               zakona, da bo ta dokončno zaživel v praksi in da bomo lahko dejansko beležili tudi
               učinke tega zakona. V razmerah, v kakršnih se nahaja naš bančni oziroma javnofinančni
               sistem, pa ne samo naš, ampak tudi globalni, je pravzaprav hipotekarna in komunalna
               obveznica tista, ki lahko pomembno izboljša položaj bančnega sistema, zlasti zaradi
               tega, ker je slovenski bančni sistem v tem trenutku v situaciji, da mu zapade izjemna
               višina obveznosti v letu 2012, je to 4,3 milijarde obveznosti, ki jih bo treba
               poplačati, kar pomeni, da bo potrebno refinanciranje. Glede na stanje na finančnih
               trgih je to refinanciranje lahko izjemno drago, kar posledično povzroči tudi izjemno
               drage kredite ali celo dodatno zmanjševanje kreditne aktivnosti, ki je tudi še sedaj
               relativno skromno s strani slovenskega bančnega sistema. Dokončna zaživitev zakona o
               hipotekarni in komunalni obveznici bo omogočila bančnemu sistemu, da bo na
               mednarodnih trgih prišel do refinanciranja obveznosti bank z relativno uvodnimi
               krediti. Krite obveznice tudi v svetu zelo pridobivajo na pomenu. Zadolževanje z
               njimi pomeni relativno poceni vir financiranja, ki je trenutno realno še edino možno,
               saj še obstaja povpraševanje po take vrste obveznicah. Banke bodo pridobile
               dolgoročne vire financiranja z relativno nizko obrestno mero.</p>
               <p>Navedena novela zakona pomeni enega izmed pripravljenih vladnih ukrepov v paketu
               zakonodajnega svežnja 16 zakonov za spodbujanje gospodarske rasti. Gospodarske rasti
               zagotovo ne more biti brez večjega obsega kreditiranja in sprostitve kreditnega krča.
               K temu cilju bo pripomogla navedena novela tega zakona.</p>
               <p>Poslanci Poslanske skupine Nove Slovenije bomo prav iz tega razloga podprli zakon o
               spremembah Zakona o hipotekarni in komunalni obveznici. Hvala lepa.</p>
            </sp>
            <sp xml:id="SDZ6-Redna-04-2012-06-12.sp27">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Poslanska skupina Pozitivna Slovenija, gospod Alojzij Potočnik.</p>
            </sp>
            <sp xml:id="SDZ6-Redna-04-2012-06-12.sp28">
               <speaker>ALOJZIJ POTOČNIK (PS PS):</speaker>
               <p>Spoštovani!</p>
               <p>V začetku leta 2012, v januarju, je bil po mnogih propadlih poskusih, kako oživeti
               stari zakon o kritih obveznicah, sprejet novi. Razlogi so bili takrat solidno
               argumentirani in mislim, da smo ga takrat brez posebnih pomislekov podprli celo vsi.
               Po nekaj mesecih ga popravljamo, in sicer v tistih delih, ker po mnenju poznavalcev
               še obstajajo nekatere nedodelanosti in nepotrebne omejitve. Takojšnja intervencija je
               potrebna. Krite obveznice praviloma lahko izboljšajo položaj bančnega sistema. In kar
               je še važnejše, pričakovati je povečanje kredite aktivnosti, ki sedaj absolutno ne
               dosega potreb gospodarstva. Hkrati pa institucionalni vlagatelji, na primer
               zavarovalnice, pokojninski skladi, vidijo v kritih obveznicah priložnost za varne
               naložbe. Teh nekaj pomembnih dobrih obetov nam govori, da ukvarjanje s hipotekarnimi
               in komunalnimi obveznicami ni naključno in ne more biti tudi naključno, da se v
               splošno začudenje pri nas ne pojavljajo na finančnem trgu.</p>
               <p>Zato se samo po sebi pravzaprav odpira nekaj vprašanj, ki terjajo odgovore. V načelu
               jih predlagatelj razreši v gradivu za obravnavo na seji Državnega zbora. Teh
               odgovorov, spoštovani, ni, vsaj vseh ne, pa bi bilo dobro, če bi bili. Domnevno
               najugodnejši dolžniški papir, če je kakšen v današnjih razmerah in času tej
               definiciji pravzaprav ustreza, pri nas žal ne funkcionira. Kje se zatika, kaj je očem
               skrito in kaj je vedenju zakrito? To je vendarle velik problem. Tako velik , da ni
               mogoče zgolj navajati zelo dobrih izkušenj razvitih držav, lastnih pa nič, ker jih
               ni. Če domnevam, nimamo razvitega in aktivnega ter odgovornega finančnega oziroma
               bančnega sistema in to je razlog za zelo, zelo resno skrb, predvsem gospodarstva.</p>
               <p>V Poslanski skupini Pozitivne Slovenije pričakujemo da vlada temu zboru redno poroča
               o stanju, spremembah in vzrokih, povezanih s poslovanjem s tako imenovanimi kritimi
               obveznicami. Ne tolikokrat s popravki zakona, ampak s številkami, rezultati, da
               navsezadnje vemo, zakaj bomo danes pritisnili na tipko za. Hvala.</p>
            </sp>
            <sp xml:id="SDZ6-Redna-04-2012-06-12.sp29">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Slovenske demokratske stranke mag. Marko Pogačnik.</p>
            </sp>
            <sp xml:id="SDZ6-Redna-04-2012-06-12.sp30">
               <speaker>MAG. MARKO POGAČNIK (PS SDS):</speaker>
               <p>Spoštovani predsednik, spoštovani predstavniki Vlade, kolegice, kolegi!</p>
               <p>Sprememba Zakona o hipotekarni in komunalni obveznici je eden izmed paketov 16
               zakonov, ki ga je pripravila Vlada za oživitev in spodbujanje gospodarske rasti. Vsi
               vemo, da do zdaj izdajanje komunalnih in hipotekarnih obveznic ni zaživelo. S
               spremembo tega zakona ocenjujemo, da je to eden izmed manevrov, ki bo omogočil, da
               likvidnostni krč in pa nekreditiranje v Sloveniji ponovno zaživita.</p>
               <p>Zaradi vseh teh zadev bomo poslanci Slovenke demokratske stranke podprli predlagano
               spremembo zakona.</p>
            </sp>
            <sp xml:id="SDZ6-Redna-04-2012-06-12.sp31">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Socialnih demokratov gospod Matevž Frangež.</p>
            </sp>
            <sp xml:id="SDZ6-Redna-04-2012-06-12.sp32">
               <speaker>MATEVŽ FRANGEŽ (PS SD):</speaker>
               <p>Spoštovane, spoštovani!</p>
               <p>Socialni demokrati že dlje časa opozarjamo na problem visoke prezadolženosti
               slovenskega gospodarstva, ki je ključni razvojni problem in ključna razvojna zavora
               Slovenije v tem trenutku, in seveda na kapitalsko neustreznosti bančnega in
               finančnega sistema. V tem pogledu smo že v času naše vlade poskušali s spremembami
               Zakona o komunalni in hipotekarni obveznici zagotoviti možnosti za to, da bi ta
               oblika zadolževanja bank in hranilnic v izdatnejši meri zaživela. Žal iz vrsto
               operativnih razlogov to doslej ni uspelo in upajmo, da bo Vladi uspelo s tokratnim
               poizkusom, da odstranimo nepotrebne ovire, ki institut komunalne in hipotekarne
               obveznice in njegov razvoj zavira. V tem pogledu je seveda izjemno pomembno pogledati
               na podatke, ki kažejo, da je ta oblika zadolževanja s kritnimi obveznicami bistveno
               cenejša, poleg tega pa v trenutnih oteženih razmerah na finančnih trgih tudi edina
               možna, saj za kritne obveznice še vedno obstaja zadostno povpraševanje. Glede na
               trenutne razmere na finančnih trgih se pričakuje, da se bo njihov pomen v prihodnje
               le še krepil. V letu 2009 je delež izdaj hipotekarnih in komunalnih obveznic glede na
               vse izdaje obveznic finančnih institucij v razvitih državah znašal 17 %, leta 2010 že
               33 %, v prvih sedmih mesecih leta 2011, kolikor imamo pač podatkov, pa je znašal že
               40 %. Pri tem je treba biti zelo pozoren na situacijo v slovenskem bančnem prostoru,
               kjer depoziti očitno ne zadostujejo za financiranje obstoječih obveznosti bank,
               razmere med depoziti in krediti se je tako zmanjšalo na 1 : 1,5. To pomeni, da morajo
               banke v veliki meri za servisiranje svojih obveznosti najemati drage kredite v
               tujini, se torej zadolževati na mednarodnem, medbančnem prostoru. Po podatkih Banke
               Slovenije celotna izpostavljenost banke do tujine v višini do 15 milijard evrov, kar
               pomeni, da bo treba v prihodnje to višino tudi refinancirati. Že v letu 2012, torej
               letos, zapade 4,3 milijarde evrov obveznosti bank do tujih virov financiranja, kar
               predstavlja 32 % vseh obveznosti. Zato je še toliko bolj pomembno, da banke dobijo
               ugodne vire financiranja v obliki hipotekarnih obveznic. Drago financiranje zaradi
               padca bonitete države in padca bonitet bank poglablja kreditni krč, s tem
               instrumentom pa lahko olajšamo situacijo bankam, da zagotovijo ugodnejše vire svojega
               financiranja, s tem pa zagotovijo tudi ugodnejše pogoje financiranja podjetij za zlom
               kreditnega krča.</p>
               <p>Zaradi vsega navedenega bomo v Poslanski skupini Socialnih demokratov Predlog
               sprememb Zakona o hipotekarni in komunalni obveznosti podprli.</p>
            </sp>
            <sp xml:id="SDZ6-Redna-04-2012-06-12.sp33">
               <speaker>PREDSEDNIK DR. GREGOR VIRANT:</speaker>
               <p> Hvala.</p>
               <p>V imenu Poslanske skupine Državljanske liste gospa Kristina Valenčič.</p>
            </sp>
            <sp xml:id="SDZ6-Redna-04-2012-06-12.sp34">
               <speaker>KRISTINA VALENČIČ (PS DL):</speaker>
               <p> Spoštovani predsednik, predstavniki Vlade, poslanke in poslanci!</p>
               <p>Kapital v obliki denarja poganja svetovno gospodarstvo in zagotavlja dobrine
               posameznikom in poslovnim subjektom. Brez denarja ni možno izvajati investicij, le-te
               pa so nujno potrebno za nenehno rast in razvoj, v pretežni meri celo za zagotovitev
               eksistencialnih potreb. Za zdravo in konkurenčno ponudbo sredstev mora skrbeti
               zakonodajalec z ustreznim zakonskim okvirjem, ki bo ugoden za ponudbo in
               povpraševanje po sredstvih. V ta okvir sodi tudi zakonska ureditev hipotekarne in
               komunalne obveznice, ki se šteje med finančne inštrumente, ki posredno spodbujajo
               investiranje. Zaradi dobrega razmerja med donosnostjo in varnostjo so hipotekarne
               obveznice investicijsko privlačne predvsem za institucionalne vlagatelje, kot so
               zavarovalnice in skladi.</p>
               <p>V Sloveniji izdajanje hipotekarnih in komunalnih obveznic v praksi žal še vedno ni
               prav zaživelo, kljub noveli zakona, ki smo jo letos februarja že sprejeli, prav z
               namenom olajšanja izdajanja omenjenih obveznic. Pri noveli, ki jo danes obravnavamo,
               gre predvsem za upoštevanje pripomb in mnenj, podanih s strani bank, Združenje bank
               in Banke Slovenije. Poglavitne spremembe še poenostavljajo izdajanje hipotekarnih
               obveznic v praksi, kar bo po mnenju Združenja bank pomagalo bankam pri pridobivanju
               dolgoročnih virov in izboljšanju stanja v bančnem sistemu.</p>
               <p>Slovenija se letos zaradi dragih tujih virov zadolžuje predvsem doma, kar po eni
               strani zmanjšuje že tako skromno likvidnost slovenskega finančnega trga, hkrati pa se
               bodo zaradi krajšeročnosti zadolževanja postopno povečevale potrebe po
               refinanciranju.</p>
               <p>V Državljanski listi se zavedamo, da je treba čim prej učinkovito odpraviti bančni
               krč, takoj nato pa pripraviti ukrepe za zmanjšanje zadolženosti gospodarstva. Sprejem
               predlaganih rešitev je torej nujno potreben, zato bomo v Državljanski listi predlog
               zakona podprli.</p>
               <p>Velja pa opozoriti, da so bančni krč, ki smo mu danes priča, povzročile prav
               neodgovorne banke s slabo zavarovanimi posojili. Ob vseh varčevalnih ukrepih, ki jih
               občutijo naši državljani, je prav, da tudi banke oziroma njihova vodstva z večjo
               odgovornostjo sprejemajo najpomembnejše odločitve, da se ne bodo ponovile napake, kot
               so prepočasno ukrepanje bank do zamudnikov, premalo aktivna vloga pri reševanju
               podjetij in prevelika nepreglednost slabih posojil, kar je pripeljalo do omenjenega
               bančnega krča. Ravno tako pozivamo Vlado k odločnejšemu ukrepanju in iskanju
               najprimernejših rešitev za sanacijo bančnega sistema.</p>
            </sp>
            <sp xml:id="SDZ6-Redna-04-2012-06-12.sp35">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Še v imenu Poslanske skupine Slovenske ljudske stranke gospod Janez Ribič.</p>
            </sp>
            <sp xml:id="SDZ6-Redna-04-2012-06-12.sp36">
               <speaker>JANEZ RIBIČ (PS SLS):</speaker>
               <p>Dober dan in lepo pozdravljeni!</p>
               <p>Spoštovani, manj kot 5 mescev je minilo, odkar smo sprejeli nov zakon o hipotekarni
               in komunalni obveznici. Takratni minister za finance je nam poslancem pojasnjeval,
               kako so zdaj končno pripravili pogoje za izdajo tovrstnih finančnih papirjev. Še več.
               Predlog, s katerim se je na matičnem delovnem telesu zakon tudi ustrezno uskladil z
               amandmaji, sta na nek način takrat potrdila tudi Banka Slovenije in Združenje bank
               Slovenije,</p>
               <p>V Poslanski skupini Slovenske ljudske stranke ne bomo nasprotovali temu zakonu, saj
               podpiramo možnosti izdajanja omenjenih obveznic kot dodatno možnost financiranja za
               trenutno obubožane slovenske banke. Ne moremo pa mimo vprašanja, kako se je lahko
               zgodilo, da smo pred meseci tako rekoč soglasno sprejeli zakon, za katerega
               ugotavljamo, da ga moramo zopet tehnično popravljati.</p>
               <p>Na tem mestu težko rečemo, da je krivda na poslancih, saj smo v tem primeru zaupali
               stroki, ki je po vseh merilih zakon ocenila za primernega, očitno pa je bila ta ocena
               precej površna. Žal pa smo spet izgubili dragocenih 5 mesecev časa, medtem ko dobro
               vemo, v kakšnem krču je naš finančni oziroma bančni sistem. S tem zakonom sicer
               omogočamo enega izmed osnovnih in splošno uveljavljenih načinov financiranja s
               pomočjo kritih obveznic, ki zaradi zavarovane strukture instrumenta pomeni bistveno
               ugodnejši vir financiranja za slovenske banke. Na mednarodnih finančnih trgih
               trenutno vladajo izredno neugodne razmere za pridobivanje svežih denarnih sredstev,
               zato je vsaka alternativa seveda dobrodošla. To pa seveda ne bo čudežno rešilo
               finančnega položaja slovenskih bank v danem trenutku, lahko pa upamo, da bodo
               tovrstne obveznice pomemben delček v mozaiku dvigovanja kapitalske ustreznosti
               slovenskega bančnega sistema.</p>
               <p>Ob vsem tem v Poslanski skupini Slovenske ljudske stranke še enkrat ponavljamo, da
               danes sicer res rešujemo zatečeno situacijo v največjih slovenskih bankah, hkrati pa
               ne bomo nehali iskati odgovorov na nekatera vprašanja iz preteklosti, ki so ostala
               neodgovorjena. Verjamem, da se prav vsi v tej dvorani zavedamo, da je za
               katastrofalno stanje v bilancah slovenskih bank samo v manjši meri kriva svetovna
               gospodarsko-finančna kriza. Veliko bolj pa je tu problematično neodgovorno
               poslovanje, zelo nekritično ocenjevanje tveganja, predvsem pa malomarnost vodilnih
               bančnikov, ki bi morali za slabo opravljeno delo tudi prevzeti odgovornost. Ne da bi
               določene sporne stvari oziroma celo posamezne kreditne posle razčistili tudi za
               nazaj, bomo težko uvedli dobro prakso za prihodnost.</p>
               <p>V Poslanski skupini Slovenske ljudske stranke bomo podprli spremembe zakona. Tokrat
               izražamo upanje, da je zakonska podlaga za izdajanje tovrstnih obveznic končno
               ustrezna, da bodo banke lahko uporabile ta finančni instrument v najkrajšem možnem
               času, pridobile svež kapital in izboljšale oziroma pospešile tisti del njihovega
               poslovanja, ki je v teh časih še kako pomemben, kreditiranje slovenskega
               gospodarstva. Hvala.</p>
            </sp>
            <sp xml:id="SDZ6-Redna-04-2012-06-12.sp37">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Končali smo s predstavitvijo stališč Poslanskih skupin. Ker matično delovno telo k
               predlogu zakona ni sprejelo nobenega amandmaja, tudi za sejo zbora amandmajev ni bilo
               mogoče vlagati, zato zaključujemo drugo obravnavo predloga zakona.</p>
               <p>O predlogu zakona bomo odločali danes, v okviru glasovanj, pol ure po prekinjeni 8.
               točki, se pravi, najkasneje okoli pol šeste ure popoldne. Prekinjam to točko dnevnega
               reda.</p>
               <p>In prehajamo na <title>5. TOČKO DNEVNEGA REDA, TO JE OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O DRŽAVNEM TOŽILSTVU, SKRAJŠANI POSTOPEK.</title>
               </p>
               <p>Predlog zakona je v obravnavo predložila Vlada. Pozdravljam ministra za notranje
               zadeve dr. Vinka Gorenaka in mu tudi dajem besedo za dopolnilno obrazložitev predloga
               zakona.</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-12.sp38">
               <speaker>DR. VINKO GORENAK:</speaker>
               <p>Hvala lepa, predsednik.</p>
               <p>Pred vami je torej prva novela Zakona o državnem tožilstvu. Zakaj sem rekel prva? Iz
               temeljnega razloga, ker tej noveli urejamo zgolj nekatera tehnična vprašanja, medtem
               ko nekoliko bolj vsebinsko novelo zakona pa pripravljamo za jeseni.</p>
               <p>Kakšne so te tehnične rešitve, ki jih skušamo urediti v tem zakonu? V glavnem so
               posledica prehoda Državnega tožilstva iz pravosodnega na notranje ministrstvo. Tako
               odpravljamo obvezna posvetovanja vodje Državnega tožilstva s kolegijem Državnega
               tožilstva v postopku oblikovanja mnenja vodje Državnega tožilstva o ustreznosti
               kandidata za tožilca. Skratka, prenašamo odgovornost na vodje v tožilski organizaciji
               v večji meri, ker smatramo – in s tem soglašajo tudi v tožilski organizaciji –, da
               bodo postopki tekli hitreje.</p>
               <p>Kot drugo. Pravno podlago za izdajo pravilnika o štipendiranju prenašamo na
               Ministrstvu za notranje zadeve. Smo pa našli eno rešitev pri izobraževanju in
               usposabljanju odnosno izpopolnjevanju tožilcev. Tukaj je prepletenost s pravosodnim
               ministrstvom relativno zelo velika in smo ocenili, da je dobro in pametno, da ostane
               izobraževanje v Centru za izobraževanje v pravosodju, klub temu pa bomo seveda imeli
               v notranjem ministrstvu tisti vsebinski in potrebni vpliv na izobraževanje.</p>
               <p>Kot četrto urejamo podelitev priznanj državnim tožilcem.</p>
               <p>Kot peto predlagamo možnost dodelitve državnega tožilca tudi na Ministrstvo za
               pravosodje, ne samo na notranje zadeve tudi na pravosodje in javno upravo, ker se nam
               to zdi potrebno z vidika kazenske zakonodaje, s področja kaznovalnega prava in tam
               tožilci imajo svojo vlogo in je prav, da pomagajo tudi na Ministrstvu za pravosodje
               in javno upravo.</p>
               <p>Mogoče je bila pa v javnosti najbolj izpostavljena tista sprememba, ki je pa na nek
               način najbolj naravna in normalna, to pa je, da lahko državni tožilci postanejo tudi
               funkcionarji, se pravi ministri iali državni sekretarji in da imajo pravico vrnitve
               na tožilsko mesto. S to zadevo je tako, poglejte, takšna rešitev velja pravzaprav za
               vse nas, ki smo bili izvoljeni v Državni zbor, odnosno velja za ministre, velja za
               druge funkcionarje, da se imajo pravico vrniti na svoje staro delovno mesto, če
               takšno delovno mesto obstaja. Tožilci so bili za to prikrajšani in mi to predlagamo
               na način, da lahko postanejo državni sekretarji kjer koli v sistemu vlade in da imajo
               pravico, da se vrnejo nazaj in ne samo na matičnem ministrstvu. Skratka, ta pravica
               se daje vsem okoli 180 državnim tožilcem. Meni se zdi to normalno. V prejšnjem
               mandatu je bila situacija nekoliko drugačna. Kot veste je zakon dobesedno črtal
               delovno mesto sekretarja Državnega tožilstva, namensko, ker se je pač moj predhodnik
               želel znebiti določene osebe, spisal je drugačne pogoje in ta oseba je bila potem
               gospod Škrlec, kar se mi ne zdi primerno. Primerno se mi zdi to, kar je tukaj
               predlagano, da je za vse tožilce. Ob tem lahko tudi zavrnem tista namigovanja, da se
               ne bo treba v stališčih poslanskih skupin s tem veliko ukvarjati: Gospa Barbara
               Brezigar ne bo šla v kabinet predsednika Vlade, tako da lahko iz opomnikov tisto
               črtate. Hvala lepa.</p>
            </sp>
            <sp xml:id="SDZ6-Redna-04-2012-06-12.sp39">
               <speaker>PREDSEDNIK DR. GREGOR VIRANT:</speaker>
               <p>Predlog zakona je obravnaval kot matično delovno telo Odbor za notranje zadeve. Za
               predstavitev poročila odbora dajem zdaj besedo predsednici odbora gospe Maši
               Kociper.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp40">
               <speaker>MAŠA KOCIPER (PS PS):</speaker>
               <p>Spoštovani predsedujoči! Spoštovani poslanke in poslanci!</p>
               <p>Odbor za notranje zadeve je po skrajšanem postopku na drugi seji dne 24. 5.
               obravnaval Predlog zakona o spremembah in dopolnitvah Zakona o državnem tožilstvu, ki
               ga je v obravnavo predložila Vlada Republike Slovenije.</p>
               <p>Predstavnik predlagatelja državni sekretar na Ministrstvu za notranje zadeve gospod
               mag. Robert Marolt je v dopolnilni obrazložitvi pojasnil, da je predlagani zakon
               potreben zaradi uskladitve z novelama Zakona o vladi in Zakona o državni upravi, s
               katerima je bilo Državno tožilstvo umeščeno v resor Ministrstva za notranje zadeve.
               Zakon prinaša tudi nekatere druge spremembe določb Zakona o državnem tožilstvu, ki so
               se v praksi izkazale za nejasne, neprimerne in pomanjkljive. Ker je temeljne rešitve
               v zakonu ponovil že predstavnik Vlade, se pravi gospod minister, se jaz tukaj ne bi
               ponavljala.</p>
               <p>Opozorila bi na mnenje predstavnice Zakonodajno-pravne službe, ki je v pisnem mnenju
               podala pripombo h končni določbi predloga zakona, ki predvideva uveljavitev predloga
               zakona naslednji dan po objavi v Uradnem listu, kar je neobičajno in pomeni
               odstopanje od 15-dnevnega uveljavitvenega roka.</p>
               <p>Predsednik komisije Državnega sveta je zakon podprl.</p>
               <p>V razpravi pa so posamezni člani predlog zakona delno podprli, delno pa zavrnili, in
               sicer so poslanci iz opozicijskih vrst izrazili nasprotovanje predlogu zakona, saj so
               umestitvi Državnega tožilstva v delovno področje Ministrstva za notranje zadeve
               nasprotovali že ob sprejetju Zakona o vladi in Zakona o državnem tožilstvu. Ker so
               pomisleke pravno-sistemske narave izrazili tudi strokovnjaki, je bila s strani
               poslanskih skupin Pozitivna Slovenija in Socialnih demokratov predlagana, kot veste,
               presoja ustavnosti. Poslanci iz vrst Poslanske skupine SDS so napovedali podporo
               predlogu zakona, saj gre poleg uskladitve z novelama po mnenju SDS še za nekatere
               manjše spremembe, ki odpravljajo pomanjkljivosti, na katere so v praksi opozarjali
               tožilci. Opozicijski poslanci so izrazili tudi nekaj konkretnih pomislekov o
               predlaganih rešitvah, in sicer v zvezi z odpravo obveznega posvetovanja vodje
               Državnega tožilstva s kolegijem pri zaposlovanju, saj bo tako mnenje o ustreznosti
               kandidatov oblikoval izključno vodja brez posvetovanja z ostalimi tožilci. V zvezi z
               izobraževanjem tožilcev pa se jim je zdelo sporno to, da bo zdaj minister podajal
               mnenje o ustreznosti izobraževalnih programov za tožilce, ki se pripravljajo za
               vodstvene funkcije. Državni sekretar mag. Marolt je v odgovoru poudaril, da je
               določba o obveznem posvetovanju postopkov oblikovana kot rešitev nepotrebnega
               obremenjevanja državnih tožilcev ter hkrati omogoča hiter odziv vodje pri opravljanju
               menedžerske funkcije. Glede izvajanja izobraževanja za tožilce pa je pojasnil, da
               ostaja v pristojnosti Centra za izobraževanje v pravosodju vsaj v večini, soglasje
               ministra k izobraževalnemu programu pa je omejeno le na izobraževanje vodij,
               menedžerjev, kot izhaja iz koncepta njegovih pristojnosti.</p>
               <p>Odbor je tako v skladu s poslovnikom glasoval o vseh predlaganih členih zakona in
               Državnemu zboru predlaga, da Predlog zakona o spremembah in dopolnitvah Zakona o
               državnem tožilstvu sprejme v predloženem besedilu. Hvala lepa.</p>
            </sp>
            <sp xml:id="SDZ6-Redna-04-2012-06-12.sp41">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za predstavitev poročila odbora.</p>
               <p>Sledi predstavitev stališč poslanskih skupin. Besedo ima Poslanska skupina Nove
               Slovenije, v njenem imenu gospa Iva Dimic.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp42">
               <speaker>IVA DIMIC (PS NSi):</speaker>
               <p>Spoštovani predsedujoči, spoštovane poslanke in poslanci.</p>
               <p>Odločali bomo o noveli Zakona o državnem tožilstvu, ki je po vsebini uskladitvene
               narave, in sicer v zvezi z opravljenim prenosom Državnega tožilstva z Ministrstva za
               pravosodje na Ministrstvo za notranje zadeve. Novela zakona odpravlja tudi obvezno
               posvetovanje vodje Državnega tožilstva s kolegijem Državnega tožilstva o vseh novih
               zaposlitvah. Odločanje o novih zaposlitvah sodi v pristojnost vodij Državnega
               tožilstva in jo je kot tipično menedžersko funkcijo treba prepustiti vodstvu organa.
               Na ta način se razbremenjuje državne tožilce nepotrebnega dela na področju kadrovskih
               zadev.</p>
               <p>Nova Slovenija pričakuje, da bodo državni tožilci vso svojo energijo in znanje
               usmerili v njihovo osnovno poslanstvo, to je kazenski pregon, še zlasti na področju
               gospodarskega kriminala in korupcije. Po oceni Nove Slovenije Državno tožilstvo na
               tem področju pri dosedanjem delu ni bilo zadosti aktivno in tudi ne dovolj uspešno. Z
               ustanovitvijo Nacionalnega preiskovalnega urada je bil narejen velik premik na
               področju odkrivanja in raziskovanja tovrstnih kaznivih dejanj, za uspešen pregon pa
               je potrebno sodelovanje vseh organov, ki sodelujejo pri odkrivanju, obravnavanju in
               sojenju. To sodelovanje bo treba v bodoče okrepiti. Iz letnega poročila o delu
               Nacionalnega preiskovalnega urada za leto 2011 sledi, citiram, "sodelovanje z
               Državnim tožilstvom je bilo v letu 2011 dobro, kljub temu je bilo še vedno zaznati
               veliko obremenjenost državnih tožilcev z velikim obsegom njihovega dela. Zaradi
               navedenega je bilo v posameznih primerih usmerjanja konkretnih preiskav manj oziroma
               je bilo izvedeno v manjšem obsegu ali z zamudo. Za uspešno preiskavo najzahtevnejših
               oblik gospodarskega kriminala je ključno sodelovanje, dejavno sodelovanje Državnega
               tožilstva in Policije ter poglobljeno usmerjanje predkazenskih postopkov," konec
               citata. Velika pričakovanja imamo do novoustanovljenega specializiranega Državnega
               tožilstva Republike Slovenije, ki ima ustrezno usposobljene in tudi izkušene tožilce
               za obravnavo najzahtevnejših kaznivih dejanj. Učinkovit pregon kaznivih dejanj in
               graditev pravne države je pričakovanje ne le politike, pač pa tudi državljank in
               državljanov. Dejstvo je, da do sodnih epilogov številnih kazenskih postopkov ne
               pride. V predstavitvah letnih poročil različnih organov poslušamo, da je razlog za to
               nedelovanje enkrat ene, enkrat druge institucije, končni rezultat pa je, da storilci
               najtežjih kaznivih dejanj ostajajo nekaznovani. Zagotoviti bo treba ustrezno
               sodelovanje vseh institucij ter vzpostaviti ustrezen sistem odgovornost za uspešnost
               dela.</p>
               <p>Omenjena novela Zakona o državnem tožilstvu pomeni zakonodajno podlago za
               učinkovitejšo delo Državnega tožilstva, zato bomo poslanci Poslanske skupine Nove
               Slovenije to novelo zakona podprli.</p>
            </sp>
            <sp xml:id="SDZ6-Redna-04-2012-06-12.sp43">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>V imenu Poslanske skupine Pozitivna Slovenija bo stališče predstavila gospa Maša
               Kociper.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp44">
               <speaker>MAŠA KOCIPER (PS PS):</speaker>
               <p>Še enkrat lep pozdrav!</p>
               <p>V Pozitivni Sloveniji predlagane spremembe in dopolnitve Zakona o državnem tožilstvu
               seveda nikakor ne moremo podpreti.</p>
               <p>Zakon sam po sebi res ni obsežen in ne uvaja nobenih pomembnejših rešitev, prav tako
               prav nobenih rešitev, o katerih je govorila kolegica v smislu bolj učinkovitega
               pregona kaznivih dejanj in bolj učinkovitega delovanja tožilstva, ampak uvaja neke
               formalne rešitve v smislu uskladitve z Zakonom o vladi in Zakonom o državni upravi.
               Konec koncev predstavlja izpeljavo teh zakonov, za katere smo v Pozitivni Sloveniji
               mnenja, da so pripomogli k neprimernemu prenosu Državnega tožilstva z Ministrstva za
               pravosodje pod Ministrstvo za notranje zadeve in že zato tega zakona ne moremo
               podpreti.</p>
               <p>Razloge o tem, zakaj ne, smo že tolikokrat ponavljali, da mislim, da to ni potrebno
               in svoje bo pokazala tudi presoja pred Ustavnim sodiščem.</p>
               <p>Zakonu, čeprav ni obsežen, pa nasprotujemo tudi iz nekaterih vsebinskih razlogov, ki
               so bili že večkrat predstavljeni, zato bi jih samo na kratko ponovila. To je zlasti
               to, da se odpravlja obveznost posvetovanja vodje Državnega tožilstva s kolegijem
               Državnega tožilstva v postopku oblikovanja mnenja o ustreznosti kandidatov za državne
               tožilce. Vlada utemeljuje, da gre za razbremenitev državnih tožilcev, mi pa menimo,
               da je kratko posvetovanje na kolegiju o tem, kdo so najprimernejši kandidati, kjer je
               mogoče soočenje različnih mnenj in različnih vidikov poznavanja teh kandidatov,
               gotovo nekaj, kar lahko pripomore h kvaliteti odločanja in nikakor ne obremenjuje
               tožilcev bolj, kot je tisti posvet o tem konkretnem vprašanju.</p>
               <p>Problematiziramo še zlasti obveznost pridobitve soglasja ministra glede vsebine
               programa izobraževanja in usposabljanja državnih tožilcev za vodstvene funkcije.
               Menimo, da so v teh časih takšne usmeritve neprimerne.</p>
               <p>Zahvaljujem se ministru, da je razblinil dvome, na katere so opozorili mediji, da bi
               naj bila ta sprememba namenjena zlasti zaposlitvi določene državne tožilke v kabinetu
               predsednika Vlade. Menimo, da bi bilo res nespodobno, da v situaciji, ko je v tej
               državi več kot 100 tisoč nezaposlenih, rešujemo situacijo določene politično
               favorizirane osebe s tem, da sprejemamo zakon. To bi bilo nespodobno in bi pomenilo
               vrhunec klientelizma.</p>
               <p>V Pozitivni Sloveniji torej pričakujemo in želimo, da bodo vse spremembe tožilske
               zakonodaje pripravljene na strokovnih podlagah, da bodo temeljile na ustreznih
               analizah stanja in da bodo zasledovale jasno določene cilje, to je bolj učinkovito
               izvajanje temeljne funkcije tožilcev, izvajanje funkcije kazenskega pregona in pregon
               storilcev kaznivega dejanja. Hvala.</p>
            </sp>
            <sp xml:id="SDZ6-Redna-04-2012-06-12.sp45">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospod Jožef Jerovšek bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-04-2012-06-12.sp46">
               <speaker>JOŽEF JEROVŠEK (PS SDS):</speaker>
               <p>Hvala lepa, gospod predsedujoči. Gospod minister, spoštovani kolegice in kolegi!</p>
               <p>V Poslanski skupini Slovenske demokratske stranke podpiramo predlagano spremembo
               Zakona o državnem tožilstvu, saj gre za uskladitve z Zakonom o vladi in Zakonom o
               državni upravi. Poleg tega pa so predlagane spremembe posledica dosedanjih izkušenj
               pri uporabi Zakona o državnem tožilstvu. Gre za popravke členov, ki so se izkazali za
               nejasne in neuporabne.</p>
               <p>Menimo, da je optimalizacija Zakona o državnem tožilstvu pomembna za učinkovito delo
               državnih tožilcev, saj odpravlja nekatera dosedanja obvezna, vendar neproduktivna
               posvetovanja vodje Državnega tožilstva s kolegijem Državnega tožilstva. Potrebne so
               tudi jasne določbe glede primerov mirovanja funkcije državnega tožilca, ki jih
               prinaša dopolnitev 46. člena Zakona o državnem tožilstvu, ter več jasnosti glede
               štipendiranja državnih tožilcev.</p>
               <p>Sprememba tudi omogoča dodelitev državnega tožilca na Ministrstvo za pravosodje in
               javno upravo, če je to potrebno za pripravo zakonodaje s področja kaznovalnega prava.
               To omogoča racionalno uporabo znanja znotraj državnega aparata in zmanjšuje stroške
               delovanja države.</p>
               <p>Dejansko gre pri noveli zakona za manjše spremembe lani sprejetega zakona o državnem
               tožilstvu, zato je toliko bolj nerazumljivo apriorno nasprotovanje tem spremembam s
               strani opozicije, četudi so nekatere spremembe predlagane iz tožilskih vrst. Na
               odboru se je celo razgalil politični interes nekaterih strank za neučinkovito
               delovanje tožilstva. Zato obžalujemo, da poročilo predsednice odbora tega ni zajelo.
               Menimo, da bi omogočanje pogojev za učinkovito delo državnih tožilcev moral biti
               skupni interes celotne zakonodajne veje oblasti. Vztrajno dnevnopolitično delovanje
               in nabiranje točk na področju pravosodne zakonodaje je po našem mnenju v funkciji čim
               bolj učinkovitega zavlačevanja in blokiranja pregona kaznivih dejanj, predvsem s
               področja korupcije in gospodarskega kriminala. To je pokazala tudi razprava na
               pristojnem odboru za notranje zadeve, ko so v razpravi poslanci Pozitivne Slovenije
               celo izražali stališča, ki so blizu prosluli zahtevi po prepovedi opravljanja
               poklica, konkretno za državnega tožilca, zgolj zato, ker je v sorodstvenem razmerju z
               državnim uradnikom sedanje Vlade in nikakor ne z osumljenci kaznivih dejanj; šele to
               bi opravičevalo takšno razmišljanje. Jasno je, da jih dejansko moti pregon kaznivega
               dejanja, ki ga je osumljen politik iz njihovih vrst.</p>
               <p>Ker se v Poslanski skupini Slovenske demokratske stranke zavzemamo za popolnoma
               neodvisno delo državnih tožilcev, smo toliko bolj presenečeni nad trditvijo
               predsednice odbora za notranjo politiko o pritiskih na državne tožilce, ki niso nujno
               neposredni, kot se je izrazila. Izraženo stališče, ki ga citiram iz magnetograma –
               citiram, "dovolj je, da tožilec ve, kaj si želi njegov vrhovni šef. Ne rabi mu nič
               reči ..." konec citata – nas mora vse skrbeti. Če poslanka, ki prihaja iz pravosodja,
               trdi, da se tožilci pri svojem delu in tožilskih ovadbah ozirajo na želje tožilskega
               vrhovnega šefa, torej generalnega državnega tožilca, je to alarmantno in se
               sprašujemo, ali se takšni odkloni na tožilstvo in sodišči res dogajajo. Nam to
               morebiti pojasnjuje različno hitrost procesiranja ovadb za različne ljudi. Ali so
               pred zakonom res enakopravni vsi državni, kot zahteva ustava?</p>
               <p>V Poslanski skupini SDS smo si in si bomo tudi nadalje prizadevali za čim boljše
               podlage za učinkovito delo Državnega tožilstva. Novela Zakona o državnem tožilstvu je
               zato dobrodošla. Verjetno pa bo zakon treba izboljševati tudi v prihodnje, saj
               generalni državni tožilec, kolikor nam je poznano, še ni podal pripomb in predlogov
               za izboljšanje veljavnega tako imenovanega Zalarjevega zakona. Hvala lepa.</p>
            </sp>
            <sp xml:id="SDZ6-Redna-04-2012-06-12.sp47">
               <speaker>PODPREDSEDNIK JAKOB PRESEČNIK:</speaker>
               <p>Mag. Majda Potrata bo predstavila stališče Poslanske skupine Socialnih
               demokratov.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp48">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod podpredsednik. Spoštovani gospod minister, poslanke in
               poslanci!</p>
               <p>Predlagatelj Predloga zakona o spremembah in dopolnitvah Zakona o državnem tožilstvu
               je kot temeljni cilj predloga zakona navedel uskladitev z novelo Zakona o državni
               upravi. Zatrdil pa je, da načela predloga zakona ne odstopajo od temeljnih načel
               Zakona o državnem tožilstvu. Toliko uvodoma glede tega, kdo, kaj s to novelo misli,
               če predlogu novele nasprotuje.</p>
               <p>Prav v tem, kar je zapisano kot temeljni cilj predloga zakona, je vzrok, zakaj bomo
               poslanke in poslanci Socialnih demokratov noveli zakona nasprotovali.</p>
               <p>Že večkrat smo pojasnili, da nasprotujemo prestavitvi Državnega tožilstva na
               Ministrstvo za notranje zadeve, zato smo tudi nasprotovali Zakonu o državni upravi.
               In v tem grmu tiči zajec. Zato nasprotujemo tudi tej noveli. Novela pa, zanimivo,
               rešuje tudi nekatere stvari, ki naj bi bile ali nejasne ali naj bi delo tožilstva
               ovirale. Če se ukine posvetovanje vodje Državnega tožilstva s kolegijem pri nekaterih
               kadrovskih zadevah, bi človek menil, da je reševanje ali sprejemanje in odločanje o
               kadrih vsakodnevna tožilska funkcija. Glede na število tožilcev sem prepričana, da ni
               tako. Torej ne moremo zagovarjati odprave posvetovanja s kolegijem kot bistveno
               olajšanje postopkov in zmanjševanje dela, ampak gre za postopek koncentracije moči v
               rokah enega vodstvenega človeka.</p>
               <p>Ne bom se ukvarjala z navedbami nekaterih drugih manjših sprememb kot tistih o
               podeljevanju nagrad in priznanj, pač je zanimiva sprememba, ki govori o izobraževanju
               in je izobraževanje v pravosodju prepuščeno centru v okviru pravosodja. Temu ni
               mogoče nasprotovati, ampak zanimivo pa je, da se ob tem izobraževanju pojavlja tudi
               izobraževanje in usposabljanje, ki ga je mogoče opraviti v okviru Ministrstva za
               notranje zadeve. Ampak treba je povedati tudi to, da Center za izobraževanje v
               pravosodju mora glede vprašanj organizacije in določitve vsebine, torej določitve
               vsebine programa usposabljanja vodij Državnega tožilstva, pridobiti predhodno
               soglasje ministra za notranje zadeve. Izobraževanje potemtakem sodi v vsebinskem
               pogledu pod ingerenco ministra, ker ta daje soglasje o poteku in vsebini
               izobraževanja. Tu kaže opozoriti na to, da je v odgovoru Vrhovno državno tožilstvo
               Republike Slovenije konec marca letošnjega leta opozorilo in poudarilo svoje
               vsebinsko nestrinjanje glede predlaganih sprememb o izobraževanju, ki naj bi za
               razliko od sodniškega izobraževanja potekalo ob izrecnem soglasju ministra za
               notranje zadeve.</p>
               <p>Potemtakem govoriti o tem, da se nekatere pristojnosti ne selijo z Ministrstva za
               pravosodje na Ministrstvo za notranje zadeve, ni mogoče. In to je tisto, čemur
               Socialni demokrati nasprotujemo in zaradi česar predlagane novele zakona ne moremo
               podpreti. Ne gre torej za neko čisto tako, površinsko usklajevanje z Zakonom o
               državni upravi, ampak gre vendarle za postopen prenos, direkten prenos na Ministrstvo
               za notranje zadeve, zagovarjamo pa popolno neodvisnost državnega tožilstva kot
               samostojne veje v pravosodju. Kako je s prenosom to ogroženo, smo pa že večkrat
               povedali.</p>
            </sp>
            <sp xml:id="SDZ6-Redna-04-2012-06-12.sp49">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospod Rihard Braniselj bo predstavil stališče Poslanske skupine Državljanske
               liste.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp50">
               <speaker>RIHARD BRANISELJ (PS DL):</speaker>
               <p>Spoštovani predsedujoči, kolegice, kolegi, spoštovani minister!</p>
               <p>Z uveljavitvijo novele Zakona o državni upravi dne 4. februarja 2012 je del delovnega
               področja Ministrstva za pravosodje, ki se nanaša na organizacijo in status Državnega
               tožilstva in nadzora nad njegovim delom prešlo na Ministrstvo za notranje zadeve.</p>
               <p>Po pregledu predlaganih sprememb ugotavljamo, da se nanašajo na ureditev mirovanja
               tožilske funkcije v primeru izvolitve ali imenovanja na kakšno drugo funkcijo, na
               podlage za izdajo podzakonskega predpisa o štipendiranju, na razjasnitev, da v
               primeru mirovanja tožilske funkcije ni podlage za prenehanje funkcije iz razloga
               nezdružljivosti, na prenos pristojnosti za upravljanje izpita iz poznavanja državnega
               tožilskega reda, na določitev soglasja ministra za notranje zadeve k izvajanju
               izobraževanja in strokovno usposabljanje državnih tožilcev pri Centru za
               izobraževanje v pravosodju ter na prenos pristojnosti za podelitev priznanj.</p>
               <p>Prav tako se predlaga črtanje zakonsko določenega obveznega posvetovanja vodje
               Državnega tožilstva z vsemi državnimi tožilci Državnega tožilstva v postopku
               oblikovanja obrazloženega mnenja vodje Državnega tožilstva, kar po nepotrebnem
               obremenjuje državne tožilce z nalogami, ki ne sodijo oziroma se ne nanašajo na
               vsebino njihovega dela, kar je med tožilci dobro sprejeto.</p>
               <p>Predlagane spremembe se navezujejo predvsem na vprašanje prenosa pristojnosti med
               ministrstvoma in se tako rekoč v ničemer ne nanašajo na poslovanje državnih
               tožilstev. V luči operativnega zagotavljanja funkcije pregona, kar je temeljna
               funkcija Državnega tožilstva, so predlagane spremembe domala povsem nepomembne, v
               luči organizacije državnega tožilstva pa nujne.</p>
               <p>Državljanska lista bo Predlog zakona o spremembah in dopolnitvah Zakona o državnem
               tožilstvu podprla. Hvala lepa.</p>
            </sp>
            <sp xml:id="SDZ6-Redna-04-2012-06-12.sp51">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>V imenu Poslanske skupine Slovenske ljudske stranke bo predstavila stališče gospa
               Jasmina Opec.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp52">
               <speaker>JASMINA OPEC (PS SLS):</speaker>
               <p>Hvala za besedo in vsi skupaj prav lepo pozdravljeni!</p>
               <p>Predlog zakona pomeni uskladitev z Zakonom o vladi, z Zakonom o državni upravi, s
               katerima je bilo Državno tožilstvo umeščeno pod Ministrstvo za notranje zadeve.</p>
               <p>V Poslanski skupini Slovenske ljudske stranke se niti nismo toliko ukvarjali s samim
               prenosom kot pa z dejstvom, da je na področju zaostankov in neuspešnih sodnih
               postopkov treba nekaj narediti, nekaj spremeniti. In če bo prenos tožilstva na
               Ministrstvo za notranje zadeve kaj pripomogel k izboljšanju trenutnega stanja, potem
               smo v Slovenski ljudski stranki zagotovo za.</p>
               <p>V Slovenski ljudski stranki torej podpiramo predlagano rešitev, da se Državno
               tožilstvo prenese pod okrilje notranjega ministrstva. Če sploh lahko rečemo pod
               okrilje, saj je Državno tožilstvo samostojna institucija, ki mora slediti le pravilom
               svoje stroke. Obenem pa računamo na boljšo koordinacijo in sodelovanje policije in
               tožilstva.</p>
               <p>Predlog zakona prinaša tudi nekatere spremembe določb Zakona o državnem tožilstvu, ki
               so se v praksi izkazale za nejasne, neprimerne ali pomanjkljive, kot na primer, da
               odpravlja obvezno posvetovanje vodje Državnega tožilstva s kolegijem Državnega
               tožilstva v postopku oblikovanja obrazloženega mnenja vodje o ustreznosti kandidatov
               za državne tožilce, saj to opravilo po nepotrebnem obremenjuje državne tožilce z
               nalogami, ki ne sodijo v okvir njihovega dela in onemogoča hiter odziv vodje pri
               opravljanju te tako imenovane menedžerske naloge.</p>
               <p>Predlaga se tudi, da izobraževanja in strokovna usposabljanja državnih tožilcev še
               naprej izvaja Center za izobraževanja v pravosodju, pri tem pa mora glede izvedbe
               organizacije in določitve vsebine programa usposabljanja za vodstveno funkcijo
               predhodno pridobiti soglasje ministra za notranje zadeve. Posamezna izobraževanja in
               usposabljanja državnih tožilcev pa se bodo lahko izvedle tudi v okviru Ministrstva za
               notranje zadeve.</p>
               <p>V Poslanski skupini Slovenske ljudske stranke menimo, da je smiselno podpreti tudi
               določbe o mirovanju in prenehanju funkcije državnega tožilca v primeru, ko državni
               tožilec nastopi drugo funkcijo, zato bomo predlagani zakon podprli.</p>
            </sp>
            <sp xml:id="SDZ6-Redna-04-2012-06-12.sp53">
               <speaker>PODPREDSEDNIK JAKOB PRESEČNIK:</speaker>
               <p> Hvala lepa.</p>
               <p>V imenu Poslanske skupine Demokratične stranke upokojencev bo stališče predstavil
               gospod Ivan Hršak.</p>
            </sp>
            <sp xml:id="SDZ6-Redna-04-2012-06-12.sp54">
               <speaker>IVAN HRŠAK (PS DeSUS):</speaker>
               <p>Hvala za besedo, predsedujoči! Lep pozdrav vsem!</p>
               <p>Predstavimo stališče Poslanske skupine DeSUS glede Predloga zakona o spremembah in
               dopolnitvah Zakona o državnem tožilstvu. Predlog te novele ne vsebuje obsežnejših
               oziroma zahtevnejših sprememb. Razumljivo je, da prenos pristojnosti tožilstva pod
               notranje ministrstvo terja spremembe na način, da bodo določbe Zakona o državnem
               tožilstvu usklajene z novim Zakonom o vladi in Zakonom o državni upravi. Nove določbe
               Zakona o državnem tožilstvu bodo tako uredile pravno podlago za sprejem podzakonskih
               aktov s področja štipendiranja državnih tožilcev in glede podeljevanja priznanj
               tožilcem in javnim uslužbencem državnih tožilstev ter Ministrstva za pravosodje.
               Urejena bo tudi kontinuiteta glede izobraževanja in usposabljanja državnih tožilcev
               in vodij preko Centra za izobraževanje v pravosodju, pri čemer pa glede vsebine
               programa usposabljanja za vodje poda dokončno soglasje še minister za notranje
               zadeve. Poleg tega se področje usposabljanja in izobraževanja dograjuje še z
               možnostjo izvedbe v okviru samega ministrstva.</p>
               <p>S temi popravki zakona se v naši poslanski skupini seveda strinjamo in tudi v delu,
               ki odpravlja birokratske naloge državnih tožilcev v zvezi s postopkom oblikovanja
               mnenja, ugotavljanja ustreznosti posameznega kandidata za tožilca. Vsebina dela
               državnih tožilcev je namreč dovolj zahtevna, da je sodelovanje pri oblikovanju
               obrazloženega mnenja popolnoma odvečna naloga.</p>
               <p>V okviru izboljšav veljavnega zakona je po naši oceni dobra tudi možnost, da se
               državni tožilec dodeli Ministrstvu za pravosodje. Ta rešitev je za področje priprave
               zakonodaje s področja kazenskega prava izredno pomembna, saj strokovno znanje in
               prakso tožilcev lahko tukaj odigra izjemno pomembno vlogo in kvalitetno dopolni
               znanje drugih strokovnjakov s področja kaznovalne politike.</p>
               <p>Torej, večina sprememb je bolj tehnične narave in so, kar se tiče Poslanske skupine
               DeSUS, sprejemljive.</p>
               <p>Je pa tukaj še ena vsebinska sprememba zakona, skozi katero se možnost mirovanja
               funkcije Državnega tožilstva razširja v primeru prevzema ministrske funkcije ali
               funkcije državnega sekretarja za kateri koli resor. V javnosti so se sicer porajali
               pomisleki okoli tega, vendar po temeljiti preučitvi te spremembe smo tudi v Poslanski
               skupini DeSUS odpravili dvome, tako da se strinjamo tudi glede te spremembi.</p>
               <p>Poslanke in poslanci Poslanske skupine DeSUS bomo tej noveli naklonili podporo.
               Hvala.</p>
            </sp>
            <sp xml:id="SDZ6-Redna-04-2012-06-12.sp55">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Končali smo predstavitev stališč poslanskih skupin. Ker k predlogu zakona matično
               delovno telo ni sprejelo nobenega amandmaja, amandmajev na seji zbora ni bilo mogoče
               vlagati.</p>
               <p>Zaključujem drugo obravnavo predloga zakona. Odločanje o predlogu zakona bomo v
               skladu s časovnim potekom seje zbora opravili danes v okviru glasovanj, pol ure po
               prekinjeni 8. točki dnevnega reda oziroma najkasneje ob 18.05.</p>
               <p>S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA 3. OBRAVNAVO PREDLOGA ZAKONA O
                  DOPOLNITVI ZAKONA O MEDIJIH V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina 36 poslank in poslancev s
               prvopodpisanim Francem Juršo.</p>
               <p>Za dodatno obrazložitev predloga zakona dajem tako besedo predstavniku predlagateljev
               zakona, gospodu Francu Jurši.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp56">
               <speaker>FRANC JURŠA (PS DeSUS):</speaker>
               <p>Hvala za besedo, gospod podpredsednik. Lepo pozdrav državnemu sekretarju in
               sodelavcu. Kolegice in kolegi!</p>
               <p>Programske vsebine, ki jih pripravijo mediji s statusom posebnega pomena, pomenijo
               dopolnitev javnega servisa, ki ne more enakomerno pokriti vseh dogodkov v Sloveniji.
               Trenutno veljavna zakonska ureditev omogoča neodplačen najem oddajnikov samo za
               radijske programe s statusom posebnega pomena, medtem ko je za televizijske programe
               ta pravica prenehala s prehodom na digitalno oddajanje, kar se je zgodilo konec leta
               2010. S prehodom na digitalno oddajanje so ti mediji izgubili pridobljene pravice.
               Postavljeni so bili v neenak položaj, saj so v trenutku izgubili pravico do
               neodplačnega najema oddajnikov, ki pa so jo v času analognega oddajnika imeli.</p>
               <p>Izdajatelji s statusom posebnega pomena so pridobili ta status na podlagi programskih
               vsebin in zagotavljanje javnega interesa, ne pa zaradi tehnologije oddajanja. Ker
               zamenjava tehnologije ne sme biti vzrok za izgubo z zakonom zagotovljenih pravic,
               predlog dopolnitve zakona tako odpravlja neenakost obravnave analognega in
               digitalnega načina prizemeljskega oddajanja. Predlagani zakon želi odpraviti
               neenakost obravnave analognega in digitalnega načina prizemeljskega oddajanja, ki ju
               je vzpostavila veljavna ureditev, z uvedbo tega oddajanja pa tudi neenakost med
               radijskimi in televizijskimi programi s statusom posebnega pomena. S tem zakonom
               sledimo tudi evropski direktivi.</p>
               <p>Novi 114.a člen torej omogoča neodplačen najem oddajnikov RTV tudi za digitalno
               oddajanje. Izdajatelji teh programov pa bodo po tej dopolnitvi plačevali RTV
               Slovenija sorazmeren delež amortizacijskih vzdrževalnih stroškov, ki nastanejo z
               razširjanjem preko multipleksa, namenjenega javni radioteleviziji.</p>
               <p>Zakon je danes v tretji obravnavi. Upam, da ga boste poslanke in poslanci potrdili. S
               tem boste omogočili nadaljnji obstoj še kako pomembnih medijev, ki v javnost
               posredujejo pomembne informacije o dogodkih lokalnega in regionalnega slovenskega
               prostora. Hvala lepa.</p>
            </sp>
            <sp xml:id="SDZ6-Redna-04-2012-06-12.sp57">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Mnenje k predlogu zakona je podala tudi Vlada Republike Slovenije. Njeno mnenje bo
               podal gospod Aleksander Zorn, državni sekretar na Ministrstvu za izobraževanje,
               znanost, kulturo in šport.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp58">
               <speaker>ALEKSANDER ZORN:</speaker>
               <p>Hvala lepa za besedo. Spoštovani predsedujoči! Spoštovani poslanci!</p>
               <p>Predlog zakona o dopolnitvi Zakona o medijih dopolnjuje veljavni 114. člen, ki ureja
               področje obveznosti razširjanja programov operaterjev oziroma tako imenovani must
               carry.</p>
               <p>Obveznost razširjenja programa s strani operaterjev sicer ureja Direktiva o
               univerzalni storitvi in pravicah uporabnikov v zvezi z elektronskimi komunikacijskimi
               omrežji in storitvami. Vlada v zvezi s tem ocenjuje, da je ureditev v Predlogu zakona
               o dopolnitvi Zakona o medijh-B v okviru možnosti, ki jih dovoljuje direktiva državam
               članicam pri njenem prenosu. Države članice so bile sicer dolžne prenesti zadnje
               spremembe te direktive v svoj pravni red najkasneje do 25. 5. 2011, najpozneje v enem
               letu od tega datuma pa pregledati obveznosti prenosa.</p>
               <p>V tem smislu Vlada ocenjuje, da je ureditev v predlogu zakona, ki zagotavlja
               pravočasen pregled obveznosti prenosa, dobrodošla.</p>
               <p>Vsebina predloga zakona se nanaša na določitev dveh obveznosti, ki sta naloženi RTV
               Slovenija kot operaterju multipleksa, namenjenega javni radioteleviziji, to je
               multipleks A, in sicer: prvič – obveznost neodplačnega razširjanja programov s
               statusom posebnega pomena, če obstajajo proste zmogljivosti multipleksa A po njegovi
               zasedbi s programi RTV Slovenija. In drugič – obveznost neodplačnega razširjanja
               programov tistim izdajateljem, ki so na podlagi Zakona o digitalni radiodifuziji
               imetniki odločbe o dodelitvi radijskih frekvenc za lastni multipleks.</p>
               <p>Ker predlog zakona na ustrezen in primeren način prenaša evropsko direktivo, ki ureja
               to področje, ker se s predlagano ureditvijo odpravljajo nedoslednosti pri zakonski
               ureditvi statusa programa posebnega pomena in ker se tako odpravlja tudi
               diskriminacija med radijskimi in televizijskimi programi s statusom posebnega pomena,
               Vlada predlagano ureditev v noveli Zakona o medijih-B v celoti podpira. Hvala lepa.
            </p>
            </sp>
            <sp xml:id="SDZ6-Redna-04-2012-06-12.sp59">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Sledi predstavitev stališč poslanskih skupin.</p>
               <p>V imenu Poslanske skupine Pozitivna Slovenija bo stališče predstavila gospa Maja
               Dimitrovski.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp60">
               <speaker>MAJA DIMITROVSKI (PS PS):</speaker>
               <p>Hvala za besedo. Spoštovani!</p>
               <p>Edini cilj obravnavanega predloga novele Zakona o medijih, ki se loteva 1. člena je,
               kot smo že večkrat slišali ureditev must carry, torej tudi na prizemeljsko digitalno
               oddajanje programov statusa posebnega programa. Tako se določa odplačno razširjanje
               programov posebnega pomena ob plačilu materialnih stroškov in neodplačno razširjanje
               tistih programov, ki so morali kupiti, da rečem, svojo aparaturo, torej lastni
               multipleks, oddajajo pa preko oddajnih točk Radiotelevizije Slovenija.</p>
               <p>Rešitvi, ki ju novela prinaša, v principu nista sporni za programe posebnega pomena,
               ki še nimajo urejenega sistema financiranja na način, ki bi tem programom omogočal
               stabilno delovanje. Poudarjam pa, da sta obe rešitvi zelo pomembni. Kar je sporno in
               kar je pomanjkljivo, pa je vsakokratno odpiranje sistemskega zakona zaradi urejanja
               posameznih problemov. Tako lahko verjetno v kratkem pričakujemo še eno novelo, ki bo
               morda reševala financiranje medijskih vsebin.</p>
               <p>Torej, še enkrat smo dobili čisti dokaz tega, da potrebujemo zakon, ki bi ustrezno
               reševal najbolj pereča vprašanja na področju medijev, to so vprašanja koncentracije
               lastništva, vprašanje avtonomije novinarskega dela, vprašanje nadzora in zaščite
               javnega interesa in to so teme, o katerih bi se morali veliko pogovarjati. Še posebej
               zdaj, ko skozi velika vrata na trg vstopa nova medijska hiša, ki, kot kaže, ne bo
               bistveno prispevala k pluralizaciji medijskega prostora, prej nasprotno. A kljub temu
               v Poslanski skupini Pozitivna Slovenija predlogu zakona ne bomo nasprotovali. Hvala
               lepa.</p>
            </sp>
            <sp xml:id="SDZ6-Redna-04-2012-06-12.sp61">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>V imenu Poslanske skupine Slovenske demokratske stranke bo stališče predstavil mag.
               Branko Grims.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp62">
               <speaker>MAG. BRANKO GRIMS (PS SDS):</speaker>
               <p>Spoštovani, vsem prav lep pozdrav tudi v imenu Poslanske skupine SDS.</p>
               <p>Vedno ko govorimo o medijih, se moramo zavedati, da hkrati govorimo tudi o
               uresničevanju ustavne pravice; ustavne pravice do informiranosti, ki pa v praksi
               pomeni, da mora biti vsakomur vsak trenutek dostopna informacija, o kateri koli
               relevantni zadevi o katerem koli področju družbenega življenja, in to osvetljena z
               različnih vrednostnih zornih kotov. Zato je medijski prostor izjemno pomemben in vsak
               medij ga bogati. Še posebej to velja za Slovenijo, ki je omejena z jezikom, govorimo
               o jezikovni barieri, predstavlja sorazmerno majhen medijski trg in zato je toliko
               pomembneje, da se vzpostavljajo novi mediji, in toliko pomembneje, da ohranimo tisto
               kvaliteto, ki jo že imamo. Predlagana sprememba zakona gre po oceni SDS v pravo smer.
               To se pravi, podpira, pomeni pozitiven premik za vse tiste medije, ki izpolnjujejo
               posebne kriterije po Zakonu o medijih kot medij posebnega družbenega pomena. To pa v
               praksi pomeni, da bodisi posebej odpirajo neko informativno okno za določeno skupino,
               za določeno področje ali po drugi strani, da so kot medij posebej bogati z
               informacijami, z različnimi drugimi kvalitetami, ki jih kot normativ postavlja Zakon
               o medijih v celoti za izpolnjevanje tega statusa.</p>
               <p>V praski pomeni ta zakon uresničenje evropske direktive, kar je že samo po sebi
               dovolj in pomemben razlog, da se sprejme. Toda po oceni SDS je še mnogo pomembneje,
               da pripomore k bogatitvi medijskega prostora in s tem k odpravljanju tistega
               največjega demokratičnega deficita, ki ga Slovenija ima. V čem je ta deficit? Vsi
               mediji v razvitem svetu v državah z dolgoletno demokratično tradicijo delujejo po
               principu medsebojnega nadzora. To se pravi, ko imamo neko državo z dolgoletno
               demokracijo, z visoko kvaliteto medijev, se ta kvaliteta vzdržuje sama po sebi s
               preprostim principom: če nek medij objavi neko polresnico ali neresnico, ostali kar
               tekmujejo, da to neresnico ali polresnico razgalijo. S tem pade tistemu mediju
               kredibilnost, pade mu tudi število bralcev, poslušalcev, gledalcev, ki se preselijo k
               bolj kredibilnim medijem. V praksi ta medsebojni nadzor pripomore k temu, da se
               stalno krepi novinarska etika, kvaliteta informiranosti in s tem tudi uresničevanje
               tistega, kar sicer izhaja tudi iz slovenske ustave, pravice do celovite
               informiranosti vsakega posameznika, kar pa je temelj, da demokracija kot taka sploh
               deluje. Če področje informiranosti ne deluje tako, kot bi moralo, potem je
               demokracija pač vedno samo farsa.</p>
               <p>Prav ta medsebojni nadzor samih medijev med seboj omogoča njihovo visoko
               profesionalnost in po drugi strani, kar je prav tako pomembno, visoko stopnjo
               neodvisnosti od katere koli aktualne politike. V Sloveniji je, žal, v minulih letih
               bilo mnogokrat ravno obratno: če se je kateri koli medij pojavil na novo ali pa zgolj
               drugače odprl nek pogled, nek zorni kot, vrednostni, vrednotni zorni kot na neko
               zadevo, se je dostikrat našla kakšna skupina zelo glasnih, vplivnih posameznikov v
               sicer preostalih etabliranih medijih in potem diskreditirala bodisi tistega
               posameznika kot novinarja – recimo, eden takih primerov je Vinko Vasle – ali pa medij
               kot celoto in ga potiskala ob rob, da bi s tem znižala njegovo kredibilnost.</p>
               <p>V praksi je potem ta mehanizem deloval ravno nasprotno – k nižanju kvalitete
               novinarstva, k večji odvisnosti samih novinarskih hiš od lastnikov, pa tudi od
               aktualne politike, saj je bilo to vedno tudi politično pogojeno.</p>
               <p>Zato smo v praksi priče situaciji, ko na tako majhnem trgu, medijskem trgu, kot je
               slovenski, ni ta mehanizem nikoli zaživel v celoti. Zaradi tega – tudi glede na to,
               da se je maloprej že v tej dvorani pojavil namig, če se pojavi nek nov medij, bo to
               znižalo kvaliteto medijskega prostora. To je absurdna trditev! Vsak medij slovenski
               prostor bogati, pa kakršen koli že je. Vsak odpre malenkost drugačen zorni kot, vsak
               predstavlja novo možnost za posameznika, za državljanko, za državljana, za prebivalko
               in prebivalca Slovenije, da pridobi tisto informacijo, če jo le želi poiskati, da
               potem laže sam oblikuje avtonomno mnenje o nekem problemu in da po svojih najboljših
               močeh sooblikuje državo v okviru demokratičnih postopkov in institucij, ki jih naša
               država ima.</p>
               <p>Zato v Poslanski skupini SDS ocenjujemo, da je predlog, ki torej omogoča lažje
               preživetje in s tem ohranitev že dosežene kvalitete na področju medijev posebnega
               družbenega pomena v slovenskem medijskem prostoru – na slovenskem, kot rečeno,
               relativno omejenem trgu –, premik, korak v pravo smer. Obenem pa, ker pomeni tudi
               uresničitev evropske direktive, pomeni še dodatno izpolnitev zavez, ki smo jih
               sprejeli v mednarodnem prostoru. V SDS vedno stojimo za tem, da je sprejete
               mednarodne obveznosti in obljube treba po najboljših močeh tudi uresničevati, hkrati
               pa pričakujemo, da bo krepitev medijskega prostora, s tem tudi ohranitev medijske
               konkurence, pripomogla k temu, da se bo mehanizem medsebojnega nadzora medijev v
               bodoče krepil, da se bo s tem zvišala kvaliteta novinarskega poročanja, kvaliteta
               novinarske etike, stopnja novinarske etike, s tem pa, če želite, tudi splošne
               medijske kulture, medsebojnega pogovora, dialoga, veljavnosti javnega diskurza in da
               bo to pripomoglo postopno k temu, da bomo tudi v Sloveniji odpravili ta demokratični
               deficit, o katerem govorimo, da bo na koncu medij drugemu mediju najboljši kritik in
               najboljši sopotnik in da bo s tem vse pripomoglo k večji izpolnitvi tistega
               temeljnega medijskega poslanstva, t. j. uresničevanje ustavne pravice do
               informiranosti.</p>
               <p>Zato bomo v Poslanski skupini SDS ta zakon enotno podprli.</p>
            </sp>
            <sp xml:id="SDZ6-Redna-04-2012-06-12.sp63">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospod Samo Bevk v imenu Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp64">
               <speaker>SAMO BEVK (PS SD):</speaker>
               <p>Hvala za besedo, gospod podpredsednik. Spoštovani zbor!</p>
               <p>Mediji se že nekaj časa spopadajo s posledicami gospodarske krize, ki je krepko
               zmanjšala njihove prihodke na postavkah oglaševanja in naročnine, z ravnanji
               desnosredinske koalicije pa se je ekonomski pridružila še politična negotovost.
               Mednje lahko uvrstimo prepoved sklepanja avtorskih pogodb, ki je z Zakonom za
               uravnoteženje javnih financ nekoliko ublažena, poskusi odstavljanja Nadzornega sveta
               Radiotelevizije Slovenije brez kakršne koli pravne podlage, ministrsko prevzemanje
               vloge urednikovanja, sporočanje nezaželenih oddaj in voditeljev v strankarskih
               glasilih in twittih.</p>
               <p>Vlada Republike Slovenije je dodatno otežila delovanje medijev tudi z rebalansom, s
               katerim so se bistveno zmanjšala javna sredstva za podporo medijem in spodbujanje
               avdiovizualne kulture. Mediji, večina med njimi posebnega pomena, bodo letos iz
               proračuna prejeli tretjino manj sredstev, kot je bilo sprva načrtovano.</p>
               <p>Na vprašanje, kako bodo programi posebnega pomena v opisanih okoliščinah sploh še
               lahko opravljali svojo pomembno nalogo, Vlada zaenkrat nima ustreznega odgovora. Iz
               poročila Sveta za radiodifuzijo je mogoče razbrati, da smo imeli koncem minulega leta
               osemnajst radijskih in trinajst televizijskih programov posebnega pomena, skupaj
               torej enaintrideset. Predlagana novela Zakona o medijih pa naj bi delno izboljšala
               status štirim, kar samo po sebi zbuja očitke, da je preozka in interesno
               povezana.</p>
               <p>V Poslanski skupini Socialnih demokratov smo zato predlagali amandma, s katerim bi se
               lahko vsaj delno ublažilo navedene očitke. Amandma je bil sprejet, nato pa z
               amandmajem predlagateljev zakona črtan iz besedila za tretjo obravnavo. Pri tem je
               treba posebej poudariti, da naše dopolnilo ni v ničemer posegalo v pravice, do
               katerih bodo na podlagi tega predloga upravičeni nekateri mediji. Je pa naše
               dopolnilo preprečevalo morebitno zlorabo zakonskega besedila za uveljavitev
               interesov, ki bi bili v nasprotju s cilji predloga zakona.</p>
               <p>Glede na zaostrene razmere, ko gospodarske družbe in lokalne skupnosti bistveno
               zmanjšujejo izdatke za oglaševanje in druge oblike podpore, pričakujemo, da bo v
               kratkem Vlada Republike Slovenije, skupaj s strokovno javnostjo, pripravila celovite
               zakonske rešitve. Ne nazadnje k temu jo zavezuje tudi sklep Odbora za izobraževanje,
               kulturo, šport in mladino, sprejet na predlog Poslanske skupine Socialnih demokratov.
               Sklep Vladi Republike Slovenije nalaga pripravo zakonskih sprememb, s katerimi bo
               celovito uredila financiranje programov posebnega pomena na način, ki bo tem
               programom omogočal stabilno in trajno delovanje.</p>
               <p>Naj za konec poudarim, da smo v Poslanski skupini Socialnih demokratov ob obravnavi
               različnih besedil z medijskega področja programom posebnega pomena vselej izražali
               posebno naklonjenost. Zato smo odločno nasprotovali ocenam o njihovi nepomembnosti in
               predlogom o ukinitvi. Ne glede na našo vlogo smo vselej zastopali stališče, da je
               treba tem programom, ki edini zagotavljajo potrebno količino in kakovost informacij o
               dogajanju v lokalnem okolju, zagotoviti ustrezne pogoje za uresničevanje njihovega
               poslanstva. Kot rečeno, pričakujemo, da bo to nalogo v dialogu s strokovno in
               zainteresirano javnostjo ter z dobrimi nameni Vlada Republike Slovenije opravila čim
               prej. Hvala lepa.</p>
            </sp>
            <sp xml:id="SDZ6-Redna-04-2012-06-12.sp65">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospa Polonca Komar bo predstavila stališče Poslanske skupine Državljanske liste.
            </p>
            </sp>
            <sp xml:id="SDZ6-Redna-04-2012-06-12.sp66">
               <speaker>POLONCA KOMAR (PS DL):</speaker>
               <p>Lep pozdrav! Hvala za besedo. Spoštovani kolegi, kolegice!</p>
               <p>Obravnavani predlog zakona naj bi z dopolnitvijo 114.a člena Zakona o medijih uredil
               obveznost in pogoje prenosa televizijskih in radijskih programov s statusom posebnega
               pomena, ki ga omogoča Radiotelevizija Slovenija. Namen predlagane rešitve je v
               odpravi nedoslednosti, uvedene leta 2006, ki je izdajateljem televizijskih programov
               posebnega pomena odvzel pravico do neodplačnega koriščenja oddajniške infrastrukture
               RTV Slovenija. Predlagani zakon želi odpraviti neenakost obravnave analognega in
               digitalnega načina prizemeljskega oddajanja, ki jo je vzpostavila veljavna ureditev z
               uvedbo must carry oddajanja, pa tudi neenakost med radijskimi in televizijskimi
               programi s statusom posebnega pomena.</p>
               <p>V Državljanski listi se težko strinjamo z vsemi argumenti za, ki jih slišimo v
               podporo tega predloga zakona, predvsem zato, ker morebitno nesprejetje te dopolnitve
               zakona ne ogroža pluralizma, ne ogroža obstoja regionalnih lokalnih medijev in ne
               jemlje regionalnih novic gledalkam in gledalcem. Presenečeni smo, da je RTV Slovenija
               s takšno lahkoto pristopila k dogovoru z udeleženimi regionalnimi televizijami;
               dogovoru, ki neposredno zajeda v njen proračun, saj ji te gospodarske družbe
               dolgujejo približno 390 tisoč evrov in so popolnoma prenehale s plačevanjem svojih
               obveznosti že spomladi leta 2011.</p>
               <p>V skladu z gospodarnostjo in skrbnostjo ravnanja s finančnimi sredstvi javnega zavoda
               se s takšno poslovno odločitvijo RTV Slovenija v tem smislu ne moremo strinjati.
               Predvsem pa nas je ob proučevanju predlagane spremembe 114.a člena zmotil občutek, da
               gre za zakonsko rešitev, namenjeno reševanju nekaj točno določenih gospodarskih
               družb, ki oddajajo znotraj svojih TV-programov tudi vsebine posebnega pomena za
               regionalno okolje in gostujejo na plačljivem multipleksu RTV Slovenija.</p>
               <p>V Državljanski listi pa se zavzemamo za zakone, ki bodo v dobro državljank in
               državljanov Republike Slovenije, ne pa za zakone, ki bi bili pisani na kožo nekaterim
               interesom. Zavedamo se, da je področje medijev neurejeno, spremembe Zakona o medijih
               so potrebne, vendar naj bodo celovite in ne parcialne. Ob pogledu na medijski trg ne
               smemo pozabiti, da je potrebno z vso skrbnostjo ponovno proučiti tudi tisti del
               medijske zakonodaje, ki se nanaša na tiskane medije.</p>
               <p>Poslanci Državljanske liste smo se kljub prehodnim pomislekom odločili, da predlog
               spremembe Zakona o medijih podpremo, ker se zavedamo pomena regionalnih in lokalnih
               medijev in spodbujamo njihovo programsko pestrost. Zavzemamo se za pluralizem in
               medijsko svobodo. Želimo si, da bi naši državljani in državljanke imeli več
               verodostojnih in hitrih informacij iz okolja, v katerem živijo. Pričakujemo pa, da bo
               RTV Slovenija, če bo obravnavana sprememba zakona sprejeta, zahtevala in dobila
               poplačan dolg za preteklo obdobje, Vlada pa temeljito in celovito pripravila novo
               medijsko zakonodajo. Hvala.</p>
            </sp>
            <sp xml:id="SDZ6-Redna-04-2012-06-12.sp67">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospod Mihael Prevc v imenu Poslanske skupine Slovenske ljudske stranke.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp68">
               <speaker>MIHAEL PREVC (PS SLS):</speaker>
               <p>Hvala lepa za besedo, gospod podpredsednik. Spoštovani predstavniki Vlade, spoštovani
               kolegice in kolegi!</p>
               <p>V Poslanski skupini Slovenske ljudske stranke smo že pri drugi obravnavi predlagane
               novele Zakona o medijih izpostavili stališče, da sodijo lokalni in regionalni mediji
               posebnega pomena med pomembne družbene dejavnike, ki ustvarjajo neposredno vez med
               javnostjo in lokalnimi skupnostmi ter na ta način dopolnjujejo storitev javnega
               servisa. Tisti, ki prihajamo s podeželja, se še kako zavedamo pomena ustrezne
               obveščenosti prebivalcev, predvsem starejših, ki niso vešči uporabe sodobnih
               informacijskih orodij. Mediji, ki delujejo na območju ene ali več lokalnih skupnosti,
               imajo zato pomemben pomen pri zagotavljanju obveščenosti prebivalcev z informacijami
               iz lokalnega okolja, zato je ohranjanje in izboljševanje njihovega položaja
               ključno.</p>
               <p>Kot je že bilo povedano s strani mojih predhodnikov, se s predlaganim zakonom
               odpravlja neenakost med radijskimi in televizijskimi programi posebnega pomena,
               vzpostavlja se namreč ureditev, ki bo omogočila neodplačno koriščenje oddajniške
               infrastrukture javne RTV tudi televizijskim programom s statusom posebnega pomena, ki
               oddajajo prizemeljsko digitalno.</p>
               <p>Poslanci Ljudske stranke ocenjujemo, da se s predlaganimi rešitvami vzpostavlja
               enakopraven položaj med radijskimi in televizijskimi programi posebnega pomena. Po
               prehodu z analognega na digitalno prizemeljsko oddajanje so namreč morali izdajatelji
               televizijskih programov posebnega pomena sami financirati prehod na digitalno
               oddajanje, kar jim je seveda povzročalo visoke stroške, poleg tega pa je to
               povzročilo poseg v že pridobljene pravice, saj se je s tem uveljavila neenakopravnost
               med radijskimi in televizijskimi mediji.</p>
               <p>V Poslanski skupini Slovenske ljudske stranke smo prepričani, da se bo s sprejemom
               predlaganega zakona položaj lokalnih in regionalni medijev posebnega pomena
               izboljšal, s čimer pa vsi problemi še zdaleč ne bodo rešeni. Stanje na terenu namreč
               kaže, da je največji problem tovrstnih medijev predvsem njihovo financiranje s strani
               države, ki jim onemogoča načrtovanje programov za daljše časovno obdobje. Zato v
               Poslanski skupini Ljudske stranke pozivamo Vlado ob tej priložnosti, da čim prej
               pristopi k reševanju problematike financiranja medijev posebnega pomena in pripravi
               spremembo zakonodaje, ki bodo omogočile njihovo stabilno delovanje. S tem bodo
               pridobili vsi, gledalci, poslušalci, ustvarjalci programov in seveda tudi država.</p>
               <p>Kljub tem pomislekom bomo seveda poslanci Ljudske stranke predlagani zakon, tako kot
               tudi v vseh dosedanjih obravnavah, podprli. Hvala.</p>
            </sp>
            <sp xml:id="SDZ6-Redna-04-2012-06-12.sp69">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospa Marjana Kotnik Poropat v imenu Poslanske skupine Demokratične stranke
               upokojencev</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp70">
               <speaker>MARJANA KOTNIK POROPAT (PS DeSUS):</speaker>
               <p>Hvala za besedo. Lepo pozdravljeni vsi prisotni!</p>
               <p>Glede na to, da gre za tretjo obravnavo zakona, ko je praktično že na prejšnjih
               obravnavah v Državnemu zbori in na matičnem delovnem telesu bilo že vse povedano in
               je tako že dodobra bila izčrpana materija razprave, bi v imenu Poslanske skupine
               DeSUS na kratko ponovila osnovna dejstva o zakonu, o katerem bomo končno
               glasovali.</p>
               <p>Namen v zakonu predlagane rešitve je v odpravi nedoslednosti, uvedene leta 2006, ki
               je izdajateljem televizijskih programov posebnega pomena odvzela pravico do
               neodplačnega koriščenja oddajniške infrastrukture Radiotelevizije Slovenija. To je v
               času prehoda na digitalno oddajanje dobilo dejansko negativne posledice za medije s
               statusom posebnega pomena, saj so se morali spopasti s financiranjem prehoda na
               digitalno oddajanje, kar jim je povzročilo težave in tudi visoke stroške.</p>
               <p>Predlagani zakon upošteva tudi direktivo Evropske unije, odpravlja neenako oziroma
               diskriminatorno obravnavanje analognega in digitalnega načina prizemeljskega
               oddajanja programov.</p>
               <p>V Poslanski skupini DeSUS podpiramo to dopolnitev zakona, saj smo prepričani, da je
               ta popravek nujen, in sicer zaradi pravnih razlogov glede na dosedanjo zakonodajo in
               dejansko stanje nove tehnike razširjanja TV programov.</p>
               <p>Torej, v Poslanski skupini DeSUS bomo Predlog zakona o dopolnitvi Zakona o medijih
               podprli. Hvala.</p>
            </sp>
            <sp xml:id="SDZ6-Redna-04-2012-06-12.sp71">
               <speaker>PODPREDSEDNIK JAKOB PRESEČNIK:</speaker>
               <p> Hvala lepa.</p>
               <p>Gospa Iva Dimic v imenu Poslanske skupine Nove Slovenije.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp72">
               <speaker>IVA DIMIC (PS NSi):</speaker>
               <p>Spoštovani predsednik, spoštovani predstavniki Vlade, spoštovane kolegice in
               kolegi!</p>
               <p>Večkrat smo že poudarili, da so lokalne in regionalne televizijske in radijske
               postaje nam zelo blizu. Prinašajo nam novice iz našega okolja in skrbijo za našo
               boljšo informiranost. Nacionalni mediji sami enostavno ne morejo zagotoviti vseh
               vsebin, ki jih ljudje lahko poslušamo ali gledamo preko lokalnih medijev. Ker pa so
               lokalni mediji praviloma majhna podjetja, ki delujejo na omejenem območju, zelo težko
               konkurirajo velikim igralcem na trgu. S trženjem svojega oglasnega prostora so manj
               konkurenčna in težko preživijo. Z omogočanjem neodplačanega razširjenja vsebin bomo
               tem programom pomagali zniževati stroške in si na dolgi rok zagotovili večjo
               pluralnost in kakovost lokalnih medijev.</p>
               <p>Zaradi vsega navedenega bomo v Novi Sloveniji predlagano spremembo Zakona o medijih
               podprli.</p>
            </sp>
            <sp xml:id="SDZ6-Redna-04-2012-06-12.sp73">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Končali smo predstavitev stališč poslanskih skupin, sledi razprava poslank in
               poslancev o predlogu zakona v celoti.</p>
               <p>Besedo ima mag. Borut Ambrožič, pripravi se gospa Iva Dimic. Gospoda Ambrožiča ni,
               besedo ima gospa Iva Dimic, pripravi naj se gospod Gašpar Gašpar Mišič.</p>
            </sp>
            <sp xml:id="SDZ6-Redna-04-2012-06-12.sp74">
               <speaker>IVA DIMIC (PS NSi):</speaker>
               <p>Hvala za besedo.</p>
               <p>Kot sem že ravnokar povedala, v Novi Sloveniji zagovarjamo, da je pomembnost lokalnih
               medijev izrednega pomena za informiranje državljank in državljanov tudi z regijskim
               programom in mislim, da tukaj ni nobenega dvoma. Zato še enkrat: vsi bomo – tudi jaz
               osebno – ta zakon podprli.</p>
            </sp>
            <sp xml:id="SDZ6-Redna-04-2012-06-12.sp75">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima naprej mag. Majda Potrata. Prosim, pripravi naj se gospa Marjana Kotnik
               Poropat.</p>
            </sp>
            <sp xml:id="SDZ6-Redna-04-2012-06-12.sp76">
               <speaker>MAG. MAJDA POTRATA (PS SD):</speaker>
               <p>Naiven bi bil, kdor ne bi vedel, da politiko vedno skomina po vplivu na medije,
               čeprav vsi predstavniki politike navadno javno zagotavljajo, kako morajo biti mediji
               neodvisni in kako nanje ne smemo politično vplivati. S tega zornega kota je zanimivo
               tudi, kako se dogaja s spreminjanjem medijske zakonodaje v Državnem zboru.</p>
               <p>Ena stalnica v stališčih Socialnih demokratov pa je vendarle taka, da nanjo kaže
               opozoriti. Socialni demokrati smo, ne glede na to, kakšne so bile konstelacije sil, v
               Državnem zboru zagovarjali pomen in vlogo medijev posebnega pomena. Tudi v volilnem
               programu 2011–2015 smo zapisali "za medije posebnega pomena, ki pripravljajo in
               posredujejo informacije lokalnega značaja, bomo zagotovili trajnejši in stabilnejši
               vir javnega financiranja". To smo storili tudi s predlogom posebnega sklepa ob
               obravnavi poročila Sveta za radiodifuzijo za leto 2011 in, za čuda, odbor je sprejel
               sklep, ki predlaga Vladi Republike Slovenije, naj pripravi predlog normativnih
               sprememb, s katerim bo celovito uredila financiranje programov posebnega pomena na
               način, ki bo tem programom omogočal stabilno in trajno delovanje. Za čuda pravim
               zaradi tega, ker po pravilu v tem mandatu nič, kar predlaga opozicija, ni sprejeto.
               No, zanimivo je, da je bil na odboru ravno pri obravnavi tega zakona tudi sprejet
               amandma z minimalnim izrekom navzočih poslank in poslancev – 3 glasovi za, noben
               proti –, kar se je potem na drugi obravnavi na plenarnem zasedanju seveda spremenilo.
               Je pa tisti amandma šel v smeri zaščite javnega interesa in bi tako tisti, ki bi imel
               ugodnosti, o katerih govori predlagana novela, ne smel prodati deleža 3 leta po
               pridobitvi takega statusa.</p>
               <p>No, to je bilo seveda izločeno iz zakona, ampak ne glede na to velja poudariti; leta
               2006 je sedanji koaliciji podobna koalicija v zakonu sprejela neke rešitve, ki so
               bile zelo podobne ali so sledile tistemu, kar je Svet za radiodifuzijo v svojih
               stališčih pogosto zapisal. Recimo tudi to, da je treba ukiniti medije posebnega
               pomena kot očiten ostanek preteklosti in da morajo tudi mediji v vsakdanjo prakso
               vpeljati podjetniško filozofijo in se znebiti proračunskega parazitstva.</p>
               <p>No, kot rečeno, je zadeva zelo zanimiva. Razumem, da bo koalicija predlog zakona
               podprla, tako kot podpre vse, kar je vloženo v zakonodajno proceduro s strani članov
               te koalicije; da je to novela, ki jo je vložil DeSUS, je znano; da je pomemben
               funkcionar te stranke tudi lastnik enega od teh medijev, je znano dejstvo in da je ta
               funkcionar član kabineta predsednika Vlade, je tudi znano dejstvo. Tako ne kaže
               izgubljati besed ob tem, da bodo s to novelo zakona pravzaprav privilegirani samo
               štirje mediji posebnega pomena, v razvidu jih je pa še kar nekaj desetin – mislim, da
               31. Kaj bo z drugimi mediji posebnega pomena, je druga stvar. Ti, ki jih rešujemo
               danes s to novelo, pa pokrivajo celoten slovenski medijski prostor. Torej je o
               lokalnem vidiku mogoče govoriti tudi na nekoliko bolj zadržan način.</p>
               <p>No, kakorkoli že, koalicija se je o podpori temu predlogu zakona uskladila, kaj bo
               kakšen od naslednjih predlogov medijske zakonodaje prinesel, kaže počakati, ampak jaz
               si kakšnih pretiranih upov o tem, da bo javni interes nacionalne RTV kaj bolje
               zaščiten, kot je zaščiten zdaj, ne obetam zaradi tega, ker zdaj se pravzaprav
               odrekamo temu, kar so lastniki teh medijev, ki jih danes rešujemo, dolžni nacionalni
               mreži informiranja, da tako rečem. Nič se ne ve, kaj bo in kdo bo poravnal te
               obveznosti, ki so nastale v obdobju od zavrnitve prejšnjega medijskega, novega
               medijskega zakona in do zdaj.</p>
               <p>Vprašanj, pomislekov je veliko. Ampak to ne pomeni, še enkrat poudarjam, da smo
               Socialni demokrati proti medijem posebnega pomena. Mi te medije posebej zagovarjamo;
               potrebni so, tudi s stališča medijskega pluralizma je dobro imeti pluralno medijsko
               krajino, ampak načini, kako se to dela in koga se protežira, koga pa ne, to pa je
               nekaj, o čemer imam sama globoke pomisleke in menim, da bi si bilo treba tudi v zvezi
               s tem zakonom naliti čistega vina in predvsem vprašati, ali bodo obveznosti lastnikov
               teh medijev do ustvarjalcev programskih vsebin poravnane. Hvala.</p>
            </sp>
            <sp xml:id="SDZ6-Redna-04-2012-06-12.sp77">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Mirko Brulc. Se odpoveduje.</p>
               <p>Gospod Jožef Jerovšek.</p>
            </sp>
            <sp xml:id="SDZ6-Redna-04-2012-06-12.sp78">
               <speaker>JOŽEF JEROVŠEK (PS SDS):</speaker>
               <p>Hvala lepa. Spoštovani!</p>
               <p>Imamo pred sabo novelo zakona, ki bo odpravila neko diskriminacijo glede možnosti
               razširjanja televizijskih in radijskih programov s strani medijskih hiš posebnega
               pomena. Ko govorimo o medijski zakonodaji, je treba reči to, kar je sicer bilo že
               danes omenjeno, da je čim bolj razvit medijski prostor vsekakor v interesu te države,
               te družbe in demokracije. To je eno od področij, kjer imata slovenska družba in
               slovenska država demokratični deficit. V tej državi še vedno nimamo, recimo, ali pa
               skoraj nimamo pluralnega dnevnega časopisja. Kakor hitro se zamenja koalicija,
               pozicija... Še v času prejšnje vlade smo imeli tri dnevnike z največjo naklado, ki so
               bil izrazito provladni. Sedaj imamo iste tri dnevnike, ki so relativno izrazito
               protivladni.</p>
               <p>To, da se nek dnevnik ali pa nek medij opredeli, da je provladni ali pa opozicijski,
               bi bilo dobro, ampak pri nas mediji včasih skrivajo pravi obraz in zaradi tega je
               danes že čas ali pa že davno je bil čas, da odvržejo maske in da že v kolofon dajo
               ali pa neko najavo dajo, kako so orientirani ti mediji.</p>
               <p>Zaradi takšnega stanja sem presenečen, da je bilo tukaj s strani največje poslanske
               skupine – sicer delno, bežno, ampak zelo jasno – rečeno, da se bojijo novega
               televizijskega medija, ki se pripravlja, da začne oddajati jeseni. Prav tako, da bo
               ta informativni program prej kot ne poslabšal medijski prostor, kvaliteto medijskega
               prostora in pluralnost. Strinjam se, da je takšna trditev absurdna, in ne vem, v čem
               bi lahko bilo to poslabšanje. Edino, če bo dodatno prispevalo k sedanji še stalno
               obstoječi enostranski polarizaciji medijskega prostora.</p>
               <p>Tudi mi ni jasno zaradi tega, ker gotovo je ta družba, to je tudi znano, začela ta
               program, to oddajanje pripravljati še v času prejšnje vlade. Nimam nobenih razlogov,
               da bi ne verjel, da bi v slučaju, če se bi prejšnja vlada bala, da bo nastala neka
               družba, ki se bo jasno opredelila kot takrat protivladna, da bi takrat ne preprečili
               takšnih namenov – s kadrovanjem, z ne vem čim, ker to so znali idealno delati
               kadrovanje, zamenjave so potekale, ob tem da so ti isti mediji govorili o kadrovanju
               pred, recimo, petimi leti ali pa ne vem kaj, ne pa o aktualnem kadrovanju.</p>
               <p>Tudi včeraj smo imeli jasen dokaz, kako znajo včasih nekateri mediji sprevrženo
               govoriti o kadrovanju. Včeraj smo videli, ko primerjamo kadrovanje dveh vlad, da so
               bile zamenjave ravno za 100 % intenzivnejše v času prejšnje vlade. Prepričan sem, da
               ti lokalni mediji – predhodnica je govorila, da gre predvsem za medije, ki kljub temu
               svoj signal in svoje oddaje razširjajo po celotni Sloveniji – in da se tem omogoči
               brezplačno razširjanje teh informativnih oddaj, da je to koristno in da vsi ti
               lokalni mediji, ti drugi igrajo enormno vlogo v obveščanju ljudi, veliko prispevajo k
               demokratičnemu odnosu v družbi.</p>
               <p>Ker imam dolgo parlamentarno prakso, vem, kako smo se kot opozicijski poslanci in kot
               opozicijska stranka morali celo desetletje in še več boriti za televizijski program,
               nacionalni program, ki prenaša informativne oddaje s področja parlamenta in druge
               politične dogodke. Te stranke pa zdaj, ki so bile predhodnice, recimo, sedanje
               največje stranke, kajti pol ljudi se je itak presedlo v nove obleke, nove klopi, so
               temu programu izrazito nasprotovale. Izmišljali so si kupe in kupe razlogov: kako se
               bo to poslabšalo, kako bodo ljudje obremenjeni, ko bodo morali to gledati, pa nikjer
               ne piše, da kdor koli mora kaj gledati, ker lahko preklopi na različne programe. V
               glavnem, ko so imeli absolutno oblast v tej državi, so bili proti dobri obveščenosti
               prebivalstva. Ko je ta program začel delovati, čeprav s porodnimi težavami, mislim,
               da se je takoj uveljavil, obnesel in da igra svojo vlogo.</p>
               <p>Samo razočaran sem, da ni več tako, kot je bilo v začetku, ko so popolnoma
               nepristransko, ko so delali povzetke, dejansko prikazali dogodke v tem prostoru.
               Danes žal ni več tako, danes je pri povzemanju in pri posebnih oddajah, to že – v tem
               trenutku – relativno opozicijski medij. Primer, zadnjič smo na Odboru za notranjo
               politiko govorili o spremembi zakona o tožilstvu. Minorne spremembe, ampak se je
               razvila pomembna razprava. Poslanska skupina Pozitivna Slovenija je bila izjemno
               nervozna, kajti ravno tisti teden je bilo v vseh medijih, vsepovsod o ovadbi, ki je
               prišla že 6. januarja iz Davčne uprave na tožilstvo v zvezi z njihovim predsednikom,
               davčnimi utajami in tako naprej. Bili so izredno nervozni. V tej nervozi so prinašali
               tudi nezaslišane, za demokracijo nevarne ideje in... <stage>/ nerazumljivo/</stage>. Tako bi morali
               kar prepovedati opravljanje poklica državnim tožilcem, ki se s tem ukvarjajo, ker so
               njihovi sorodniki ali kakšen sorodnik v državni upravi, kar je klasična prepoved
               opravljanja poklica, kar je zloglasno, in potem je bilo tudi direktno rečeno s strani
               poslanke, ki prihaja v ta zbor iz pravosodja in je tam imela posebno mesto, da kako
               pa se da vplivati na delo tožilcev. Rečeno je bilo, da tožilci že vedo, kaj se
               vrhovnemu šefu dopade, kako morajo napisati ovadbe in to. Ampak tega potem v
               ponovitvi niso prikazali, prikazali pa so polemiko na to in obrambo tega. Vidite, tu
               se tak medij včasih izneveri svojemu poslanstvu, ker bi moral objektivno prispevati.
               Zaradi tega pravim, kot primer navajam, je potrebnih čim več medijev, ki se takšne
               nedoslednosti ali takšnega spreminjanja dejstev lahko lotijo tudi z druge strani in
               potem so ljudje, naši državljani, dobro obveščeni. Drugače pa niso dobro obveščeni.
               Drugače pa niso dobro obveščeni. Več kot bomo imeli medijev, več pokončnih
               novinarjev, več raziskovalnih novinarjev, lažje se bomo v tej državi branili rak
               rane, ki je v tem trenutku še vedno nevarna – to je korupcija in gospodarski
               kriminal, ki sta našo državo spravila na kolena. Vse, s čimer se stalno ukvarjamo
               zadnje čase, so nesprejemljive razvade, ki so se v zadnjih letih razširile. Zato
               moramo prilagajati zakonodajo, da bi se temu lahko uprli, ker se moramo upreti, ker
               se moramo tega obraniti, ker ni več česa krasti v tej državi iz proračuna. Čeprav se
               nekaterim zdi, da je treba legalizirati predhodne kraje.</p>
               <p>Zaradi tega še enkrat pravim: ta zakon bom podprl, ki daje malce boljše možnosti
               lokalnim medijem, da bodo razširjali vsebine, ki so za državljane pomembne. Hvala
               lepa.</p>
            </sp>
            <sp xml:id="SDZ6-Redna-04-2012-06-12.sp79">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Srečko Meh. Pripravi naj se gospa Marija Plevčak.</p>
            </sp>
            <sp xml:id="SDZ6-Redna-04-2012-06-12.sp80">
               <speaker>SREČKO MEH (PS SD):</speaker>
               <p>Spoštovani poslanke in poslanci!</p>
               <p>Ko danes govorimo o medijih, imamo možnost govoriti o vsem tistem, kar nas muči tako
               ali drugače, kar imamo v mislih in kar bi si sami želeli.</p>
               <p>V Državnem zboru pa tudi v Vladi Republike Slovenije bi bilo dobro, da medijski
               prostor uravnotežimo na ta način, da politika v medijski prostor, na katerega ima
               država lahko kakšen vpliv, ne bi imela nobenega vpliva. Da mediji, ki nastajajo kot
               tisti mediji, ki jih posamezniki omenjamo – in so po moje tudi lahko tako imenovani
               brezplačniki –, pa so tudi mediji, ki naj vnesejo potem pravo informiranost. Zdi se
               mi, da bi morali sami pri sebi marsikaj premisliti in povedati; recimo, tudi o teh
               internetnih medijih in vsem ostalem.</p>
               <p>Eno izmed izjemno pomembnih vprašanj se mi zdi to, da mi, politiki, govorimo o etiki
               novinarjev, ne govorimo pa o etiki nas, tako imenovanih politikov, političnih strank
               – lahko tudi kast, če hočete –, in o tem, kar si mi želimo, kakšni bi naj novinarji
               bili. Nikoli ne bo tako, da bi pisali nam všečno, da bi bilo nam vsem všeč, kar
               novinarji pišejo. Zato pa so novinarji in če bi novinarjev ne bilo, marsičesa ne bi
               odkrili. Ko zdaj posamezniki govorijo, recimo, kaj se je dogajalo v preteklosti, bi
               lahko pometli tudi pred svojim pragom in bi našli marsikaj tistega, kar so mediji
               odkrili, kar so raziskovalni novinarji odkrili, pa se nič ni zgodilo. Govorim,
               recimo, o orožju, o Patrii, če hočete, govorim lahko tudi o TEŠ, pa še o čem drugem,
               kar se je v parlamentu dogajalo. Zato bi rekel, da najprej pometimo pred svojim
               pragom.</p>
               <p>Ko govorimo o novem mediju, ki naj bi vnesel pluralnost, boljšo informiranost in več
               tistega, kar bi potrebovali in bi radi imeli, potem ne vem, če mislimo vsi enako
               oziroma enak medij, podoben medij, ali mislimo o tem, kar bi naj v bodočnosti se tudi
               storilo na tem medijskem področju. Naša skrb bi morala biti, če imamo javno, državno
               televizijo, in če imamo še eno televizijo in če imamo še več medijev, ki jih bomo
               podpirali, na kakšen način bomo zagotovili normalno delovanje – o tem je gospa Majda
               Potrata govorila –, torej financiranje in kakšen bo ta gospodarski položaj. Politika
               bi morala zagotoviti neodvisnost medijev in bi morala biti sama po sebi tako visoko
               etično moralna, da bi mediji lahko pisali o politiki z velikimi črkami in da bi vsi
               tisti, ki v politiko ne sodijo zaradi takšnih ali drugačnih razlogov, iz te politike
               tudi morali oditi.</p>
               <p>Informiranje zame pomeni tudi to, da dobivamo informacije – recimo, na državnem
               nivoju – in da so te informacije na splošno za državljanke in državljane zelo
               pomembne. Seveda pa gre tudi za informacije in za medije, ki ne sežejo v celoti na
               državni vrh, na državni nivo in dajejo informacije na lokalnem nivoju. Zato je
               izjemno pomembno, da financiramo oziroma da omogočimo delovanje tudi tistim lokalnim
               medijem, ki so v interesu lokalnih skupnosti, pa kdor koli te lokalne skupnosti so.
               In zato bi bilo potrebno celovito razpravljati o tem, da na nek način uravnotežimo ta
               javni prostor oziroma ta medijski prostor in da omogočimo vsem normalno
               delovanje.</p>
               <p>Še enkrat: mislim, da bi strategijo morali imeti, da ko o etiki govorimo, govorimo o
               etiki nas, politikov in poslancev, in potem bomo lahko govorili tudi o etiki
               novinarjev. Sam pa mislim, da bi novinarje bilo treba ceniti, spoštovati; če ne ceniš
               drugega, tudi tebe ne bodo cenili. Hvala lepa.</p>
            </sp>
            <sp xml:id="SDZ6-Redna-04-2012-06-12.sp81">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospa Alenka Jeraj, pripravi se mag. Jana Jenko.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp82">
               <speaker>ALENKA JERAJ (PS SDS):</speaker>
               <p>Hvala za besedo.</p>
               <p>Seveda zakon podpiram. Slovenija se namreč na raznih lestvicah, medijskih, kjer pač
               primerjajo medije, uvršča po navadi na slabše mesto oziroma različna poročila
               problematizirajo, da se povzemajo novice, da ni mogoče prebrati tudi drugega mnenja,
               drugačnih komentarjev, da je malo raziskovalnega novinarstva v Sloveniji in podobno.
               Zato je zagotovo čim bolj odprt medijski prostor pomemben, da te stvari presegamo in
               da se da prebrati tudi kakšno drugačno mnenje.</p>
               <p>Pomembno je, da bomo z zakonom razbremenili oziroma vsaj sorazmerno obremenili tudi
               regijske hiše oziroma omogočili na ta način regijske programe, tudi novice, ki
               nacionalne medije praktično ne zanimajo in jih na teh medijskih tudi ne zasledimo, od
               kulturnih, športnih in drugih prireditev, ki so pa za določeno območje zelo pomembne
               in je tudi prav, da dobijo svoje mesto v mediju. Seveda, če stvar ni nikjer
               objavljena, potem mnogo manj ljudi za njo ve.</p>
               <p>Kot rečeno, bom zakon podprla.</p>
            </sp>
            <sp xml:id="SDZ6-Redna-04-2012-06-12.sp83">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati.</p>
               <p>Odpiram prijavo. Gospod Jožef Kavtičnik. Se opravičujem, ponavljam prijavo. Prosim za
               prijavo. Najprej gospod Jožef Jerovšek, pripravi se gospod Jožef Kavtičnik. Prosim.
               Pet minut.</p>
               <p>Gospod Jožef Jerovšek.</p>
            </sp>
            <sp xml:id="SDZ6-Redna-04-2012-06-12.sp84">
               <speaker>JOŽEF JEROVŠEK (PS SDS):</speaker>
               <p>Pravzaprav sem se prijavil zaradi tega, da bi omogočil, videl sem, da je kolega
               izrazil željo po debati, da ta želja ne bi šla po zlu.</p>
               <p>Nekaj sem že rekel o tem, kaj se dogaja na medijskem področju, kaj je treba
               spreminjati in v katero smer se mora gibati medijsko področje v Sloveniji, da bomo
               zadostili demokratičnim standardom, da bomo odpravljali demokratičen deficit in da bo
               se zgodilo to, da mnogi naši novinarji ne bodo imeli vase vgrajene samocenzure, kar
               ugotavlja vedno znova tudi poročilo State Departmenta o stanju človekovih pravic.</p>
               <p>Človek se ne more načuditi, kako hitro najdejo mladi novinarji nek vzgib v sebi, da
               morajo poročati v skladu s tem, kar propagirajo, bom rekel, kvazilevičarji. Tega je
               toliko in to na takšen način izraženo, da to vidijo tisti, ki opazujejo naš medijski
               prostor od zunaj. Samocenzura pri novinarjih, pri medijih je izjemno nevarna stvar,
               kajti to pači realno sliko dogajanj v naši državi in poneumlja naše državljane, jih
               indoktrinira; indoktrinacija pa je bila metoda in orožje nekega drugega sistema,
               režima, totalitarnega sistema. Temu se moramo zoperstaviti.</p>
               <p>Kam to pelje, če se izrodi v neko slabo obliko, smo imeli pred časom priliko
               poslušati, gledati – odstavljanje urednika multimedijskega centra – na sporedu. Kako
               so se organizirali, da so ga diskreditirali, in to na žalost po mojem mnenju
               relativno mlade novinarke. Ena je celo zapisala, da je takšne ljudi treba pobiti in
               jih zmetati v jame. Zakaj ravno v jame? To je verjetno asociacija na dogodke izpred
               60, 70 let, ko so nedolžne ljudi metali v jame, včasih tudi žive.</p>
               <p>Zaradi tega še enkrat ponavljam: naredimo vse v tej državi, da bodo mediji kontrola
               oblasti, poštena kontrola sedanje oblasti, na pošten način. Ko bo kakšna druga
               oblast, ravno tako. V tem slučaju in s takimi spremembami zakonodaje bomo naredili
               več za to državo. Hvala.</p>
            </sp>
            <sp xml:id="SDZ6-Redna-04-2012-06-12.sp85">
               <speaker>PODPREDSEDNIK JAKOB PRESEČNIK:</speaker>
               <p> Hvala lepa.</p>
               <p>Gospod Jožef Kavtičnik, prosim.</p>
            </sp>
            <sp xml:id="SDZ6-Redna-04-2012-06-12.sp86">
               <speaker>JOŽEF KAVTIČNIK (PS PS):</speaker>
               <p>Hvala lepa za besedo.</p>
               <p>Seveda bom ta zakon podprl, ker daje možnost in priložnost, da se regionalne
               televizije enakovredno umeščajo v ta medijski prostor, kot tudi RTV Slovenija, zato
               da imajo ljudje, ki živijo v takšnih krajih, o katerih Radiotelevizija Slovenija ne
               poroča, kako živijo in delajo ti ljudje in o njihovih uspehih, priložnost, da preko
               teh regijskih televizij oziroma programov tudi pridejo v ta prostor.</p>
               <p>Izjave gospoda Jerovška pa gredo vedno v smeri diskreditacije in to ni dobro. Kolega
               Jerovšek, to ni dobro. Diskreditirate mlade novinarje, ne vem zakaj. Morda zaradi
               tega, ker še niso obdelani s strani posameznih političnih opcij ali strank. To ni
               dobro, to res ni dobro. Ponovno se vnaša nek nemir, nek strah, kdo in kaj govori,
               kako se pojavlja. Pustite jih pri miru, naj ljudje sodijo o njihovem delu, ne
               politiki, kajti če bo kak novinar slabo pisal, ne bo bran. Tako pustimo to ljudem, da
               se sami odločijo, ne pa, da jih diskreditirate in o tem tudi govorite. Držite se – in
               sam se držim – tega pravila: Ne sodi, da ne boš sojen. Mislim, da bi bilo prav, še
               posebej za vas, ki ste že tako pretkani in, bi rekel, stalnica v tem parlamentu.
               Hvala.</p>
            </sp>
            <sp xml:id="SDZ6-Redna-04-2012-06-12.sp87">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Prosim vas, da ne omenjate kolegov poslancev oziroma kolegic poslank, ker vam ne
               morejo replicirati. Zato tudi vam, gospod Jožef Jerovšek, ne morem dati replike.</p>
               <p>S tem zaključujem razpravo, bil je preostanek časa in nimate replike, zaključujem
               razpravo.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev.
               Zbor bo o predlogu zakona v skladu s časovnim potekom seje zbora odločal danes v
               okviru glasovanj oziroma pol ure po prekinjeni 8. točki dnevnega reda. S tem
               prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O DIGITALNI RADIODIFUZIJI V OKVIRU REDNEGA
                  POSTOPKA</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade dr. Žigi
               Turku, ministru za izobraževanje, znanost, kulturo in šport.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp88">
               <speaker>DR. ŽIGA TURK:</speaker>
               <p>Spoštovani gospod predsedujoči! Spoštovane poslanke in poslanci!</p>
               <p>Kot veste, je Slovenija v letu 2010 izvedla prehod s prizemne analogne na prizemno
               digitalno radiodifuzijo. V pripravah na prehod sta bila sprejeta strategija in zakon
               o digitalni radiodifuziji. V skladu z njima so bile Radioteleviziji Slovenija brez
               razpisa dodeljene frekvence za en multipleks, tako imenovani multipleks A, namenjen
               predvsem javni televiziji – to je dikcija iz zakona "predvsem javni radioteleviziji".
               Za komercialni multipleks B pa je Agencija za pošto in elektronske komunikacije
               Republike Slovenije izvedla javni razpis.</p>
               <p>Glede na besedilo spremenjenih direktiv s področja elektronskih komunikacij so
               določbe obstoječega Zakona o digitalni radiodifuziji v povezavi z uporabo multipleksa
               A za komercialne namene sporne z vidika prava Evropske unije. Na ta problem nas je
               Evropska komisija že opozorila, temu pa lahko sledi tudi postopek za ugotavljanje
               kršitve. Hkrati je Evropska komisija zoper Slovenijo zaradi zamude pri prenosu
               spremenjenih direktiv – pozor! – iz leta 2009 v domačo zakonodajo že napovedala – ta
               novica je prišla pred nekaj dnevi – tožbo pred Evropskim sodiščem oziroma pred
               Sodiščem Evropske unije s predlogom za visoke dnevne kazni, kar je povezano tudi z
               obravnavano zakonsko novelo.</p>
               <p>Namen novele je torej uskladitev nacionalne zakonodaje na področju digitalne
               radiodifuzije z direktivo s področja elektronskih komunikacij, hkrati se v skladu z
               načelom pravne varnosti z novelo izboljšuje tudi jasnost zakonske ureditve.</p>
               <p>Iz predloga novele zakona sedaj jasno izhaja,da se pridobitev frekvenc brez razpisa
               in razpolaganje z njimi lahko nanaša le na prenos programskih vsebin, ki so v javnem
               interesu, ki so namenjene javni radiodifuziji, za potrebe javne službe in prenosu
               drugih programov posebnega pomena.</p>
               <p>Le v teh primerih gre namreč po medijski zakonodaji lahko za zasledovaje javnega
               interesa, ki upravičuje pridobitev frekvenc brez javnega razpisa. Zato bo glede na
               predlog tudi razpolaganje z morebitnimi prostimi kapacitetami prvega mulitpleksa,
               multipleksa A, mogoče samo v teh okvirjih.</p>
               <p>Hkrati zakonska novela z ničemer ne posega v obstoječo ureditev, po kateri javna
               radiotelevizija na svojem multipleksu, dokler je ta edini delujoč, z geografsko
               pokritostjo celotnega ozemlja Republike Slovenije v prostih kapacitetah zagotavlja
               tudi prenos komercialnih programov.</p>
               <p>Ta možnost se s tem zakonom ne ukinja. Ob tem je na odboru s sprejemom amandmaja
               koalicije zakonski predlog bil tudi dodatno izboljšan. Dopolnjen predlog je namreč
               sedaj v celoti usklajen z nomotehnično pripombo Zakonodajno-pravne službe Državnega
               zbora.</p>
               <p>Hkrati je bila s sprejetim amandmajem črtana določba, ki je RTV Sloveniji onemogočala
               kandidiranje na razpisu za drugi multipleks. Takšna omejitev namreč ni več potrebna
               glede na dodatno možnost regulacije RTV Slovenije po noveliranem Zakonu o
               elektronskih komunikacijah.</p>
               <p>Že na tem mestu pa pojasnjujem, da sprejemu vloženega amandmaja Poslanske skupine
               Socialnih demokratov izrecno nasprotujemo, saj je njegova vsebina v očitnem nasprotju
               z namenom tega zakona, torej v nasprotju s pravom Evropske unije.</p>
               <p>Spoštovane poslanke in poslanci! Sprejem predlagane zakonske novele je nujno potreben
               zaradi uskladitve z evropskim pravnim redom, zaradi nadaljnjega razvoja digitalne
               prizemne radiodifuzije v konkurenčnih pogojih in ne nazadnje tudi zaradi zagotavljana
               pluralnega medijskega prostora. Zato vam predlagam, da novelo v obstoječem besedilu
               podprete. Hvala.</p>
            </sp>
            <sp xml:id="SDZ6-Redna-04-2012-06-12.sp89">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Predlog zakona je obravnaval Odbor za izobraževanje, znanost, kulturo, šport in
               mladino kot matično delovno telo. Za predstavitev poročila odbora, dajem besedo
               predsedniku mag. Branku Grimsu.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp90">
               <speaker>MAG. BRANKO GRIMS (PS SDS):</speaker>
               <p>Vsem prav lep pozdrav!</p>
               <p>Odbor za izobraževanje, znanost, šport in mladino je na svoji 3. redni seji 29. maja
               2012 obravnaval Predlog zakona o spremembah in dopolnitvah Zakona o digitalni
               radiodifuziji, ki jo je Državnemu zboru v obravnavo predložila Vlada Republike
               Slovenije. Glede na pripombe Zakonodajno-pravne službe in glede na predhodna
               usklajevanja, ki so potekala v okviru ministrstva pa tudi Državnega zbora, je na
               svoji seji odbor sprejel amandma k predlaganemu besedilu zakona, s katerim je med
               drugim omogočil, da bo RTV Slovenija lahko poslej sodelovala na javnem natečaju tudi
               za drugi multipleks, kar doslej ni bilo mogoče, in s tem je omogočena večja
               konkurenčnost. Po drugi strani pa je v zvezi s prvim multipleksom sedaj njegova
               zmogljivost omejena na tisto, kar je dejansko v javnem interesu, to se pravi na
               prenos samih programov RTV Slovenija in na prenos programov, ki so posebnega pomena
               za Republiko Slovenijo po Zakonu o medijih.</p>
               <p>Na koncu je tako usklajeni zakon v predlaganem besedilu odbor na seji soglasno podprl
               in predlagamo Državnemu zboru, da v predloženem besedilu ta zakon tudi sprejme.</p>
            </sp>
            <sp xml:id="SDZ6-Redna-04-2012-06-12.sp91">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Ker je Državni zbor na 2. seji opravil splošne razprave o predlogu zakona,
               predstavitev stališč poslanskih skupin ni možna.</p>
               <p>Prehajamo na razpravo o členu in vloženem amandmaju, ki jo bomo opravili na podlagi
               pregleda vloženega amandmaja z dne 11. junija 2012.</p>
               <p>V razpravo dajem 2. člen ter amandma Poslanske skupine Socialnih demokratov. Odpiram
               prijavo za razpravo. Prosim, da se prijavite. Minister dobi besedo kadarkoli, ko
               dvigne roko.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Redna-04-2012-06-12.sp92">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod podpredsednik.</p>
               <p>Stališče Poslanske skupine Socialnih demokratov se od takrat, ko je vložila zahtevo
               za splošno obravnavo zakona, ni spremenilo in mi v načelu zakona ne podpiramo. Vseeno
               se mi pa zdi zelo zanimiva interpretacija našega amandmaja, ki smo ga vložili, s
               strani gospoda ministra, da je namreč to, kar predlagamo v amandmaju, v nasprotju z
               direktivo Evropske unije. Če pa gledam utemeljitev, ki so jo v obrazložitvi zapisali
               oziroma obrazložitev amandmaja, ki je bil sprejet, poudarjam, brez razprave tako
               vabljenih kot članov odbora na seji matičnega delovnega telesa, je pa v tej
               obrazložitvi mogoče prebrati, da je ta javna služba, ki se vključuje, taka dikcija iz
               razloga previdnosti potrebna. Torej previdnost je tista, ki narekuje tako dikcijo.
               Zdaj je pa naša, ki se sklicuje na 15. člen Zakona o RTV in loči med dejavnostjo in
               javno službo, ker je pojem dejavnost širši od javne službe, naj bi bila pa kar v
               nasprotju z direktivo. Kakorkoli že, zakon je bil pripravljen in naj bi sledil
               direktivi. Socialni demokrati monopolizaciji v vsakem primeru nasprotujemo, ni pa s
               tem zakonom in s tem amandmajem monopolizacija odpravljena. Štejemo, da je vse tisto,
               kar se je ob tem zakonu tudi s pismi iz odvetniških pisarn ene od komercialnih družb
               oziroma televizij tudi znašlo na naših klopeh, torej kar naenkrat so se vsi različni
               interesi zlili v sozvočno podporo brez pripomb temu amandmaju. Res je v amandmaju
               odpravljen tisti odstavek, ki nas je najbolj motil in za katerega smo se v svojih
               stališčih tudi zavzemali. Da bi črtali ta odstavek, smo menili zaradi tega, ker bi
               tako zapisan, kot je bil v predlogu zakona, onemogočal RTV Sloveniji, da bi na
               razpisu pridobila še en multipleks. In zdaj, ko je to črtanje dodano, te omejitve, ki
               je nas motila, ni več, in moramo reči, da očitno tudi vlada pričakuje, da Norkringov
               multipleks ne bo več delujoč in da bo razpisan nov multipleks. Lahko pa praktično in
               ne zgolj teoretično, kot je bilo to možno doslej, kandidira za ta razpis tudi RTV
               Slovenija.</p>
               <p>V zvezi s tem zakonom in tem amandmajem bi kazalo opozoriti še na to, da se v tem
               času veliko razprav v zvezi z mediji in dogajanjem v medijskem prostoru vrti tudi
               okoli vzpostavljanja paradržavne televizije na Siolu, pri čemer ne skrivamo tega, da
               se zavedamo, da gre za zelo ambiciozen projekt. Kot primer, odkupili so pravice za
               prenos elitne lige prvakov v nogometu in pri tem porabili dvakrat več sredstev, kot
               je bila ponudba Pro plusa. Vprašanje je, ali projekt dosega ali sledi domeni Siola
               kot ponudniku internetne televizije. Vprašanje je ,kako bo Siol deloval vnaprej in
               kar verjetno je, da se bo lotil tudi oddajanja po multipleksu, katerega in kako, je
               vprašanje, na to bomo morali še malo počakati, predvsem pa bo na to moralo dati
               odgovor pristojno ministrstvo. Mi takšnega odgovora od pristojnega ministrstva v
               dosedanji obravnavi nismo dobili. Kot rečeno, v rekordnem času je bil amandma sprejet
               in opravljena razprava, druga obravnava na matičnem delovnem telesu, medijski
               analitiki pa menijo, da bi bilo treba takšno televizijo, ki je v večinski zasebni
               lasti ,tudi ustrezno pravno regulirati.</p>
               <p>Kot rečeno, potencialna rešitev je vzpostavitev tretjega multipleksa, ampak ta bi
               moral zagotoviti vsaj minimalno konkurenčnost. V takšnem primeru bi moral oddajati
               tudi v HD ločljivosti. In s tem bi bili šele nekateri pogoji upravičeni in bi tudi na
               multipleksu zavzemali več prostora. Vprašanj v zvezi s tem amandmajem je po moje
               vsekakor več, kot je zgolj tisto, na katerega je opozoril gospod minister in zaradi
               česar je sprejetju našega amandmaja tako odločno nasprotoval. Vprašanja segajo čez
               odločno nasprotovanje. Hvala.</p>
            </sp>
            <sp xml:id="SDZ6-Redna-04-2012-06-12.sp93">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Sprašujem, če želi še kdo razpravljati o amandmaju k 2. členu? Odpiram prijavo.</p>
               <p>Gospod Jožef Jerovšek, prosim.</p>
            </sp>
            <sp xml:id="SDZ6-Redna-04-2012-06-12.sp94">
               <speaker>JOŽEF JEROVŠEK (PS SDS):</speaker>
               <p>Hvala lepa.</p>
               <p>Predlaganega amandmaja ne bom podprl, ker verjamem, da bi s tem zašli v nasprotje z
               direktivo in mislim da tudi ni nobene potrebe po dodatnem spreminjanju tega drugega
               člena. Je pa predhodna razprava pokazala, ker je bila razprava o ustanavljanju neke
               nove televizije na Siolu, je bilo rečeno, "ustanavljanje paradržavne televizije". Jaz
               vem zelo malo. Vem, da je nekaj novinarjev iz nacionalne televizije že šlo na ta
               projekt, sem pa zastrigel z ušesi, ko je bilo rečeno, "ustanavljanje paradržavne
               televizije". Ker je ta projekt gotovo nastal v času prejšnje vlade, se je razkrilo,
               kaj je bil namen prejšnje oblasti, prejšnje koalicije: ustanoviti paradržavno
               televizijo. Jaz sem hvaležen kolegici, da je to razkrila. To je pomembna informacija,
               kakšni so bili nameni v prejšnjem mandatu, kako obvladovati medijski prostor in
               obvladovati tudi tedanjo opozicijo. Globoko sem proti temu, da bi se ta prikriti
               načrt uresničeval zdaj v tem pomenu – nobene paradržavne televizije, čeprav bo
               podjetje, ki je v državni lasti, to ustanavljalo, in popolna neodvisnost novinarjev
               in hiš. Zaradi tega sem se pri prejšnjem zakonu in se zdaj zavzemam, da moramo priti
               tako daleč, da mladi novinarji ne bodo avtomatično podvrženi samocenzuri v korist
               centrov moči iz ozadja, ki jih kontrolirajo tudi te stranke, ki so tu na moji desni,
               in ste včasih pravzaprav transmisija teh centrov moči, ki nimajo demokratičnih
               namenov. Ne sme se zlorabiti nobena televizija za tako zgrešene, zavržne namene, kot
               jih je razkrila kolegica poslanka, kot so bili ti zavržni nameni očitno diskutirani
               in pripravljeni v času prejšnje oblasti. Jaz bi želel, da pove še kaj več – kdo je
               bil avtor teh idej, kaj vse se je hotelo s tem doseči. Zaradi tega se ne čudim, ko
               sem šel v obrambo mladih novinarjev, da so pod prevelikim pritiskom urednikov in
               kapitala in centrov moči iz ozadja, da me je kolega prej napadel, da sem jih
               diskreditiral. Ne, to je obramba. Kaj mislite, da bi brez pritiskov neki mladi
               novinarji, tako kot se je zapisalo, kaj je treba z nekim urednikom narediti, ki jim
               ni bil, vemo, da ni bil po okusu prejšnje vladajoče opcije.</p>
               <p>Čim več medijskih hiš, s čim boljšimi novinarji, neodvisnimi novinarji, ki ne bodo
               prisiljeni v samocenzuro, na katere indoktrinacija, ki so je bili deležni na FDV, ne
               bo delovala in se bodo lahko osamosvojili, tega si želim in tega si moramo želeli
               vsi. Zavzemanje za drugačne cilje tukaj je družbeno nevarno. Hvala.</p>
            </sp>
            <sp xml:id="SDZ6-Redna-04-2012-06-12.sp95">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Repliko ima mag. Majda Potrata.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp96">
               <speaker>MAG. MAJDA POTRATA (PS SD):</speaker>
               <p>Hvala, gospod podpredsednik.</p>
               <p>Gospod Jerovšek, vi imate tako bogato domišljijo, da moja razlaga vaših pričakovanj o
               ozadjih niti približno ne more izpolniti. Vam pa se zahvaljujem, da ste me omenili in
               lahko repliciram in v zvezi s tem pravzaprav odpravim nek lapsus, ki sem ga storila v
               prejšnji razpravi. Res je, Siol bo paradržavna televizija, jaz pa sem v zadnjem delu
               govorila, kot da bo to zasebna. Državna bo. Tako bi bilo prav reči.</p>
               <p>In zdaj, če že govorimo o ozadjih. Ko je resorno ministrstvo prevzel dr. Igor Lukšič,
               tega zakona ni vložil v proceduro, ker mu je že takrat nasprotoval, tako kot mu
               nasprotujemo Socialni demokrati tudi zdaj. To je ozadje. Hvala.</p>
            </sp>
            <sp xml:id="SDZ6-Redna-04-2012-06-12.sp97">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima mag. Branko Grims.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp98">
               <speaker>MAG. BRANKO GRIMS (PS SDS):</speaker>
               <p>Hvala še enkrat za besedo.</p>
               <p>Dovolite, da razpravo vrnem v okvir, ki ga predvideva poslovnik, torej o tem
               amandmaju. Naj preprosto povem, zakaj tega amandmaja ni mogoče podpreti. Besedilo, ki
               je bilo sprejeto z amandmajem na odboru, ki ga vodim, in ki je sedaj besedilo zakona
               za končno fazo obravnave na seji Državnega zbora, vsebuje jasen, točno definiran
               pojem, ki ga pozna tudi evropsko pravo. To je izvajanje javne službe oziroma javna
               služba. Kaj je obseg javne službe, točno definira Zakon o RTV Slovenija. Kaj lahko
               obsega javna služba v danem primeru, določajo tudi akti Evropske unije. Predlagani
               amandma Poslanske skupine SD pa vsebuje nek drug pojem, in sicer govori o izvajanju
               dejavnosti. Dejavnost RTV Slovenija pa je mnogo širši in manj definiran pojem, ker
               obsega tako tisto, kar sodi v ožji pomen javne službe, kot tudi vse ostalo. Tako
               spremembo besedila bi lahko sprejeli samo, če bi s tem želeli omogočiti praktično
               prosto interpretacijo besedila zakona kot celote, s čimer bi se pa bistveno oddaljili
               od tega, kar od nas zahtevajo normativi, akti Evropske unije. To se pravi je
               predlagani amandma pravno gledano mnogo dlje od pravne ureditve Evropske unije, kot
               pa že sprejeto besedilo, ki ga je oblikoval odbor, ki ga vodim, torej odbor, ki
               pokriva tudi področje medijev, na svoji seji in ki je bilo sprejeto soglasno in ki v
               celoti točno sledi pravu Evropske unije in namenu, za katerega se je opredelil
               predlagatelj. V bistvu bi sprejetje tega amandmaja pomenilo, da zavestno naredimo
               manj jasno besedilo, omogočimo potem, da se s takim zakonom lahko prosto interpretira
               slovensko pravo in da se lahko celo storijo posamezni koraki, ki bi bili v nasprotju
               s pravom Evropske unije. Zaradi vseh teh razlogov nikakor ni dobro, da bi sprejeli
               predlagani amandma. Jaz osebno bi predlagateljem celo priporočil, da ga umaknejo, ker
               je očitno tudi nestrokovno pripravljen in je treba ohraniti besedilo, kot je v
               osnovnem besedilu za to fazo obravnave, ki ga je pripravil moj odbor. Tako besedilo
               namreč ustreza tudi ustavnopravnim normam, ki jih za neko besedilo postavljajo
               veljavni predpisi, na čelu z ustavo države Slovenije, ki zahtevajo, še posebej če
               pogledate odločbe Ustavnega sodišča, da mora biti vsako pravno besedilo jasno,
               nedvoumno in določno. V tem primeru je povsem določen samo pojem "javna služba",
               izvajanje javne službe. To pa je pojem, ki ga vsebuje osnovno besedilo zakona in ki
               ga ravno hoče odstraniti predlagani amandma. Zato vas vse pozivam, da sledimo
               ustavnopravnim načelom, potrjenim tudi z mnogimi odločbami Ustavnega sodišča
               Republike Slovenije, da sledimo tistemu, kar piše v resoluciji o normativni
               dejavnosti, ki jo je ta državni zbor sprejel v prejšnjem mandatu, in da sledimo
               načelu jasne določnosti besedila, hkrati pa tudi pravu Evropske unije in da
               predlagani amandma zavrnemo, potrdimo pa besedilo zakona v celoti, ker je kvaliteten
               in ker ga Slovenija potrebuje.</p>
            </sp>
            <sp xml:id="SDZ6-Redna-04-2012-06-12.sp99">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Ponovno odpiram prijavo za razpravo. Prosim, da se prijavite. Prijava teče.</p>
               <p>Gospod Jožef Horvat, prosim.</p>
            </sp>
            <sp xml:id="SDZ6-Redna-04-2012-06-12.sp100">
               <speaker>JOŽEF HORVAT (PS NSi):</speaker>
               <p>Hvala lepa, gospod podpredsednik. Spoštovane kolegice in kolegi, spoštovani gospod
               minister!</p>
               <p>Bilo je kar nekaj časa na razpolago, da smo tudi v poslanski skupini podrobno
               proučili amandma kolegov iz Socialne demokracije. Površnega bralca lahko predlagatelj
               zelo hitro spelje na led, še posebej če se fokusiraš na obrazložitev amandmaja, kjer
               govori predlagatelj, da amandma zgolj nomotehnično izboljšuje besedilo predloga
               zakona. Ko smo podrobneje proučevali besedilo amandmaja, smo videli, kje je
               pravzaprav nastavljena past. Bistvena razlika je med besedno zvezo "za potrebe
               izvajanja javne službe", kar mi podpiramo, od besedne zveze "za potrebe izvajanja
               javne dejavnosti". In kolegice in kolegi, zelo hitro bi se nam v primeru,da ta
               amandma Državni zbor sprejme, zgodila podobna situacija, kot smo jo odpravljali na
               redni seji Državnega zbora v mesecu maju, ko smo zaradi neupoštevanja ali pa
               nepravilnega upoštevanja evropskega pravnega reda pri noveli Zakona o davku na dodano
               vrednost dobili s strani Evropske komisije pripombo, opomin, da ne rečem klofuto in
               smo nekako z dolgimi nosovi morali Zakon o davku na dodano vrednost popraviti. Naj
               spomnim, da je prejšnja koalicija omenjeni Zakon o davku na dodano vrednost želela
               mimo evropskega pravnega reda določiti v tem smislu, da bi bilo drugače kot evropski
               sistem davka na dodano vrednost definira pravico do vstopnega davka.</p>
               <p>Tako napovedujem, da bo Poslanska skupina Nove Slovenije ta amandma zavrnila, če ga
               ne bo predlagatelj že prej umaknil. Bomo pa zakon v Poslanski skupini Nove Slovenije
               podprli. Hvala lepa.</p>
            </sp>
            <sp xml:id="SDZ6-Redna-04-2012-06-12.sp101">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Janko Veber.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp102">
               <speaker>JANKO VEBER (PS SD):</speaker>
               <p>Hvala za besedo.</p>
               <p>Naj pri sprejemanju tega amandmaja zelo jasno povem, da je amandma vložen prav zaradi
               interesa gledalk in gledalcev. Gre za uporabnike. Vsi se sklicujete na neke evropske
               predpise in tako naprej, ampak vendarle zdaj veljavno besedilo v zakonu, ki je bilo
               sprejeto na odboru, je ravno kritiziral Norkring preko odvetniške družbe. Če je kaj
               nejasnega, je potem zdaj zapisanega očitno nejasnega v tem zakonu. In tudi ni bilo
               odgovorov, ali in kako se bo odpravila ta nejasnost. Naš amandma resnično govori
               točno o tem. Lahko gre za javno dejavnost, lahko gre tudi za tržno dejavnost. Oboje
               je v skladu z zakonom in Radiotelevizija Slovenija lahko to opravlja, nobenega dvoma
               ni, to ji omogoča zakonodaja. In še nekaj je. Če bo oddajanje preko multipleksa
               Televizije Slovenije, potem bo dostop signala do praktično vseh gospodinjstev v
               Sloveniji. Če tega ne bo, potem se lahko zgodi, da vsaj nekje okoli trideset do
               štirideset tisoč gospodinjstev v Sloveniji ne bo imelo možnost sprejemanja
               televizijskih komercialnih programov v Sloveniji. Zakaj vam je to v interesu, če smem
               vprašati? Ali je interes, da pride medij do ljudi, ali je interes, da pride samo do,
               ne vem, tistih območij, ki so najbolj obljudena, če pa živijo ob meji ali pa na bolj
               oddaljenih območjih, jim pa ni treba spremljati, recimo, POP TV, Kanal A in drugih
               komercialnih televizijskih omrežij oziroma televizij?</p>
               <p>In še nekaj je. Kaj pa v primeru, če se ta komercialni multipleks, ki ga uzakonjate,
               ne bo tudi v praksi izvajal? Norkring napoveduje, da se bo umaknil. Imeli bomo
               omrežje, ki bo prazno, ne bo v funkciji, hkrati bo pa izpolnjevalo tiste pogoje, za
               katere pravite, da jih direktiva nalaga. In če ostane to omrežje v funkciji pa brez
               uporabnika, potem dejansko, če ni naš amandma sprejet, tudi preko televizije
               Slovenija ni mogoče spremljati komercialnih televizijskih oddaj. Zakaj bi to bilo v
               interesu Državnega zbora, da zopet ne omogočamo gledalkam in gledalcem, da imajo
               boljšo gledanost, boljšo dostopnost do signala? In ne nazadnje, če gre za kombinacijo
               javnega in tržnega programa, pride tudi do pokrivanja stroškov javne službe. Milijon
               200 tisoč evrov lahko RTV Slovenija pridobi na trgu. Če tega milijona 200 tisoč ne bo
               pridobila na trgu, kdo še ostane, da poravna obveznosti, ki nastanejo zaradi
               delovanja RTV? Samo gledalke in gledalci, samo dvig naročnine je spet rešitev, da se
               ti stroški pokrivajo. Resnično v interesu gledalk in gledalcev je, da je ta amandma
               sprejet, ker bodo imeli cenejšo naročnino za radio in televizijo, imeli bodo večji
               dostop tudi do komercialnih televizij, in to je tisto, kar je namen, upam si reči,
               tudi sprejemanja zakonodaje na tem področju. Slediti nekim ozkim interesom trženja in
               izrabe posameznih multipleksov zgolj za ozke tržne namene, govori o tem, da očitno
               sledite interes kapitala. In tudi to razumemo. Ampak vsi vemo, da interes kapitala
               običajno ne sledi javni interes in ta amandma je tisti, ki združuje oboje, združuje
               javni interes in deloma tudi tržni interes, da se poceni predvsem dajatev, ki jo
               plačujejo gledalke in gledalci.</p>
               <p>Če želite razmišljati v interesu uporabnikov, v interesu gledalk in gledalcev, potem
               je treba ta amandma sprejeti. Če gledate pa ozko in se izgovarjate na določene
               evropske predpise, potem pa je to nekaj, na kar se lahko izgovarjate, ampak vas še
               enkrat opozarjam, če obstaja kje nejasnost, obstaja v zdajšnjem besedilu zakona. In
               na to nejasnost nismo opozorili mi, ampak tudi tisti, ki ta hip že uporabljajo drugi
               multipleks in uporabljajo ne nazadnje tudi odvetniške družbe, da opozorijo na neko
               pomanjkljivost v zakonu in nejasnost v zakonu.</p>
               <p>Naš amandma je zelo jasen in je zelo enostavno razložiti, za kaj gre. To, kar je zdaj
               v zakonu zapisano, pa bistveno težje razložite. Hvala.</p>
            </sp>
            <sp xml:id="SDZ6-Redna-04-2012-06-12.sp103">
               <speaker>PODPREDSEDNIK JAKOB PRESEČNIK:</speaker>
               <p> Hvala lepa.</p>
               <p>Sprašujem, če želi še kdo razpravljati. Odpiram prijavo za razpravo.</p>
               <p>Mag. Branko Grims, izvolite.</p>
            </sp>
            <sp xml:id="SDZ6-Redna-04-2012-06-12.sp104">
               <speaker>MAG. BRANKO GRIMS:</speaker>
               <p> Ja, saj je lepo, da se enkrat vidi prava stvar in da se tista stranka postavi na
               stran interesa kapitala, pa v praksi to tudi velikokrat zagovarja, se pravi v danem
               primeru SD. Ampak v tem primeru je pa tukaj očitno en pravni nesporazum ali, upam, da
               ne prav neznanje. Veste, če govorimo o tem, kaj prenaša ta zakon v naš pravni red,
               potem govorimo o evropski direktivi. Evropska direktiva pa ni nekaj, kar je
               nezavezujoče, ampak zavezuje državo. In besedila evropske direktive, ko gre za to
               področje, so povsem jasna. Ko gre za izvajanja javne službe, se zahteva točno taka
               ureditev, kot je zdaj predlagana v dopolnjenem predlogu zakona. Ko pa gre za vse
               ostalo, pa je to nekaj drugega in se ureja na drugačen način in po drugih principih.
               Zaradi tega je torej besedilo, kot je v osnovnem besedilu zakona, pripravljenem za
               obravnavo danes na seji, tako kot je bilo oblikovano na seji odbora, ki ga vodim in
               ki pokriva področje medijev, popolnoma ustrezno in edino pravilno z vidika evropske
               zakonodaje oziroma evropske pravne ureditve, kakršna je v tem trenutku, in korektno
               in pravno nesporno prenaša to ureditev tudi v naš notranji pravni red, torej v zakon.
               Tako ureditev bi sprejeti amandma zameglil, naredil bi jo nejasno, pravno ne več
               enoznačno in bi torej bilo možno izvajati zakon tudi na način, ki ne bi bil več
               skladen z evropsko direktivo. To pa pomeni, da bi v danem primeru dovolili zavestno
               kršitev evropske zakonodaje. To je torej tudi pravni razlog, poleg že sicer
               omenjenega ustavnega načela jasnosti zakona, zajetega tudi v resoluciji o normativni
               dejavnosti, zaradi katerega tega amandmaja nikakor ni dopustno sprejeti.</p>
               <p>V SDS, pa tudi sam osebno, bomo glasovali proti. Potrdili pa bomo besedilo zakona, ki
               korektno prenaša evropsko direktivo v naš pravni red in hkrati omogoča, da se tisto,
               kar je javna služba in programi posebnega pomena za Republiko Slovenijo, postavi na
               ustrezno mesto in tudi v zakonski ureditvi ustrezno podpre.</p>
            </sp>
            <sp xml:id="SDZ6-Redna-04-2012-06-12.sp105">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Gospod Samo Bevk, prosim.</p>
            </sp>
            <sp xml:id="SDZ6-Redna-04-2012-06-12.sp106">
               <speaker>SAMO BEVK (PS SD):</speaker>
               <p>Hvala lepa, gospod podpredsednik. Spoštovani zbor!</p>
               <p>Seveda bom podprl amandma Poslanske skupine Socialnih demokratov, ki vsekakor koristi
               gledalkam in gledalcem televizijskih programov. Ker pa je malo možnosti, da bo
               koalicija ta amandma podprla, bom v končni fazi glasoval proti predlogu zakona, ki
               zasebnemu sektorju zagotavlja monopol, gledalkam in gledalcem pa televizijski mrk,
               saj se ocenjuje, da bo brez nekaterih privatnih televizijskih programov, kot so POP
               TV, Kanal A, Pink SI in ostalo, kar okrog 40 tisoč gospodinjstev, to pa ni tako
               zanemarljiva številka. Poleg tega ta zakon prinaša tudi izgubo javnemu zavodu RTV
               Slovenija, saj ukrep jemlje nacionalni televiziji milijon 200 tisoč evrov letno, kar
               bi se sicer porabilo za izvajanje dejavnosti v javnem interesu.</p>
               <p>Kot rečeno, zaradi teh treh razlogov, ker zasebnemu sektorju zagotavlja monopol, ker
               prinaša mrk gledalkam in gledalcem in ker izčrpava javni RTV zavod v finančnem
               smislu, tega zakona ne morem podpreti. Hvala lepa.</p>
            </sp>
            <sp xml:id="SDZ6-Redna-04-2012-06-12.sp107">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo ima gospod Mirko Brulc.</p>
            </sp>
            <sp xml:id="SDZ6-Redna-04-2012-06-12.sp108">
               <speaker>MIRKO BRULC (PS SD):</speaker>
               <p>Hvala lepa.</p>
               <p>Zanimivo je mnenje komisije Državnega sveta, ki opozarja na to, da bo novela
               omogočila velike zaslužke enemu privatnemu ponudniku. Zdaj ne vem, ali je to iz trte
               izvito, ampak če tudi Državni svet tako ocenjuje, in v Poslanski skupini Socialnih
               demokratov razmišljamo enako, potem je nekaj na tem.</p>
               <p>Prihajam z obmejnega območja. Poznamo relief naše domovine, koliko je dolin, koliko
               hribov in kotlin, in v vseh teh predelih Slovenije nekaterih televizijskih programov
               ne bo mogoče gledati. Tega se je treba zavedati. Menda je lažje nekje na ravninskem
               območju kot pa v hribovitem delu naše domovine. Ob tem, da prav ta pas ob meji
               izločimo in jim onemogočimo gledati nekatere programe, je izjemna škoda za našo
               domovino. Mi se trudimo, da bi bilo to območje poseljeno, da bi imeli enak standard
               za življenje kot nekdo drug, ki je bliže centru, urejamo infrastrukturo in podobno,
               kajti interes države je, da je tako območje ob meji poseljeno in da držimo to zahodno
               mejo slovanstva, kolikor se da. Ta zakon bi moral biti v interesu gledalcev, ne
               izvajalcev. Gledalec je tisti, ki ima tu prioriteto in mora biti servisiran. Zato je
               torej nek javni interes, ki pa se izraža tudi v tem, da bi RTV Slovenija s prihodkom,
               ki bi ga dobila preko teh poti, govorim o prihodku milijon 200 tisoč evrov, omogočala
               cenejšo TV-naročnino oziroma je ne bi bilo treba podražiti. Ampak to ponavljamo že
               cel čas in upam, da bo zaleglo pri nekaterih članih, predstavnikih koalicije, da bo
               ta amandma, ki ga je vložila Socialna demokracija, le zalegel in da bo sprejet.</p>
               <p>Že pred prejšnjo točko je bilo obravnavanih toliko težkih besed po nepotrebnem,
               poglejte, ko nam Peterle z Bruslja razlaga, da bodo nekega kandidata za predsednika
               države volili tisti, ki imajo oprane možgane. Pa prosim, nehajmo s tem, nehajmo!
               Živimo danes tukaj v svobodni demokratični Sloveniji in stalno se mučite z neko
               prazgodovino in od tega nima nihče nič. Jaz bom ta amandma seveda podprl. Hvala.</p>
            </sp>
            <sp xml:id="SDZ6-Redna-04-2012-06-12.sp109">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Ugotavljam, da je še želja po razpravi, zato odpiram prijavo.</p>
               <p>Preden dam besedo mag. Branku Grimsu, na balkonu pozdravljam delegacijo črnogorskih
               poslank in poslancev ter predstavnikov političnih strank Republike Črne Gore.</p>
               <p><stage>/ aplavz/</stage></p>
               <p>Hvala lepa. Besedo ima mag. Branko Grims.</p>
            </sp>
            <sp xml:id="SDZ6-Redna-04-2012-06-12.sp110">
               <speaker>MAG. BRANKO GRIMS (PS SDS):</speaker>
               <p>Hvala.</p>
               <p>Spet se bom moral omejiti na tisto, kar je vsebina zakona, kar očitno dela težave
               mojim spoštovanim kolegom tam preko, saj so zdaj že bili pri izjavah posameznikov v
               zvezi z volitvami predsednika države, in to iz Bruslja. Moram reči, da je to zelo
               zanimiva logika, kaj se vse da vplesti v eno razpravo v državnemu zboru, vsekakor je
               pa to v nasprotju s poslovnikom, gospod predsedujoči, pa bi veljalo na to tudi
               posebej opozoriti.</p>
               <p>Tisto, kar je pa predmet zakona, pa je vprašanje, kaj je javni interes. Slovenija ima
               svoj pravni red, gospe in gospodje, in ta pravni red v Zakonu o medijih točno
               definira, kaj je javni interes. Eno je opravljanje javne službe, ko gre za RTV
               Slovenija, in drugo daje v okviru javnega interesa posebno mesto programom posebnega
               pomena za Republiko Slovenijo v skladu z zakonom, ki ureja medije. To se pravi, točno
               to, kar je zajeto v predlaganem besedilu predloga zakona, je definirano kot javni
               interes. In temu ta zakon daje prednost pred zasebnim interesom. Probleme, na katere
               ste opozorili, bo treba reševati drugače, ob upoštevanju vseh elementov, ki jih
               predvideva možnost urejanja tega področja, bodisi v okviru realnih možnosti
               posameznih komercialnih ponudnikov, bodisi države kot celote. Ampak v danem primeru,
               ko pa urejamo področje, ki zajema zgolj javno radiotelevizijo, pa je treba spoštovati
               normative in ureditev Evropske unije. In zelo zanimivo je reči, da boste na koncu
               glasovali proti zakonu v celoti, ki ni nič drugega kot prenos direktive Evropske
               unije v slovenski pravni red.</p>
               <p>To pomeni, da zavestno napovedujete glasovanje v nasprotju z evropskim pravnim redom.
               To se morda sliši zelo pogumno, vendar je treba vedeti, da pravni red vsebuje več
               nivojev in da je evropski pravni red nadrejen nacionalnim pravnim redom, ko gre za
               tiste akte, ki so zavezujoči. In če kateri od teh aktov ni všeč komu, lahko tudi
               upravičeno in neupravičeno, niti ni pomembno, je edina pravno korektna pot v
               demokratični ureditvi, da se spremeni osnovno besedilo. V danem primeru bi bila to
               seveda direktiva Evropske unije, ki ureja to področje. Če pa ta velja in Slovenijo
               zavezuje, pa je to treba upoštevati v okviru naše pravne ureditve, konkretno tega
               zakona, ki je s tega vidika edino primeren, medtem ko bo probleme, na katere ste
               opozorili, treba urediti drugače. Spet tako, da bo spoštovan pravni red Evropske
               unije, interesi ljudi in realne zmožnosti ponudnikov komercialnih programov. Javnemu
               interesu pa je treba dati prednost.</p>
            </sp>
            <sp xml:id="SDZ6-Redna-04-2012-06-12.sp111">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Želi še kdo razpravljati? Da. Odpiram prijavo. Prosim za prijavo. Prijava teče.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Redna-04-2012-06-12.sp112">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>No, saj če bi magister Branko Grims pogosteje sedel v dvorani, potem bi moral kdaj za
               ta nauk o tem, kaj zahteva poslovnik, prej opozoriti svoje kolege in kolegice iz
               poslanske skupine, preden se spušča v polemiko in napad na poslance moje poslanske
               skupine. Ampak ker je zadnje čase zelo moderno razlagati, kaj je Evropski pravni red
               pa kakšna je hierarhija teh pravnih dokumentov, bi spoštovanega kolega opozorila samo
               na to, kako je v prejšnjem mandatu brez kakršnihkoli težav glasoval proti
               predlaganemu zakonu o medijih v prvi obravnavi, pa je šlo za usklajevanje z
               evropskimi direktivami, in ker je medijska zakonodaja specialnost gospoda Grimsa,
               omenjam samo medijsko zakonodajo. Kaj direktiva zahteva in kako bo direktiva
               prenesena v nacionalno zakonodajo, je stvar nacionalne zakonodaje. Direktno uporabna
               je uredba. Ampak tudi pri uredbah nimate nobenih težav. Če se opazi neskladje in
               varovanje pravic v nacionalni zakonodaji, ki je višje od tiste predlagane uredbe,
               mirno glasujete proti nacionalni zakonodaji, tako da teh pravnih podukov o tem, kaj
               je veljavno in kaj ni, kdo kaj spoštuje in česa ne, bi samo rekla, ko govorimo o
               varovanju ustavnega določila o jasnosti zakonodaje, je nedavno sprejeti ZUJF pa res
               vzor pravne nejasnosti in še česa drugega. Tako, gospod Grims, lepo vas prosim, ko
               sekate po nas, dajte misliti na svoj lastni prag in še kaj podobnega.</p>
               <p>Ampak govorim o zakonu, ki ga danes obravnavamo in o predlaganem amandmaju.
               Predlagani amandma je pač ena od možnosti, s katero bi pravno regulirali stvari, ki
               združujejo dve področji in je dejavnost širši pojem od tistega, kar je zapisano samo
               v javnem interesu. Treba bo to malo podrobneje nakazati, zakaj je to v nasprotju z
               direktivo, ker pri obravnavi tega zakona je bilo slišati toliko različnih mnenj o
               tem, kaj vse je v nasprotju z direktivo. In da ne bi tukaj delali kakšne velike
               znanosti iz tega, ker se tako zelo napihnjeno sliši marsikakšna stvar, je treba tudi
               pogledati, kaj direktiva v resnici prinaša. In bi bilo dobro, če bi nam tisti, ki
               zdaj očitajo, kje je neskladje, tudi zato, da bi vsi vedeli, o čem govorimo, to tudi
               citirali. Hvala.</p>
            </sp>
            <sp xml:id="SDZ6-Redna-04-2012-06-12.sp113">
               <speaker>PODPREDSEDNIK JAKOB PRESEČNIK:</speaker>
               <p>Replika, mag. Branko Grims.</p>
            </sp>
            <sp xml:id="SDZ6-Redna-04-2012-06-12.sp114">
               <speaker>MAG. BRANKO GRIMS (PS SDS):</speaker>
               <p>Zelo na kratko. Gospa Potrata, če že iščete pravno solato, potem si poglejte zakon za
               boj proti korupciji, ki se dotika tudi lobiranja in ki sem mu osebno nasprotoval in
               moja poslanska skupina v prejšnjem mandatu. Vaš kolega, iz vaše poslanske skupine je
               pa zdaj, mislim, da že drugo kazen plačal po tem zakonu, ki ga je takrat sam sprejel,
               ker je zakon napisan tako, da praktično onemogoča normalno poslansko delo v tistem
               delu, ki se ga pravzaprav dotikamo tudi danes, ko iščemo optimalne rešitve z vsemi
               tistimi, ki jih posamezen zakon zadeva, ker meša po eni strani lobiranje, po drugi
               strani pa iskanje dodatnih rešitev in posvetovanje s tistimi, ki jih neposredno zakon
               zadeva. In zaradi tega se dostikrat ne morejo v praksi najti najbolj optimalne
               rešitve. Ampak v danem primeru, veste, je pa situacija pravno točno taka, kot sem
               povedal. Zavezuje nas pravo Evropske unije. Tisti problem, na katerega ste opozorili,
               pa bo treba urejati drugače, v okviru drugih možnih rešitev. Katere pa so, pa vam pri
               najboljši volji ne morem ta hip pomagati, kajti zakon, ki ste ga vi sprejeli ob mojem
               nasprotovanju, ki meša lobiranje in iskanje informacij, mi onemogoča, da bi se sploh
               normalno sestal s ponudniki komercialnih programov in jih vprašal po njihovih željah,
               predlogih in eventualno kakšno dobro idejo morda tudi poskušal preliti v zakonodajo v
               tem državnem zboru. Če se sprejemajo zmešani zakoni, potem so seveda tudi posledice
               za državo take in jaz samo upam in pričakujem od sedanje vlade, da bo enkrat ta zakon
               vzela pod lupo in da bo dejansko razmejila, kaj je boj proti korupciji in tisto
               lobiranje v evropskem pomenu besede od povsem normalnega poslanskega dela, ki je zdaj
               zaradi vašega početja v minulem mandatu v veliki meri žal onemogočeno. In najprej
               pometite pred svojim pragom.</p>
            </sp>
            <sp xml:id="SDZ6-Redna-04-2012-06-12.sp115">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>K besedi se je javil dr. Žiga Turk.</p>
               <p>Minister, prosim.</p>
            </sp>
            <sp xml:id="SDZ6-Redna-04-2012-06-12.sp116">
               <speaker>DR. ŽIGA TURK:</speaker>
               <p>Hvala lepa za besedo.</p>
               <p>Jaz ne bi rad, da bi izpadlo, da je edini razlog za to, da sprejemamo ta zakon, da je
               v evropski zakonodaji nekaj napisanega. Rad bi utemeljil, da tisto, kar v evropski
               zakonodaji piše, da je zelo smiselno, če želimo imeti neke normalne, poštene pogoje
               tržnega gospodarstva, kjer je razmejitev med tem, kaj je javno in kaj je zasebno,
               vzpostavljena in kjer je preprečeno, da bi selektivno nekatero zasebno profitiralo na
               račun javnega. In o tem, kako in kje bi kakšno zasebno profitiralo na račun javnega,
               na tem področju smo pa v Sloveniji veliki mojstri in verjamem, da nam gredo take
               rešitve zelo težko skozi parlament ali pa vsaj skozi opozicijo.</p>
               <p>V čem je bistvo te ureditve? Bistvo te ureditve je, da če obstaja neka omejena javna
               dobrina in če jo nekdo, neka javna ustanova, ki deluje v javnem interesu, brezplačno,
               brez razpisa, brez koncesije dobi od države na razpolago, potem ne sme te omejene
               javne dobrine uporabljati za pridobitno dejavnost oziroma ne sme biti uporabljena kot
               del tržne dejavnosti.</p>
               <p>Take javne dobrine niso samo radiofrekvenčni spekter, o katerem se pogovarjamo danes.
               enako bi morala Slovenija reagirati, če bi delala kaj z vodami ali pa s prostorom ali
               pa z morjem ali pa z zrakom ali pa s čemerkoli. Seveda se pa stvar zelo spremeni v
               trenutku, ko država javno dobrino da na razpolago s koncesijo, z razpisom na način,
               ko nekdo da za to dobrino neko odškodnino.</p>
               <p>Ta amandma SD ravno bistvo te evropske direktive oziroma te evropske ureditve, da če
               dobiš neko javno dobrino zastonj, brezplačno, brezpogojno, da se to razloči od
               komercialnega interesa, to ureditev razvodeni, ker vi predlagate, da bi vsaka
               dejavnost javnega zavoda RTV brez omejitev lahko participirala na tej javni dobrini.
               In seveda je bil omenjen tukaj interes kapitala. Velik interes kapitala je tukaj.
               Interes tistega kapitala, ki je v analognih časih imel 60 %, 70 % pokritost in je
               zdajle prišel skozi stranska vrata na 98 % pokritost. Seveda njim ne ustreza, da bi
               šli nazaj, ne na 70 % ali 60 % pokritost, ampak komercialni multipleks je imel
               pokritost 87 %, 88 %. Seveda je težava z lobiranjem, ampak očitno lobiranje še vedno
               teče, zato je bil ta zakon toliko časa v predalih. Stroka, o kateri radi govorite,
               stroka, ki je seveda sestavni del uradniškega aparata na ministrstvu, je to rešitev
               pripravila globoko v lanskem letu.</p>
               <p>Jaz sem tukaj slišal, da moj predhodnik tega zakona nalašč ni vložil, ker mu ni bil
               všeč, ker verjetno tudi ni bil všeč tistim, ki oddajajo svoje programe na oddajnikih
               javne radio-televizije. Ali se spominjate napovedi tožbe pred Evropskih sodiščem,
               kjer naj bi bila kazen 13 tisoč evrov dnevno. To je tudi predmet tega. Če ta
               parlament ne bo prehitel sklepa Evropskega sodišča, bomo plačevali 13 tisoč evrov
               dnevno kazni, ker ne znamo razločiti med tem, kaj je javna dobrina, ki se uporablja v
               javnem interesu, in tem, kako se ta stvar lahko meša s komercialnimi ponudniki.</p>
               <p>Jaz verjamem, da bi bilo v javnem interesu v Sloveniji še marsikaj, da bi bilo ljudem
               všeč še marsikakšno stvar dobiti brezplačno. Ampak infrastruktura, ki je
               vzpostavljena, omogoča bistveno večji dostop do programov komercialnih televizij po
               zraku, kot je bilo to pred digitalnim prehodom. Nobena ureditev ne preprečuje
               ponudnikom komercialnih programov, da zgradijo omrežje, ki bo imelo ravno takšno
               pokritost, kot jo ima omrežje javne radiotelevizije. Tako so te skrbi odveč. In tudi
               z amandmajem, ki ga je predlagala koalicija, mi vzpostavljamo tudi možnost, da
               komercialni multipleks zgradi javna radiotelevizija. Ampak ga bo dobila pod čisto
               drugačnimi pogoji, kot je dobila ta multipleks, ki je vzpostavljen sedaj, in bo
               razmejitev med javnim dobrim in zasebnim interesom seveda bistveno boljše urejena.
            </p>
            </sp>
            <sp xml:id="SDZ6-Redna-04-2012-06-12.sp117">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Želja je še po razpravi, zato odpiram prijavo. Prosim za prijavo.</p>
               <p>Mag. Majda Potrata, prosim.</p>
            </sp>
            <sp xml:id="SDZ6-Redna-04-2012-06-12.sp118">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>Gospod minister, težke besede ste izrekali. Pripisujem jih temu, da niste bili zraven
               v prejšnjem mandatu in niste sledili razpravam ob Zakonu o medijih, ki je bil
               zavrnjen. Od tod tudi se čudite, kako nekateri spregledajo ali naj bi domnevno
               spregledali nevarnost plačila kazni. Vaši kolegi poslanke in poslanci v prejšnjem
               mandatu so mirno glasovali proti Zakonu o medijih, ki je večmilijonsko škodo
               napovedal, če ne bo sprejet. In takrat je tekla beseda o frekvencah kot o javnem
               dobrem, o konkurenci in o ustvarjanju monopola. Ustvarjanje monopola, zoper kar je
               uperjena direktiva, je nekaj, kar je ta zakon omogočal. Ustvarjanje monopola še ne
               pomeni, da bo to tudi zaviralo. Zaviranje konkurence in ustvarjanje monopola sta vsak
               k sebi. In tukaj gre za takšen proces, o katerem vi govorite. Ne gre za to, kaj je
               komu všeč, pa kaj ni komu všeč. Lahko da se v koaliciji tako odločate in sprejemate v
               ZUJF tiste odločitve, ki so bile javnosti všeč, pri tistih ste seveda malo popustili,
               pri tistih, ki jih javnost ni prepoznala, ste pa zabetonirali in še bi vam lahko
               človek kaj rekel.</p>
               <p>Kar pa zadeva lobiranje in veliko bolečino gospoda Branka Grimsa in korupcije in
               Zakona o preprečevanju korupcije, so nekateri v tej dvorani ali pa pripadajo tisti
               opciji, ki ima s korupcijo zelo velike izkušnje. Takšne izkušnje, da bi se nekateri
               drugi pri njih morali učiti, če bi nam bilo kaj do tega, da bi se s korupcijo
               ukvarjali. Transparency International je podal poročilo o koruptivnosti v Sloveniji
               in je tudi stališča povedal. To, o čemer govori gospod Branko Grims, je eno od polj
               korupcije. Najpogostejša sta politika in gospodarstvo. Ta dva v soočanju sta najbolj
               izpostavljena koruptivnemu dejanju, In to z lobiranjem v tistem reguliranem pogledu
               nima nič opraviti. Da pa ne bomo že danes govorili o tem, saj se bomo v četrtek sešli
               s predstavniki protikorupcijske komisije, pa nam bodo povedali, kaj je naša naloga in
               kaj ne. Ampak tako kot se pogovarjamo in tako kot slišimo, da ministri sami dobivajo
               pošte o tem, kateri podjetnik je s čim zadovoljen in s čim ni. Če je to korektno, je
               pa druga stvar. Hvala.</p>
            </sp>
            <sp xml:id="SDZ6-Redna-04-2012-06-12.sp119">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Ugotavljam, da ne želi nihče več razpravljati, zato zaključujem razpravo.</p>
               <p>Odločanje o amandmaju bomo v skladu s časovnim potekom seje Državnega zbora opravili
               čez 30 minut v okviru glasovanj. S tem prekinjam to točko dnevnega reda. Prekinjam
               tudi 4. sejo Državnega zbora, ki jo bomo z glasovanjem nadaljevali ob 14. uri in 5
               minut.</p>
            </sp>
            <sp xml:id="SDZ6-Redna-04-2012-06-12.sp120">
               <speaker>PREDSEDNIK DR. GREGOR VIRANT:</speaker>
               <p>Spoštovane kolegice in kolegi!</p>
               <p>Nadaljujemo prekinjeno sejo Državnega zbora. Prehajamo na odločanje zbora o predlogih
               odločitev, zato vas prosim, da preverite delovanje glasovalnih naprav. <title>Nadaljujemo prekinjeno 3. točko dnevnega reda, to je Predlog zakona o spremembah Zakona o ugotavljanju
                  katastrskega dohodka, skrajšani postopek.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker k predlogu zakona matično delovno telo ni sprejelo nobenega amandmaja, tudi za
               sejo Državnega zbora ni bilo mogoče vlagati amandmajev. Prehajamo na odločanje o
               predlogu zakona.</p>
               <p>Glasujemo. Navzočih je 70 poslank in poslancev, za je glasovalo 66, proti 3.</p>
               <p><stage>(Za je glasovalo 66.)</stage> <stage>(Proti 3.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>So kakšne težave z glasovalnimi napravami? Dobro. Potem bomo pa za kakšno minuto
               prekinili, da to preverimo. Je v redu? Dobro, vse v redu. <title>Nadaljujemo prekinjeno 4. točko dnevnega reda, to je Predlog zakona o spremembah Zakona o hipotekarni in
                  komunalni obveznici, skrajšani postopek.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Matično delovno telo ni sprejelo nobenega amandmaja, zato tudi na seji Državnega
               zbora nimamo amandmajev.</p>
               <p>Prehajamo na odločanje o predlogu zakona.</p>
               <p>Glasujemo. Navzočih je 79 poslank in poslancev, za je glasovalo 79, proti nihče.</p>
               <p><stage>(Za je glasovalo 79.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo prekinjeno 5. točko dnevnega reda, to je Predlog zakona o spremembah in dopolnitvah Zakona o
                  državnem tožilstvu, skrajšani postopek.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Amandmaji niso možni, zato lahko začnemo z glasovanjem.</p>
               <p>Glasujemo. Navzočih je 79 poslank in poslancev, za je glasovalo 49, proti 30.</p>
               <p><stage>(Za je glasovalo 49.)</stage> <stage>(Proti 30.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo prekinjeno 7. točko dnevnega reda, to je tretja obravnava Predloga zakona o dopolnitvi
                  Zakona o medijih.</title>
               </p>
               <p>Obveščam vas, da me Zakonodajno-pravna služba oziroma Vlada nista obvestili o nobeni
               neusklajenosti zaradi amandmajev, tako lahko preidemo na odločanje o predlogu
               zakona.</p>
               <p>Glasujemo. Navzočih je 81 poslank in poslancev, za jih je glasovalo 73, proti 2.</p>
               <p><stage>(Za je glasovalo 72.)</stage> <stage>(Proti 2.)</stage></p>
               <p>Ugotavljam, da je zakon sprejet.</p>
               <p>Tudi ta točka dnevnega reda je zaključena. <title>Nadaljujemo s prekinjeno 8. točko
                  dnevnega reda, to je z druga obravnava Predloga zakona o spremembah in dopolnitvah
                  Zakona o digitalni radiodifuziji.</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               z dne 11. junija 2012. To je amandma Poslanske skupine Socialnih demokratov k 2.
               členu. Prehajamo na glasovanje.</p>
               <p>Glasujemo. Navzočih je 81 poslank in poslancev, za jih je glasovalo 32, proti 45.</p>
               <p><stage>(Za je glasovalo 32.)</stage> <stage>(Proti 45.)</stage></p>
               <p>Ugotavljam, da amandma ni bil sprejet.</p>
               <p>Zaključili smo drugo obravnavo predloga zakona in prehajamo na <title>tretjo obravnavo</title> predloga zakona. Ker v drugi obravnavi amandma ni bil sprejet, lahko preidemo na
               odločanje o predlogu zakona. Zakonodajno-pravna služba in Vlada me nista obvestili o
               kakršnikoli neusklajenosti zaradi amandmaja, sprejetega na matičnem delovnem
               telesu.</p>
               <p>Obrazložitev glasu v imenu poslanske skupine mag. Majda Potrata.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp121">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>Poslanci Socialnih demokratov smo zakonu nasprotovali in mu še vedno nasprotujemo,
               ker zakon ne zagotavlja minimalne konkurence digitalnega oddajanja. Še več. Sedanji
               dvojec je nadomeščen z monopolom enega ponudnika. Poleg tega pomeni zakon finančno
               siromašenje javne RTV Slovenija. Za dobršen prebivalk in prebivalcev Slovenije pomeni
               zmanjševanje možnosti spremljanja priljubljenih tv-programov. To sta dva temeljna
               razloga, zaradi katerih nasprotujemo. Menimo pa, da je naloga Vlade Republike
               Slovenije, da pripravlja tak predlog zakona, ki ob upoštevanju direktiv Evropske
               unije daje prednost direktivi ne pa pričakovanjem posameznih gospodarskih subjektov.
               Hvala.</p>
            </sp>
            <sp xml:id="SDZ6-Redna-04-2012-06-12.sp122">
               <speaker>PREDSEDNIK DR. GREGOR VIRANT:</speaker>
               <p>Glasujemo o predlogu zakona. Navzočih je 78 poslank in poslancev, za jih je glasovalo
               55, proti 11.</p>
               <p><stage>(Za je glasovalo 55.)</stage> <stage>(Proti 11.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Prehajamo na prekinjeno 1. točko dnevnega reda, to je na Vprašanja poslank in poslancev.</title>
               </p>
               <p>Sedaj bomo odločali o predlogih sklepov, da se na naslednji seji opravi razprava o
               odgovoru predsednika Vlade oziroma ministrice, ministra.</p>
               <p>Najprej bo Državni zbor odločal o predlogu poslanca Janija Möderndorferja, da se na
               naslednji seji opravi razprava o odgovoru predsednika Vlade gospoda Janeza Janše na
               poslansko vprašanje gospoda Janija Möderndorferja v zvezi s koalicijsko pogodbo,
               Pogodba za Slovenijo 2012–2015.</p>
               <p>Glasujemo. Navzočih je 80 poslank in poslancev, za jih je glasovalo 33, proti 46.</p>
               <p><stage>(Za je glasovalo 33.)</stage> <stage>(Proti 46.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru predsednika Vlade Janeza Janše na poslansko vprašanje gospoda Janka Vebra v
               zvezi s spremembami koncepta upravljanja državnega premoženja.</p>
               <p>Glasujemo. Navzočih je 80 poslank in poslancev, za jih je glasovalo 34, proti 46.</p>
               <p><stage>(Za je glasovalo 34.)</stage> <stage>(Proti 46.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za kmetijstvo in okolje gospoda Franca Bogoviča na poslansko
               vprašanje gospoda Matjaža Zanoškarja v zvezi z okoljsko sanacijo Mežiške doline.</p>
               <p>Glasujemo. Navzočih je 80 poslank in poslancev, za je glasovalo 37, proti 43.</p>
               <p><stage>(Za je glasovalo 37.)</stage> <stage>(Proti 43.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za izobraževanje, znanost, kulturo in šport dr. Žige Turka na
               poslansko vprašanje mag. Majde Potrata v zvezi s podržavljanjem športa.</p>
               <p>Glasujemo. Navzočih je 79 poslank in poslancev, za jih je glasovalo 33, proti 45.</p>
               <p><stage>(Za je glasovalo 33.)</stage> <stage>(Proti 45.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za izobraževanje, znanost, kulturo in šport dr. Žige Turka na
               poslansko vprašanje gospoda Dragan Bosnića v zvezi z načrtovanimi posegi v šolsko
               mrežo.</p>
               <p>Glasujemo. Navzočih je 80 poslank in poslancev, za jih je glasovalo 35, proti 45.</p>
               <p><stage>(Za je glasovalo 35.)</stage> <stage>(Proti 45.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za izobraževanje, znanost, kulturo in šport dr. Žige Turka na
               poslansko vprašanje dr. Andreje Črnak Meglič v zvezi s prihodnjim statusom
               samozaposlenih v kulturi.</p>
               <p>Glasujemo. Navzočih je 78 poslank in poslancev, za jih je glasovalo 32, proti 46.</p>
               <p><stage>(Za je glasovalo 32.)</stage> <stage>(Proti 46.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru ministra za gospodarski razvoj in tehnologijo mag. Radovana Žerjava v zvezi
               s kadrovsko politiko v gospodarstvu.</p>
               <p>Glasujemo. Navzočih je 78 poslank in poslancev, za jih je glasovalo 33, proti 44.</p>
               <p><stage>(Za je glasovalo 33.)</stage> <stage>(Proti 44.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog: Državni zbor bo na naslednji seji opravil razpravo o odgovoru
               ministra za izobraževanje, znanost, kulturo in šport dr. Žige Turka na poslansko
               vprašanje mag. Majde Potrata v zvezi z mrežo javnih srednjih šol.</p>
               <p>Glasujemo. Navzočih je 76 poslank in poslancev, za jih je glasovalo 32, proti 44.</p>
               <p><stage>(Za je glasovalo 32.)</stage> <stage>(Proti 46.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog: Državni zbor bo na naslednji seji opravil razpravo o odgovoru
               ministra za izobraževanje, znanost, kulturo in šport dr. Žige Turka na poslansko
               vprašanje gospe Tine Komel v zvezi z javnim razpisom za dodelitev sredstev
               fakultetam.</p>
               <p>Glasujemo. Navzočih je 79 poslank in poslancev, za jih je glasovalo 36, proti 43.</p>
               <p><stage>(Za je glasovalo 36.)</stage> <stage>(Proti 43.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog: Državni zbor bo na naslednji seji opravil razpravo o odgovoru
               ministra za izobraževanje, znanost, kulturo in šport dr. Žige Turka na poslansko
               vprašanje gospe Renate Brunskole v zvezi z načrtovanimi spremembami normativov in
               standardov v šolah.</p>
               <p>Obrazložitev glasu ima gospa Renata Brunskole.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-12.sp123">
               <speaker>RENATA BRUNSKOLE (PS PS):</speaker>
               <p>Hvala lepa, lepo pozdravljeni!</p>
               <p>Predlagam, da opravimo javno razpravo predvsem zaradi tega, da o tej pomembni temi, o
               javnem osnovnem šolstvu za vse otroke, tako v mestih kot na podeželju, sprememba
               mreže osnovnih šol, šolskih okolišev, normativov in standardov, brez javne
               predstavitve in ukinitve Zavoda za šolstvo, brez javne predstavitve mnenj in javne
               razprave, kjer bi mnenje podala stroka, tako predstavniki lokalnih skupnosti,
               ravnatelji in pa župani, pomeni, da se očitno ministrstvo za izobraževanje odloča po
               svoje, torej v škodo osnovnemu šolstvu v Republiki Sloveniji. Odmikamo se
               enakomernemu razvoju Republike Slovenije in umikamo se enakosti pravic za vse otroke.
               Želimo očitno preferirati zasebne šole, javno šolstvo bi bilo očitno za sloje ljudi,
               ki so danes na pragu preživetja.</p>
               <p>Bojim se, da je temu tako. Povedala sem bolj drastično, kot je v tem trenutku, vendar
               če pogledamo demografsko ogroženo območje Bele krajine, je žal tako. Ukinitev treh
               samostojnih osnovnih šol, sprememba v podružnične šole, to je dejstvo. Septembra naj
               bi bilo tako, 35 profesorjev in drugih strokovnih sodelavcev brez dela. Kam to pelje?
               Zagotovo je to napačna pot, zato predlagam, da opravimo javno razpravo. Če so iskrene
               namere v dobrobit Republike Slovenije, se nimamo kaj bati, zato opravimo to javno
               razpravo in delujmo v dobrobit osnovnega šolstva, kot so pričakovanja državljank in
               državljanov Republike Slovenije.</p>
               <p>Pot, naj še enkrat ponovim, na katero pelje sedaj ministrstvo za izobraževanje, je
               napačna pot. Tudi poslansko vprašanje, ki je bilo postavljeno s strani nekaterih
               predstavnikov koalicije, mi je to potrdilo v včerajšnjem dnevu, zato predlagam, da
               imamo javno razpravo. Umikamo se od pravne, demokratične in socialne države Republike
               Slovenije, če bomo uvedli zasebne osnovne šole in javne šole na nek način dali na
               stranski tir.</p>
            </sp>
            <sp xml:id="SDZ6-Redna-04-2012-06-12.sp124">
               <speaker>PREDSEDNIK DR. GREGOR VIRANT:</speaker>
               <p>Prehajamo na glasovanje o predlogu sklepa.</p>
               <p>Glasujemo. Navzočih je 78 poslank in poslancev. Za jih je glasovalo 33, proti 45.</p>
               <p><stage>(Za je glasovalo 33.)</stage> <stage>(Proti 45.)</stage></p>
               <p>Sklep ni bil sprejet.</p>
               <p>Imamo še tri glasovanja.</p>
               <p>Naslednji predlog sklepa: Državni zbor bo na naslednji seji opravil razpravo o
               odgovoru Ministra za zdravje gospoda Tomaža Gantarja na poslansko vprašanje mag.
               Lejle Hercegovac v zvezi z delovnim programom ministrstva za zdravje za leto
               2012.</p>
               <p>Glasujemo. Navzočih je 79 poslank in poslancev. Za jih je glasovalo 32, proti 46.</p>
               <p><stage>(Za je glasovalo 32.)</stage> <stage>(Proti 46.)</stage></p>
               <p>Ugotavljam, da sklep ni bil sprejet.</p>
               <p>Naslednji predlog: Državni zbor bo na naslednji seji opravil razpravo o odgovoru
               ministra za kmetijstvo in okolje gospoda Franca Bogoviča na poslansko vprašanje
               gospoda Jerka Čehovina v zvezi s plačevanjem odškodnin denacionalizacijskim
               upravičencem s strani iz Sklada kmetijskih zemljišč in gozdov.</p>
               <p>Gospod Jerko Čehovin ima obrazložitev glasu.</p>
            </sp>
            <sp xml:id="SDZ6-Redna-04-2012-06-12.sp125">
               <speaker>JERKO ČEHOVIN (PS PS):</speaker>
               <p>Ta predlog presega, vsaj po mojem mnenju, koalicijsko ali pa pozicijsko držo. Gre za
               velika sredstva, ki jih bo država morala dati denacionalizacijskim oškodovancem na
               podlagi nezmožnosti upravljanja s premoženjem, ki pa po merilih, ki niso jasna,
               presega to, o čemer smo razpravljali, in dosega celo blizu 100 milijonov evrov.
               Medtem ko se mi pogovarjamo o zakonodaji, recimo, danes smo sprejeli že kar nekaj
               zakonov, ki pa skupaj predstavljajo morda 5 % učinka tega, o čemer predlagam
               razpravo, bo v ozadju potekalo, ker nimamo urejene metodologije, ker nimamo tako na
               sodni veji oblasti kot tudi na izvršni veji oblasti urejenih metodologij, da bomo
               izgubili nekaj 10 milijonov evrov. To utrjuje tudi samo priznanje ministra Bogoviča,
               da gre za resen problem, zato mislim, da tukaj dejansko ne gre za problem koalicije
               ali opozicije, ampak za nekaj širšega.</p>
               <p>Zato predlagam, da se mi pridružite pri tem, da glasujemo, da se opravi razprava o
               tej problematiki. Hvala.</p>
            </sp>
            <sp xml:id="SDZ6-Redna-04-2012-06-12.sp126">
               <speaker>PREDSEDNIK DR. GREGOR VIRANT:</speaker>
               <p>Glasujemo o predlogu sklepa. Navzočih je 80 poslank in poslancev. Za jih je glasovalo
               35, proti 44.</p>
               <p><stage>(Za je glasovalo 35.)</stage> <stage>(Proti 44.)</stage></p>
               <p>Sklep ni bil sprejet.</p>
               <p>In še en predlog sklepa: Državni zbor bo na naslednji seji opravil razpravo o
               odgovoru ministra za infrastrukturo in prostor gospoda Zvonka Černača na poslanko
               vprašanje gospoda Jožefa Kavtičnika v zvezi z gradnjo bloka 6 Termoelektrarne
               Šoštanj.</p>
               <p>Gospod Kavtičnik ima obrazložitev glasu.</p>
            </sp>
            <sp xml:id="SDZ6-Redna-04-2012-06-12.sp127">
               <speaker>JOŽEF KAVTIČNIK (PS PS):</speaker>
               <p>Hvala lepa.</p>
               <p>Zahtevek za splošno razpravo sem dal predvsem zaradi tega, ker minister Černač ni dal
               ustreznega odgovora. Ne nazadnje ga tudi ni mogel dati, saj pravi, da nima ustreznih
               informacij. In če vlada in minister nimata ustreznih informacij o najdražji in
               največji investiciji naše države, potem je sigurno prav, da se opravi razprava tukaj
               v državnem zboru. Predvsem tudi zaradi tega, ker ta investicija buri duhove, pa ne
               samo duhove zunaj tega parlamenta, ampak tudi v parlamentu. Žogico si podaja tako
               vlada na parlament, da bi naj odgovornost prenesli na poslance. Seveda smo pa
               prepričani, da je odgovorna pri tej investicija vlada, ki je nekako 100 % lastnik
               HSE, ta pa lastnik TEŠ. Zato sem prepričan, da bomo tako poslanci kot tudi vlada
               dobili prepotrebne informacije o tem, kako poteka izgradnja Termoelektrarne Šoštanj,
               blok 6, in kaj je treba narediti oziroma kdo česa ni naredil.</p>
               <p>Zato apeliram na vse nas in vas, da podpremo ta predlog in da si natočimo čistega
               vina. Hvala.</p>
            </sp>
            <sp xml:id="SDZ6-Redna-04-2012-06-12.sp128">
               <speaker>PREDSEDNIK DR. GREGOR VIRANT:</speaker>
               <p>Glasujemo. Navzočih je 80 poslank in poslancev. Za jih je glasovalo 35, proti 45.</p>
               <p><stage>(Za je glasovalo 35.)</stage> <stage>(Proti 45.)</stage></p>
               <p>Ugotavljam, da sklep ni bil sprejet.</p>
               <p>S tem zaključujem to točko dnevnega reda in prekinjam 4. sejo Državnega zbora, ki jo
               bomo nadaljevali jutri ob 9. uri.</p>
               <p>Samo še dve obvestili. Seja Mandatno-volilne komisije bo ob 15. uri, žal zaradi
               zasedenosti dvoran, delovna telesa Državnega sveta zasedajo, bo ob 15. uri v velikem
               salonu.</p>
               <p>Sejo Odbora za finance in monetarno pa bo čez 15 minut, torej ob 14.40 v veliki
               dvorani na Tomšičevi. <stage type="time">(SEJA JE BILA PREKINJENA 12. JUNIJA 2012 OB 14.25.)</stage>
               </p>
            </sp>
         </div>
      </body>
   </text>
</TEI>