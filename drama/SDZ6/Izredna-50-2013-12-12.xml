<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Izredna-50-2013-12-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|AD52944D6DF4B7EDC1257D0900470369</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=AD52944D6DF4B7EDC1257D0900470369</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-50-2013-12-12.DZ" n="50">
               <name>Izredna</name>
               <date when="2013-12-12"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-50-2013-12-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">50. izredna seja</stage>
            <stage type="chairman">Sejo so vodili predsednik Državnega zbora Janko Veber ter podpredsednice Renata
            Brunskole, Polonca Komar in Romana Tomič. </stage>
            <stage type="time">Seja se je začela ob 12.25. </stage>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam 50.
               izredno sejo Državnega zbora, ki sem jo sklical na podlagi prvega in drugega odstavka
               58. člena in drugega odstavka 60. člena Poslovnika Državnega zbora. Obveščen sem, da
               se današnje seje ne morejo udeležiti naslednji poslanki in poslanci: gospa Irena
               Tavčar, mag. Melita Župevc, gospod Alojz Potočnik, gospod Brane Golubovič in gospod
               Borut Ambrožič. Na sejo sem vabim ministra za notranje zadeve dr. Gregorja Viranta k
               1. točki ter predstavnike Vlade k vsem točkam dnevnega reda. Vse prisotne lepo
               pozdravljam.</p>
               <p>Prehajamo na <title>določitev dnevnega reda</title> 50. izredne seje Državnega zbora.
               Predlog dnevnega reda ste prejeli v petek, 6. decembra 2013, s sklicem seje. O
               predlogu dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za umik točk z dnevnega seje ali za razširitev dnevnega
               reda seje nisem prejel, zato zboru predlagam, da za današnjo sejo določi dnevni red,
               kot ste ga prejeli s sklicem. Prehajamo na odločanje. Preden odločamo, vas prosim, da
               preverite delovanje glasovalnih naprav. Lahko glasujemo o dnevnem redu?</p>
               <p>Glasujemo. Navzočih je 76 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je dnevni red 50. izredne seje določen.</p>
               <p>Prehajamo na <title>1. TOČKO DNEVNEGA REDA, to je na OBRAVNAVO INTERPELACIJE O DELU IN
                  ODGOVORNOSTI MINISTRA ZA NOTRANJE ZADEVE DR. GREGORJA VIRANTA.</title>
               </p>
               <p>Interpelacijo je v obravnavo Državnemu zboru predložila skupina 37 poslank in
               poslancev s prvopodpisanim mag. Matejem Toninom. Besedo dajem predstavniku
               predlagatelju mag. Mateju Toninu za dopolnilno obrazložitev interpelacije <gap n="..."/> Prosim?
               Postopkovno?</p>
               <p>Gospod Jože Tanko, izvolite.</p>
            </sp>
            <sp who="SDZ6:TankoJože">
               <speaker>JOŽE TANKO (PS SDS):</speaker>
               <p>Hvala lepa za besedo, spoštovani predsednik.</p>
               <p>Danes je Vlada seznanila slovensko javnost z rezultati stresnih testov in o potrebnih
               vlaganjih, ki jih bo treba vložiti v naš bančni sistem. Mislim, da bi bilo treba, da
               bi najprej imeli sklicano izredno sejo Državnega zbora, na kateri bi dobili formalno
               poslanci to predstavitev in da bi o tem problemu opravili tudi razpravo. Mislim, da
               ni primerno, da Vlado o največjem trenutnem problemu Republike Slovenije najprej
               seznani slovenske medije, ti slovensko javnost, poslanci smo pa nek privesek tega
               političnega sistema, ki pravzaprav jih nihče ne upošteva in ne smemo o tem problemu
               vedeti nič. Večkrat smo v Državnem zboru, tudi že v zadnjih mesecih razpravljal o
               problemih bančnega sistema. Nikoli ni nihče pojasnil nič konkretnega, ni prinesel
               pred poslance Državnega zbora nobene številke, nobenega predloga.</p>
               <p>Danes so bili predstavljeni slovenski javnosti številni problemi z vso veliko
               dubiozo, ki je nastala v slovenskih bankah in poslanci Državnega zbora o tem ne vemo
               nič. Vlada je imela veliko časa, kajti vodila je vrsto postopkov tako do Evropske
               unije, tako do bančnega sistema, do bančnega sektorja z Banko Slovenije in poslanci
               Državnega zbora do sedaj nismo bili deležni nobenih konkretnih, predvsem pa ne
               odkritih informacij o tem, kaj se dogaja v našem bančnem sistemu.</p>
               <p>Predlagam, da kot predsednik Državnega zbora zagotovite, da bomo v najkrajšem času,
               po možnosti še danes, imeli izredno sejo Državnega zbora, kjer nam bo Vlada
               predstavila probleme, s katerimi se je soočila in ki so jih naplavili stresni testi,
               prestavila predloge ukrepov in seveda, da imamo poslanci tudi možnost končno opraviti
               to razpravo v Državnem zboru. Novinarji so imeli priložnost vprašati tako ministra za
               finance kot guvernerja, poslanci Državnega zbora ne moremo vprašati nikogar. Nikogar,
               ker ni predstavnika Vlade, ki bi lahko na te stvari odgovarjal.</p>
               <p>Zato predlagam, gospod predsednik, glede na to, da je vsa vlada tukaj, da opravimo to
               sejo, zagotovite, da bo zahteva vložena, bomo dali tudi svoje podpise, seveda pa tudi
               želimo pri razpravi okrog tega sodelovati. Upam, da je to minimalno, kar se v tem
               črnem trenutku za slovenske javne finance lahko stori. Hvala lepa.</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Hvala tudi vam in samo za nadaljnjo pojasnilo. 20 minut sem preložil začetek seje
               ravno zaradi tega, da smo se člani Kolegija na neformalnem posvetu pogovarjali o tem,
               tako da me preseneča ta predlog. Seveda bomo pa, če bo zahteva dana za izredno sejo,
               temu primerno organizirali delo Državni zbora.</p>
               <p>Naslednji proceduralni predlog ima gospod Jani Möderndorfer.</p>
            </sp>
            <sp who="SDZ6:MöderndorferJankoJani">
               <speaker>JANI MÖDERNDORFER (PS PS):</speaker>
               <p>Hvala lepa, predsednik.</p>
               <p>To, kar si je zdaj spet privoščil vodja največje opozicijske stranke, je skrajno
               nekorektno in neresno. Točno to, kar ste vi povedali, predsednik Državnega zbora,
               zaradi tega smo imeli sedaj 20 minut usklajevanja med vodji poslanskih skupin
               koalicije in opozicije na to temo vprašanja.</p>
               <p>Dejstvo je, da Vlada nima nikakršnih problemov predstaviti ukrepe in je to bilo več
               kot jasno povedano tudi na srečanju predsednikov tako koalicije kot opozicije in vsi
               so se strinjali, da podpirajo takšno izredno sejo. Ker pa ste eden velikih
               podpornikov spoštovanja tega poslovnika, veste, da je to praktično – in to smo vam
               povedali tudi na Kolegiju predsednika Državnega zbora – fizično neizvedljivo. Imamo
               pred seboj interpelacijo, ki ste jo zahtevo vi, in zahtevate, da je danes, zahtevate,
               da je izredna seja ne samo seznanitev, vendar z razpravo, razprava pa veste, da se ne
               more zgoditi, dokler nimamo obravnave na matičnem delovnem telesu. Istočasno sem tudi
               povprašal, ali ste pripravljeni narediti ta sklic izredne seje, da bomo vsi skupaj,
               tako opozicija kot koalicija, to tudi sklicali. Zato sem tudi povedal zelo jasno, na
               glas, da imamo možnost to narediti ali danes po deseti uri, ali danes med prekinjeno
               izredno sejo same interpelacije, ali pa imamo možnost to delati tudi jutri, ker
               verjetno po tem tajmingu interpelacije danes ne bo končana in lahko to delamo spet
               jutri bodisi po prekinjeni seji ali po končani izredni seji, kar pomeni ob dveh
               zjutraj. Vse to je izvedljivo. Seveda pa mora biti še en drug predpogoj, mora se
               sestati matično delovno telo, obravnavati, predlagati sklepe, če mislimo imeti
               razpravo in ne samo seznanitev ,in istočasno se mora zgoditi to, da morata imeti
               minister za finance, ki ga zdaj ta hip ne vidim, in guverner banke tudi čas in je
               treba z njima to uskladiti, ker upam, da se ne bomo sami s seboj pogovarjali. Zato ne
               predlagajte neživljenjskih stvari, ki ne gredo.</p>
               <p>Zato predlagam, da tudi v prihodnje, predsednik, kadar vidite, da vodja največje
               opozicijske skupine predlaga neizvedljive, življenjsko neizvedljive predloge, da tudi
               pojasnite to, kar smo se pogovarjali, ker ljudje tega ne vedo in mislijo, da se
               hočemo izogniti seznanitvi. Daleč od tega, še prekleto kako nas zanima!</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Hvala.</p>
               <p>Gospod Han, imate proceduralni predlog.</p>
            </sp>
            <sp who="SDZ6:HanMatjaž">
               <speaker>MATJAŽ HAN (PS SD):</speaker>
               <p>Predsednik, najprej predlagam, da več ne dajete takih proceduralnih predlogov na
               glasovanje. Verjamem v bolečino Poslanske skupine SDS iz dveh razlogov. Prva, da so
               stresni testi pokazali to, da je finančna luknja v tej Sloveniji obvladljiva in da ni
               9, 8 milijard luknje, kot so napovedovali. To je že druga slaba ocena SDS. Najprej
               poročilo Evropske komisije, zdaj pa še ta zadeva in verjamem, da to boli in da je to
               težko zdržati, ampak to bomo naredili.</p>
               <p>Druga zadeva pa, gospe in gospodje, zaradi javnosti bom povedal, dva dni sedimo v
               Državnem zboru ne zaradi te vlade, ampak zaradi SDS. Včeraj smo se 10 ur pogovarjali
               o SDH, o prodaji premoženja in tako naprej – brez potrebe, če mene vprašaš – zaradi
               njih. Danes se bomo 16 ur pogovarjali zaradi gospoda Viranta in interpelacije.
               Umaknite interpelacijo, izglasujemo o Virantu, ker Virant danes tako ali tako ne bo
               padel, ker ga bomo mi, koalicija, obranili, poslušali bomo pa 16 ur vaših napadov,
               kako se niste imeli radi v teh letih.</p>
               <p>Kar se tiče nas, Socialnih demokratov, se lahko seznanimo s temi stresnimi testi,
               lahko prekinemo sejo oziroma sejo o interpelaciji gospoda Viranta, se seznanimo in je
               zadeva rešena.</p>
               <p>Če boste pokazali malo dobre volje, lahko to danes vse naredimo. Če je pa bolečina
               prevelika, potem pa nimamo rešitve.</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Hvala.</p>
               <p>Poglejte, predlagam, da s proceduralnimi predlogi resnično zaključimo, kajti to, kar
               zdaj poslušamo, je povzetek pogovorov, ki smo jih imeli teh 20 minut v zvezi s tem,
               ali se opravi predstavitev po 239. členu Poslovnika ali ne, in ta hip čakamo. Naprej,
               kar je, da pojasnim, predlog Vlade, da predstavi poročilo stresnih testov v skladu s
               39. členom Poslovnika. To je prvi pogoj. Drugi pogoj je, da potem dobimo zahtevo za
               sklic izredne seje, da lahko to tudi izvedemo.</p>
               <p>Vse ostalo, kar se ta hip pogovarjamo, je s temi proceduralnimi predlogi izguba časa
               pri tej seji, ki je sklicana in smo jo ravnokar začeli.</p>
               <p>Gospod Tanko, imate proceduralni predlog.</p>
            </sp>
            <sp who="SDZ6:TankoJože">
               <speaker>JOŽE TANKO (PS SDS):</speaker>
               <p> Hvala lepa gospod predsednik.</p>
               <p>Ob 14. uri je sklican dodaten brifing za novinarje glede učinkov stresnih testov in
               ugotovitev stanja v slovenskem bančnem sistemu. Torej novinarji so že imeli tiskovno
               konferenco. Ob 14. uri je za njih pripravljen dodaten brifing, poslanci Državnega
               zbora, ki pa odločamo o proračunih, ki odločamo o tem, da ste dali Vladi neomejen
               mandat za poseganje v bančni sistem, pa si tega ne zaslužimo. To preprečuje vladna
               koalicija.</p>
               <p>Vlada je popolnoma nepripravljena. Vedela je, kaj se bo zgodilo, in ni predložila v
               Državni zbor nobenega gradiva o največjem bančnem problemu ta hip, o največjem
               problemu države ta hip. Tu ne gre za neko marginalno zadevo in neko minimalno stvar,
               ampak gre za ključno težavo. In če Vlada Republike Slovenije ni sposobna v Državni
               zbor predložiti nobenih dokumentov, nobenega predloga, da bi o tem opravili razpravo,
               potem je nekaj hudo narobe s koordinacijo dela trenutne vladne oblasti.</p>
               <p>Gospod predsednik, ta razprava se v Državnem zboru enostavno mora zgoditi in to
               praktično takoj; takoj, ker vse drugo je za lase privlečeno. Sejo Državnega zbora,
               to, danes, ste sklicali koalicijski poslanci – na vašo zahtevo je – in 15-dnevni rok,
               gospod Möderndorfer, še ni minil. Ne bo še drugi teden minil. To sejo, ki je danes
               sklicana kot izredna seja, lahko opravimo kdaj kasneje znotraj poslovniškega roka in
               predlagam, da to naredimo, zato da nas Vlada, ki tukaj sedi in se lepo nasmiha, pride
               za govornico, pove problem in predstavi probleme, tako kot se tudi z novinarji in da
               omogoči poslancem Državnega zbora, da tudi o tem opravijo razpravo in tudi kaj
               vprašajo Zakaj se v Državnem zboru v tem delu sklica tako težko kar koli odgovori in
               dopusti sploh, da bi kdor koli vprašal? Imeli smo tu obisk nemškega predsednika
               parlamenta v prejšnjem sklicu – smo ga lahko vprašali poslanci, tukaj, za govornico
               brez problema, svoje vlade pa ne moremo vprašati nič, ne smemo vprašati nič.</p>
               <p>Predlagam, gospod predsednik, da storite vse, da v najkrajšem možnem času danes
               dobimo vsa relevantna gradiva, ki jih je obravnavala Vlada odprto ali na zaupni del,
               kakor koli, in da se o tem opravi predstavitev Vlade in razprava o tem. Ne moremo
               tiščati glave v pesek pri tako velikem problemu. 2 tisoč evrov po državljanu in ne
               moremo opraviti razprave. Pri odloku o državnem proračunu ste dali pa na glasovanje.
               Predlagam, da to storite.</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Hvala.</p>
               <p>Še enkrat želim res pojasniti, da pričakujemo s strani Vlade uradno obvestilo, da
               želi predstaviti rezultate stresnih testov in v toku današnjega dne bo v skladu z
               današnjim pogovorom to tudi prišlo v Državni zbor. 239. člen Poslovnika je tisti, ki
               nam omogoča, da lahko to predstavitev slišimo tudi danes v Državnem zboru, v kolikor
               bo vložena zahteva za sklic izredne seje.</p>
               <p>Če želimo opraviti razpravo, kot predlagate, gospod Tanko, veste, da je v skladu s
               Poslovnikom treba najprej sklicati matično delovno telo, ki bo obravnavalo to gradivo
               in ko bo končalo matično delovno telo sejo, lahko skličem izredno sejo. To pa, upam,
               da si vsi predstavljamo, je danes izjemno težko izvesti in ko bomo dobili dokumente v
               Državni zbor, vas bom o tem tudi obveščal, kako bo potekalo obveščanje o rezultatih
               stresnih testov v Državnem zboru. Pričakujemo pa, kot sem povedal, danes uradno
               obvestilo, da Vlada želi to narediti v Državnem zboru. Hvala za posluh.</p>
               <p>Prehajamo na <title>1. TOČKO DNEVNEGA REDA.</title>
               </p>
               <p>Besedo dajem predstavniku predlagateljev mag. Mateju Toninu za dopolnilno
               obrazložitev interpelacije.</p>
            </sp>
            <sp who="SDZ6:ToninMatej">
               <speaker>MAG. MATEJ TONIN (PS NSi):</speaker>
               <p>Spoštovane kolegice, spoštovani kolegi, spoštovana vlada!</p>
               <p>Danes je črni četrtek; dan, ko je odkrita ogromna bančna luknja, in dan, ko
               napovedujete zgrešeno podporo zgrešeni politiki ministra Viranta. Točno pred enim
               mesecem, natančneje 12. novembra, smo poslanske skupine Nova Slovenija-krščanski
               demokrati, Slovenska demokratska stranka, Slovenska ljudska stranka in nepovezani
               poslanec Ivan Simčič vložili interpelacijo zoper ministra za notranje zadeve Gregorja
               Viranta.</p>
               <p>Predlagatelji ministru očitamo, da ogroža skladen regionalni razvoj, da na novo
               zaposluje v javni upravi in diskriminira javne uslužbence glede na članstvo v
               sindikatih in da nepravično ureja problematiko izbrisanih. Minister Virant je na
               izražene očitke v interpelaciji odgovoril z nekim navedkom, da je to <q>"metanje polen
               pod noge"</q>. Takšnega odgovora od liberalnega demokrata zagotovo nismo pričakovali, saj
               se najverjetneje tudi on zaveda, da je interpelacija zgolj eno izmed demokratičnih
               orodij za različno soočanje konceptov. Najverjetneje tudi razume vlogo, ki jo ima
               opozicija v tem parlamentu, in sicer da opozarjamo na napačne odločitve Vlade ter
               predlagamo izboljšave. In kaj nam, kot opoziciji ostane na voljo, če se ne strinjamo
               s politiko, ki jo predlaga Vlada? Imamo možnost, da glasujemo proti, če so zadeve
               nekoliko bolj problematične, lahko tudi obstruiramo glasovanje in ne sodelujemo pri
               glasovanju, če pa so stvari še bolj problematične, pa predlagamo interpelacijo za
               razrešitev ministra. In natančno to smo storili.</p>
               <p>Z vloženo interpelacijo želimo opozoriti na stranpoti ministra Viranta, z
               interpelacijo želimo dati priložnost vam, dragi poslanci in poslanke iz koalicije, da
               spregledate in končno ugotovite, da minister Virant s svojo politiko ogroža skladen
               regionalni razvoj, da ne zmanjšuje javne uprave, tako kot je obljubil, da jo bo, in
               da neprimerno ureja problematiko izbrisanih. Upam pa, da se tudi zadevate, da če
               boste danes ministra Viranta podprli, s tem prevzemate tudi odgovornost za njegovo
               politiko. Potem niso več potrebni in ne zaželeni izgovori, češ to je delal minister,
               mi pa želimo in delujemo drugače.</p>
               <p>Če se najprej lotim prvega sklopa, ki ga očitamo ministru, to je, da ogroža skladen
               regionalni razvoj. Na nek način je Slovenijo letos pretresla napoved ministra
               Viranta, da namerava ukiniti več kot sto slovenskih občin, kar je dobra slaba
               polovica vseh slovenskih občin. Ob tem se postavlja vprašanje, koga želi minister
               Virant ukiniti. Ali ne tistih, ki danes sistematično skrbijo, da se regionalne
               razlike v Sloveniji zmanjšujejo in da Slovenija postaja bolj enakomerno razvita
               država? Recimo, lahko je govoriti na pamet, lahko je govoriti o številkah. Številke
               marsikaj prenesejo, ampak morda je prav, da je tudi ta parlament soočen s kakšnim
               konkretnim primerom, kaj lahko povzroči politika ministra Viranta. In sicer, če
               pogledamo na primeru občine Destrnik, kaj pomeni ukinitev občine, ki ima več kot 2
               tisoč 600 prebivalcev in ki je nastala pred več kot 10 leti. Da bi si lažje
               predstavljali, kaj te majhne občine, ki jih želi minister Virant ukiniti, delajo na
               terenu, je treba najprej oditi iz pisarn, iz Ljubljane na teren in si na licu mesta
               pogledati, kaj posamezne občine počnejo. Zagotovo majhne občine, kakršna je tudi
               občina Destrnik, takšnega razvoja brez samostojnosti ne bi dosegle. Pa če pogledate
               na prezentaciji, ki smo jo pripravili za vas, lahko vidite, recimo, kaj vse počnejo
               majhne občine. Pomembne kulturne spomenike, ki bi tako ali drugače propadli,
               obnavljajo in s tem pomembno prispevajo tudi k razvoju slovenskega turizma. Ne
               nazadnje, če pogledate, recimo, en športni objekt v občini Destrnik, nekaj podobnega,
               kar je za mestne občine popolnoma normalno, so za številne podeželske občine zgolj
               sanje. Če ne bi imeli teh majhnih občin, ki take stvari, počnejo, potem tudi
               podeželje, tudi občina Destrnik ne bi imela takih športnih objektov, s katerimi se
               lahko ponaša.</p>
               <p>Treba se je vprašati in osvežiti spomin, zakaj so te male občine sploh nastale.
               Odgovor je zelo preprost: zaradi tega, ker so veliki centri pozabili na oddaljene in
               ruralne kraje in jih dolga leta zapostavljali. Recimo, da bom še nekoliko bolj
               plastičen, bom omenil domači primer ministra Viranta, to je primer velike občine
               Domžale. Tudi ta občina se je razdelila na več manjših občin: Lukovica, Moravče,
               Trzin, Mengeš in tako naprej. Zakaj so te občine nastale? Zaradi tega, ker je center,
               središče pozabilo na te oddaljene kraje. Pojdite in vprašajte ljudi v Moravčah, v
               Lukovici, kaj si mislijo o nekoč enotni občini, in dobili boste zelo jasne odgovore.
               Sprašujemo se, zakaj minister ukinja eno redkih institucij, ki danes še skrbi za
               razvoj in zakaj bi ukinjali nekaj, kar kaže, da danes deluje dobro.</p>
               <p>Ob vnemi pri ukinjanju občin se pozablja naslednje. Tudi če mi teh sto občin ukinemo,
               bo še vedno moral nekdo skrbeti za te kraje, ki jih danes pokrivajo te občine. In
               kdo, kdo bo ponovno skrbel za te kraje in za ta območja? Minister Virant želi, da
               ponovno tisti, ki so jih pred leti že pozabili in zaradi katerih so nastajale nove
               občine. Zato smo predlagatelji prepričani, da bi ukinjanje skoraj polovico slovenskih
               občin pripeljalo do nove centralizacije in do ponovnega povečanja razlik med
               posameznimi deli Slovenije.</p>
               <p>Spoštovani minister, ob vseh navedenih razlogih za obstoj manjših občin, vas tudi
               sprašujem, kako boste ukinili nekaj, kar je nastalo na podlagi referendumske volje
               ljudi. Kot liberalnemu demokratu vam najverjetneje mora biti volja ljudi na prvem
               mestu. Zavedam se, da se boste sklicevali na številne javnomnenjske raziskave, ki so
               bile opravljene na podlagi vprašanja, ali so ljudje za to, da se zmanjšanja število
               občin. Odgovor je: da. Ampak, ko jih pa vprašate, ali so za to, da se ukine njihova
               občina, je odgovor seveda: ne. Kaj takšne raziskave povedo? Da si ljudje želijo bolj
               učinkovitih občin, želijo si učinkovitejše lokalne samouprave, kar pomeni manj
               administracije, manj korupcije in boljše izvajanje nalog občin. Ali pa se to res da
               doseči z ukinjanjem občin? Naše mnenje je seveda – ne. In to bomo v nadaljevanju tudi
               razložili.</p>
               <p>Ali majhne občine res ustvarjajo takšno breme v državi? Po podatkih Računskega
               sodišča so občine v letu 2010 za lastno delovanje namenile skupaj nekaj več kot 288
               milijonov evrov. 288 milijonov evrov so občine porabile za svoje delovanje! To je
               skoraj tretjino manj tistega denarja, kot ga bo država namenila za sanacijo dveh
               majhnih privatnih bank oziroma je to enormno manj, kot bo morala država za danes
               ugotovljeno ogromno bančno luknjo. Če je nekaj 10 evrov sejnin, ki jih dobijo
               svetniki za svoje delo, razlog za ukinitev občin, potem smo res prišli daleč.
               Finančni prihranki pri ukinjeni občini bi bili zanemarljivo majhni, cena, ki pa bi jo
               Slovenija plačala z ukinitvijo lokalne demokracije in skladnejšega regionalnega
               razvoja, pa bila enormna. Eden izmed razlogov, ena izmed tez, ki se pojavlja tudi za
               ukinitev manjših občin, je, da se v manjših občinah neprestano dogaja korupcija.
               Ampak, če to tezo preverite empirično, enostavno ne drži, ker velike korupcijske
               zadeve se dogajajo tam, kjer je veliko denarja, to pa je v velikih mestnih občinah. V
               manjših občinah pa se ljudje zelo dobro med seboj poznajo, natančno poznajo občino,
               natančno vedo, v kaj in kako investira občina in kaj se z njihovim denarjem
               dogodi.</p>
               <p>Tretji argument ali eden izmed argumentov, ki ga minister prav tako navaja, da je
               treba ukiniti polovico slovenskih občin, je, da le-te ne opravljajo dobro svojih
               nalog. Ampak, minister ob tem pozablja, da je eden izmed razlogov za določene težave
               pri opravljanju teh nalog v tem, da je država skozi vrsto let na občine prenašala
               naloge in obveznosti, ne pa tudi denarja in ljudi. In to je ključen razlog, zakaj je
               ta očitek neutemeljen.</p>
               <p>Minister Virant pravi, da bi rad imel lokalno upravo, ki bo imela manj uslužbencev,
               manj korupcije in ki bo boljše izvajala naloge. In še enkrat ponavljam, teh ciljev se
               nikakor ne da doseči z ukinjanjem manjših občin, se pa jih da doseči z drugimi
               orodji. Da ne boste dejali, da opozicija samo kritizira, bomo ministru Virantu
               ponudili tudi nekaj rešitev, kako lahko doseže enake finančne učinke, ampak na
               drugačen način. Ministru predlagamo, da sprejme zakon, ki bi uvajal obvezne skupne
               občinske uprave. Kaj to pomeni? Pa bom dal spet primer občine Domžale. Zdaj je iz
               občine Domžale nastalo več občin, ki ima vsaka svojo občinsko upravo, vsaka svojega
               župana, vsaka svoj občinski svet. Naš predlog pa gre v to smer, da bi vse te občine
               imele skupno občinsko upravo, ampak še vedno svojega župana in svoj občinski svet.
               Kaj bi s tem dosegli? S tem bi dosegli številne sinergijske učinke pri delovanju
               občinske uprave, občinska uprava bi se lahko zmanjšala in kar je ključno pri vsej
               stvari, da bi še vedno zadržali to stopnjo lokalne demokracije, da bi ljudje iz
               svojega območja še vedno sami odločali, kam bo šel določen denar. Ne nazadnje,
               razlog, da se nekatere naloge slabo izvajajo, je zgolj dodaten razlog za
               ustanavljanje pokrajin in ne za ukinjanje manjših občin. Toda pri ustanovitvi
               pokrajin je seveda treba reorganizirati tudi večje občinske uprave, reorganizirati je
               treba upravne enote in del teh uslužbencev prenesti na pokrajine. In da ne boste
               rekli, da te stvari govori samo opozicija, lahko preberete tudi strokovna mnenja.
               Številni slovenski strokovnjaki so rekli, da takšne način reforme lokalne samouprave,
               kot ga namerava narediti minister Virant, ni primeren. Definitivno ni primerno
               avtoritarno ukinjanje slovenskih občin in predlagajo uvedbo pokrajin, večje
               medobčinsko sodelovanje in krepitev lokalne demokracije. In natančno to opozicija
               predlaga ministru! Krepitev lokalne demokracije dosežemo s tem, da še vedno ohranimo
               župane in občinske sveta, večje medobčinsko sodelovanje dosežemo s tem, da uvajamo
               obvezne skupne občinske uprave, glede pokrajin pa je bilo povedano že dovolj.</p>
               <p>Ukinjanje občin, kot si predstavlja minister Virant, bi zagotovo povečalo regionalne
               razlike v Sloveniji in zmanjšalo demokracijo. Danes so občine vir in gonilna sila
               turizma in če ukinemo še tiste elemente, še tiste institucije, ki danes skrbijo za
               to, da kulturni spomeniki ne propadajo, da se turisti lahko pripeljejo do turističnih
               središč po urejenih cestah, potem smo se ustrelili v koleno.</p>
               <p>Zato, spoštovana koalicija, z odločnim <q>"ne"</q> ministrovi politiki ukinjanja občin boste
               danes dali priložnost nadaljnjemu enakomernemu razvoju vseh koncev Slovenije. To je
               bil prvi izmed očitkov.</p>
               <p>Nekoliko bi se zdaj dotaknil še drugega segmenta očitkov, ki se nanaša na to, da
               minister na novo zaposluje v javni upravi in diskriminira javne uslužbence glede na
               članstvo v sindikatu. Naj vas spomnim, vse nas, ki sedimo v tej dvorani, še posebno
               ministra, predvolilnih soočenj iz leta 2011. Zelo mi je ostala v spominu izjava
               ministra Viranta, ki je rekel: <q>" Zavzemam se, da se slovenska javna uprava zmanjša za
               polovico, za 50 odstotkov."</q> In med volilno kampanjo leta 2011 je minister Virant
               dajal vtis, da je res slovenska javna uprava prevelika in da je na tem področju treba
               nekaj postoriti. Govoril je tudi o tem, da si lahko privoščimo le takšno javno
               upravo, kot jo lahko tudi plačamo. Spomnil bom tudi izjav, ko je definiral, kakšne
               javne uslužbence poznamo: <q>"Poznamo garače, tisti, ki v tej javni upravi res trdo in
               dobro delajo. Poznamo take, ki so neškodljivi, opravijo svojih 8 ur in potem odidejo,
               poznamo pa tudi take, ki tej Sloveniji delajo ogromno škodo."</q> In ob tem je takrat
               minister Virant dejal, da je nepravično, da so vsi enako plačani; da so enako plačani
               tisti, ki delajo škodo Sloveniji, kot tudi tisti, ki delajo dobro Sloveniji. Minister
               Virant, te vaše besede omenjam zaradi tega, da vam pokažem oziroma da vas vprašam,
               kaj tako bistvenega se je od leta 2011 do danes dogodilo, da ste na tem področju tako
               zelo spremenili svoje mnenje. Vsi mi, tudi v opoziciji, si želimo javno upravo, kjer
               ne bodo izenačeni garači in lenuhi. Želimo si javno upravo, ki bo visoko učinkovita
               in dober servis državljanom. Ob vseh teh dejstvih se še enkrat sprašujem, kako je
               mogoče, da je minister, ki je na področju urejanja javne uprave tako veliko obetal,
               pristal na novo zaposlovanje v javni upravi. Kako je mogoče, da je minister, ki se je
               zavzemal za zmanjšanje števila javnih uslužbencev, pristal na dodatno zaposlovanje v
               javni upravi? Statistike vsi dovolj dobro priznate. Naravni odliv zaposlenih v javni
               upravi nekako znese letno okrog 3 odstotke zaradi upokojevanja in drugih odhodov.
               Ampak, veste, na kaj je minister Virant pristal? Da se lahko javna uprava zmanjša
               zgolj za 1 odstotek letno, kar dejansko pomeni, da se bo v javni upravi na novo
               zaposlovalo.</p>
               <p>To dejstvo je še toliko bolj nesprejemljivo, ker če pogledate na primer razvoj
               slovenske javne uprave v zadnjih 20 letih – spet imate na zaslonu nekaj grafov, kjer
               si lahko podrobneje te številke pogledate –, ampak zgolj za občutek, recimo, leta
               1991, ko smo začeli samostojno državo, je bilo v državni upravi zaposlenih skupaj 9
               tisoč 700 in še nekaj uslužbencev. Več kot 20 let kasneje, to je leta 2013, je v tej
               državni upravi zaposlenih 31 tisoč javnih uslužbencev, torej se je državna uprava
               povečala za 20 tisoč javnih uslužbencev. Če javni sektor, sektor države, pogledamo še
               nekoliko širše, potem ugotovimo, da je imela Slovenija v začetih, leta 1991, 120
               tisoč javnih uslužbencev, danes jih ima preko 160 tisoč javnih uslužbencih. Torej smo
               v dvajsetih letih na novo zaposlili več kot 40 tisoč javnih uslužbencev, ob dejstvu,
               da se je tudi tehnologija spreminjala in da tehnologija danes marsikaj olajšuje in ne
               otežuje. V času gospodarske in socialne krize, to je od leta 2008 naprej, je bilo po
               podatkih Bisnoda v gospodarstvu izgubljenih 93 tisoč delovnih mest. V istem času pa
               je bilo v javnem sektorju ustvarjenih oziroma na novo zaposlenih 3 tisoč 200 javnih
               uslužbencev oziroma če primerjamo podatke Gospodarske zbornice, če Gospodarski
               zbornici bolj zaupate, potem je od leta 2008 pa do lani Slovenija izgubila nekaj več
               kot 71 tisoč delovnih mest v gospodarstvu, medtem ko pa se je javni sektor povečal za
               nekaj manj kot 6 tisoč na novo zaposlenih. Najverjetneje nam je vsem skupaj jasno, da
               so ti trendi dolgoročno nevzdržni in da peljejo k bankrotu Slovenije.</p>
               <p>Zato je leta 2012 naša vlada pričela odločno zmanjševati maso plač v javnem sektorju.
               Naj vas spomnim, da smo v letu 2012 maso plač oziroma plače v javnem sektorju znižali
               za 8 odstotkov, nato smo nadaljevali in v proračunu za leto 2013 predvideli še
               dodatno znižanje mase plač za dodatnih 6,5 odstotka v povprečju. Torej, predvideli
               smo dodatno zmanjšanje mase za plače v letu 2013 za javni sektor v višini 288
               milijonov. Od tega je bilo že urejenega oziroma pokritega z učinki tako imenovanega
               slavnega ZUJF. To je pomenilo zmanjšanje za 130 milijonov evrov, dodatno pa je bilo
               treba najti oziroma zmanjšati maso za še 158 milijonov. Tukaj pa pride pomembna
               razlika; in sicer smo v času naše vlade predlagali naslednji mehanizem za te mase
               plač, in sicer naložili smo predstojnikom oddelkov in institucij, da sami določijo in
               odločijo, kako bodo zmanjšali maso plač. To se nam je zdelo smiselno, ker prav
               predstojniki posameznih oddelkov in institucij najbolj vedo, kje so rezerve, kje se
               da še kaj znižati in ker natančno vedo, kdo v njihovem oddelku dela in kdo povzroča
               škodo. Ampak minister se je odločil za drugačen koncept. Rekel je, da tega ne bom
               pustil predstojnikom oddelkov, ampak je šel sam v pogajanja s sindikati in na nek
               način se dogovoril za znižanje mase plač, ampak pri tem pa moral pristati na določene
               škodljive koncesije.</p>
               <p>Torej, minister te pogajalske dosežke v odgovoru prikazuje kot velike uspehe, ampak
               jaz tukaj ne vidim nobenih uspehov, ker to znižanje mase plač bi morali doseči
               predstojniki, ampak je to sedaj namesto njih naredil minister Virant in s tem dosegel
               znižanje plač vsem; tako tistim pridnim, kot tudi tistim manj pridnim.</p>
               <p>Kot sem že dejal, je moral pri tem dogovoru pristati na dve, za opozicijo,
               nesprejemljivi koncesiji, to pa je, da je pristal na dodatno zaposlovanje v javnem
               sektorju in da je pristal na diskriminacijo javnih uslužbencev glede na članstvo v
               sindikatu. S tema dvema dodatkoma je minister dosegel to, da so sedaj na nek način v
               javnem sektorju bili <q>"kaznovani"</q> vsi enako; tisti, ki so trdo delali, kot tudi tisti,
               ki so čakali, kdaj bo ura štiri, da odidejo domov. Nesprejemljivo pa je, da je
               pristal tudi na to, da imajo člani sindikatov pravico do 20 odstotkov večjih
               jubilejnih nagrad in do 20 odstotkov večje solidarnostne pomoči.</p>
               <p>Mi seveda tega pogajalskega dosežka ne očitamo sindikatom, ker v zadnjem obdobju so
               se oglašali sindikati, češ, kaj se gremo, to je popolnoma legitimno in legalno.
               Vsekakor! Mi teh očitkov ne naslavljamo na sindikate, oni so se pač dobro izpogajali.
               Nesprejemljivo pa se nam zdi, da je na takšne privilegije pristal minister.</p>
               <p>Vsi vemo, da je način reševanja problemov, ki jih pelje minister Virant, dolgoročno
               nevzdržen in da probleme zgolj prelaga z danes na jutri in da takšno reševanje
               problemov zgolj še dodatno demotivira zaposlene in javni sektor kot takšen dela
               nezanimiv. Zaradi tega, da ne bo minister ponovno rekel, da smo samo kritizirali,
               nismo pa podali nobenih predlogov, ponovno tudi pri tej točki ministru predlagamo
               nekaj pobud. Ena izmed takih je, da je absolutno potrebno prilagoditi našo javno
               upravo našim javnofinančnim zmožnostim – o tem je minister že govoril in naj tudi
               sedaj na te stvari ne pozabi –, da je na nek način treba zmanjšati vpliv sindikatov
               javnega sektorja, ker se zdi, da je država neprestano talec teh sindikatov, in treba
               je povečati odgovornost predstojnikov posameznih institucij javnega sektorja.</p>
               <p>Kot sem že dejal, minister, prepričani smo, da vaši ukrepi in vaše poteze
               poslabšujejo situacijo v javnem sektorju in težave prenašajo v prihodnost, zato si
               ponovno želimo, da bo te stvari pripoznala in spoznala tudi koalicija in ko bo imela
               priložnost glasovati o vaši usodi, rekla <q>"ne"</q> takšni politiki.</p>
               <p>Tretji sklop očitkov se nanaša na nepravično urejanje problematike izbrisanih.
               Predlagatelji interpelacije menimo, da Zakon o povračilu škode osebam, ki so bile
               izbrisane iz registra stalnega prebivalstva, nepravično ureja odškodnine, saj vse
               izbrisane meče v isti koš. Zavedati se moramo, da med izbrisanimi obstajajo pomembne
               razlike. Nekateri so z ureditvijo statusa odlašali enostavno zato, ker v Slovenijo
               niso verjeli, nekateri pa si statusa niso uredili zaradi nevednosti ali drugih
               posebnih okoliščin. Ampak, po zakonu, ki ga je predlagal minister Virant, bodo
               izbrisani upravičeni do 50 evrov odškodnine za vsak mesec, ne glede na prejšnje
               razlike. In zdaj, kaj je ključno? Tisti, ki si zaradi nevednosti niso uredili
               statusa, so zagotovo takoj, ko so svojo napako priznali, pohiteli z ureditvijo tega
               statusa in si ga na nek način uredili. To tehnično na primer pomeni, da nekdo, ki je
               bil izbrisan 26. februarja 1992 in si je ta status uredil že leta 1996, bo do
               odškodnine upravičen samo v tem obdobju, torej od leta 1992 do leta 1996. Tisti, ki
               pa niso verjeli v Slovenijo, ki si niso pravočasno uredili status in so s temi
               stvarmi odlašali, morda celo odšli na jug in sodelovali v kakšni balkanski vojni, in
               so si status uredili šele v letu 2010, ti pa bodo upravičeni do odškodnine za vsak
               mesec od leta 1992 do leta 2010. In to je ključna točka, ki jo očitamo ministru in
               zaradi katere trdimo, da zakon nepravično ureja odškodnine, ker dela bistvene razlike
               med tistimi, ki so si status hitro uredili, kot tistimi, ki so s tem odlašali. In
               nagrajuje tiste, ki so s tem odlašali. Če je minister že predvideval pavšalno
               odškodnino, potem bi lahko morda predvideval tudi pavšalno odškodnino za vse enako,
               ne glede na to, kdaj si je kdo status uredil; ali v štirih letih ali v 15 letih.</p>
               <p>Moram pa poudariti zelo jasno tudi naslednje, da ne bo kakršne koli pomote, da v
               opoziciji ne spoštujemo odločitve Evropskega sodišča in da si ne želimo, da se
               krivice popravijo. Absolutno spoštujemo odločitev Evropskega sodišča in si tudi
               želimo, da se krivice popravijo, ampak ne na način, da se povzročajo nove krivice.
               Minister je lahko to našo željo opazil tudi pri razpravi o zakonu, kjer opozicija ni
               nasprotovala popravi krivic, niti ne zavračala odločitev Evropskega sodišča za
               človekove pravice, ampak, kot sem rekel, je nasprotovala načinu popravljanja teh
               krivic in višini odškodnine. Odškodnine izbrisanim naj bi po oceni ministrstva
               znašale okrog 130 milijonov evrov, seveda, ker niso zajete morebitne civilne tožbe,
               kar pomeni, da bi te številke lahko še naraste.</p>
               <p>V opoziciji smo prepričani, da so odškodnine previsoke. Zakaj to trdimo, bom navedel
               nekaj primerov odškodnin, ki imajo podlago v slovenskih zakonih in ki urejajo
               odškodnine. Če na primer vzamete Zakon o žrtvah vojnega nasilja, ki določa, da žrtve
               za vsak mesece nasilja dobijo mesečno naslednje zneske. Torej: za taboriščnike,
               ukradene otroke in zapornika je 1,25 evra po mesecu; za izgnance, internirance,
               prisilne mobilizirance je nekaj več kot 80 centov po mesecu; za delovnega
               deportiranca in begunca pa nekaj več kot pol evra po mesecu. Če pogledamo te
               odškodnine, lahko vidimo, da enostavno niso primerljive. Naj pri tem navedem še drug
               primer, in sicer gre za združenje materialnih oškodovancev okupatorjev druge svetovne
               vojne, ki se že več let ukvarja s poravnavo vojne materialne škode in z vsako vlado
               poskuša krepiti dialog, ampak zaenkrat neuspešno. Po podatkih iz slovenskih arhivov
               je bilo po letu 1945 vloženih več kot 280 tisoč prijav poškodovanja zasebne lastnine,
               celotna vojna škoda pa je ocenjena na 23 milijard takratnih dinarjev, kar danes znaša
               okoli 1,7 milijarde evrov. Nekdanja Jugoslavija je od agresorskih držav dobila
               povrnjen del vojne škode, in sicer v obliki reparacij, nepovratnih sredstev, posredno
               pa tudi v obliki ugodnih kreditov; ampak ti oškodovanci še danes zaman čakajo in se
               borijo za te odškodnine.</p>
               <p>Glede na to, da je bila tudi pri obravnavi tega zakona večkrat izražena obljuba, da
               je treba popraviti vse krivice, ki so se zgodile v Sloveniji – s tem se absolutno in
               popolnoma strinjam, upam pa, da bodo tudi vse krivice enako zavzeto obravnavne. Ne
               pozabiti na prisilne mobilizirance v nemško vojsko, ne pozabiti na materialne
               oškodovance v drugi svetovni vojni, treba je priznati tudi pravico žrtvam vojnih in
               povojnih bojev do pravice do pokopa in groba in treba je vendarle enkrat tudi
               priznati in odpraviti krivico vsem vojnim invalidom in vsem tistim, ki so v vojni za
               Slovenijo dali svoje zdravje. Ko odpravljamo krivice, glejmo predvsem na to, da ne
               povzročamo novih. Žal zakon, ki ga je predlagal minister, povzroča nove krivice. S
               tem zakonom niso zadovoljni ne izbrisani in ne opozicija in še kdo drug ne.</p>
               <p>Torej, spoštovane poslanke in poslanci, v Poslanski skupini Nova Slovenija-krščanski
               demokrati, v Poslanski skupini Slovenske demokratske stranke in v Poslanski skupini
               Slovenske ljudske stranke ter nepovezani poslanec Ivan Simčič predlagamo, da po
               opravljeni razpravi podprete sklep, da se ministra dr. Gregorja Viranta razreši z
               mesta ministra za notranje zadeve, ker ogroža skladen regionalni razvoj, ker na novo
               zaposluje v javni upravi in diskriminira javne uslužbence glede na članstvo v
               sindikatih in ker nepravično ureja problematiko izbrisanih.</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Hvala za dopolnilno obrazložitev interpelacije.</p>
               <p>Odgovor ministra za notranje zadeve dr. Gregorja Viranta na interpelacijo ste prejeli
               z dopisom dne 26. 11. 2013. Preden pa dam besedo ministru za obrazložitev pisnega
               odgovora, dajem besedo predsednici Vlade mag. Alenki Bratušek.</p>
               <p>Izvolite, gospa predsednica.</p>
            </sp>
            <sp who="SDZ6:BratušekAlenka">
               <speaker>MAG. ALENKA BRATUŠEK:</speaker>
               <p>Spoštovane poslanke in poslanci, gospe in gospodje!</p>
               <p>Danes je dan, ki smo ga čakali 8 mesecev, danes je dan, ko smo vam dokazali in
               pokazali, da znamo, in danes je dan, ko smo vam dokazali, da bo edina trojka v naši
               državi domača trojka. Če je to, da ostanemo suverena država črni četrtek, gospod
               Tonin, potem ne vem, kaj lahko k temu dodam. Danes na pobudo SDS, SLS in NSi že
               drugič zaradi interpelacije ministra naše vlade sedimo v poslanskih klopeh. S tem le
               dokazujete, da za vas orodje interpelacije predstavlja možnosti za politične obračune
               in verjamem, da tudi tokrat ne bo nič drugače. Naj vam povem, da na takšne manevre
               lahko in tudi bomo odgovarjali, in to s konkretnimi dosežki, ki so plod dobrega dela
               naših ministrov. V pripravo odgovora pa smo, po moji oceni, vložili tudi več truda,
               kot ste ga vi vložili v pripravo tokratne interpelacije, v kateri je res očitno, da
               ste jo pripravljali zaradi interpelacije same in ne zaradi slabega dela ministra.</p>
               <p>Ne morem mimo dejstva, da tokrat nastopate proti ministru predvsem na podlagi osebnih
               zamer, ki jih je iz vaših vrst čutiti že od samega odstopa Gregorja Viranta iz vaše
               vlade. Na to predsednik opozicijske stranke SDS ne pozabi spomniti ob vsakem svojem
               javnem nastopu. Interpelacija je torej lahko namenjena le destabilizaciji naporov
               Vlade, da pripravi in izvede reforme, ki bodo Slovenijo potegnile iz stagnacije in jo
               vrnile nazaj na pot razvoja.</p>
               <p>Minister Virant v času gospodarske in finančne krize vodi resor, ki sicer ni v
               ospredju pozornosti tako kot finančno in gospodarsko ministrstvo, a zaradi boja proti
               korupciji in gospodarskemu kriminalu vseeno igra pomembno vlogo. Minister Virant je s
               svojim delom in trudom dokazal, da lahko s primernimi in premišljenimi ukrepi tudi v
               času gospodarske krize svojemu ministrstvu daje primerno težo, s čutom za sodelovanje
               in politično odgovornost pri sprejemanju odločitev pa igra pomembno vlogo pri vladnem
               odločanju.</p>
               <p>Naj se za trenutek dotaknem očitkov iz interpelacije, ki ste jo spisali. V prvem delu
               ministru Virantu očitate, da s predlogom za zmanjšanje števila občin in spremembo
               financiranja občin ogroža sistem lokalne samouprave. In to le na podlagi besed, nič
               še ni bilo sprejetega, nič še ni bilo predlaganega, samo razprava, povedano – in
               minister si po vaše zasluži interpelacijo. Zdi pa se, da se ogrožene počutijo
               predvsem župani iz vrst opozicijskih strank, ki zagotovo pritiskajo na vaše poslanke
               in poslance. Namesto da bi se temu pritisku uprli, pa očitke sliši Vlada oziroma
               minister Virant. Ocenjujete, da je ukinitev občin brez soglasja ljudi nesprejemljiva.
               Tega nikoli nismo nameravali. Naj vas pa spomnim na rezultate javnomnenjske raziskave
               o številu občin v Sloveniji, ki so jasno pokazali, da skoraj 80 odstotkov vprašanih
               meni, da je v Sloveniji preveč občin. Sprašujem se, ali minister res deluje
               škodljivo, če se trudi zmanjšati število občin, ki je res evidentno previsoko. In
               sprašujem se, ali minister res deluje škodljivo, če se trudi zmanjšati število občin,
               ki je previsoko in, mimogrede, ki ga zmanjšujejo v več evropskih državah.</p>
               <p>V drugi točki ministru očitate podpis dveh sporazumov s sindikati. Očitate mu torej,
               da se trudi najti skupen jezik s sindikati. Zame to vsekakor ne more biti razlog za
               interpelacijo. Ali se kdaj vprašate, koliko so stale napačne odločitve, ki so bile
               narejene brez dogovora s sindikati in jih je sodišče razveljavljajo? Govorimo o več
               deset milijonih, spoštovane poslanke in poslanci!</p>
               <p>V nadaljevanju ministru Virantu očitate tudi, da je oškodoval državno premoženje in
               predlagal zakonska določila, iz katerih ni jasno razvidna višina poraba proračunskih
               sredstev. Tu govorite o primeru izbrisanih. Ali je ministrovo prizadevanje, da v
               mejah možnega z dnevnega reda slovenske politike končno spravi vprašanje izbrisanih,
               nezakonito in škodljivo? Bi se ne bilo bolje vprašati, kolikšno škodo so storili
               tisti, ki niso pravočasno sprejeli ustreznih rešitev? Tudi tukaj govorimo o več deset
               milijonih.</p>
               <p>Minister Virant, po mojem mnenju, svoje delo opravlja dobro in zato ima mojo polno
               podporo. Sam vam bo danes podrobno odgovoril na vaše očitke in prepričana sem, da bo
               to storil več kot uspešno.</p>
               <p>Na koncu mi dovolite, da še enkrat poudarim, da je naša vlada v relativno kratkem
               času uspela izboljšati marsikatere kazalce, ki že leta niso kazali nobenega
               optimizma. To smo dokazali in to nam priznavajo tudi drugi: notranjepolitično
               neobremenjeni strokovnjaki, Evropska komisija, finančni trgi, mednarodne institucije
               in še bi lahko naštevali.</p>
               <p>Zato naj vas še enkrat pozovem: pustite nas delati! Samo tako bomo lahko izpolnili
               zavezo, ki smo jo dali tako parlamentu kot državljankam in državljanom - zavezo, da
               bomo našo državo postavili tja, kjer ji je mesto - med najboljše v Evropi. In
               verjemite, da jo bomo, Slovenijo bomo postavili ob bok najboljših!</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Hvala.</p>
               <p>Besedo dajem ministru dr. Gregorju Virantu za obrazložitev pisnega odgovora.</p>
            </sp>
            <sp who="SDZ6:VirantGregor">
               <speaker>DR. GREGOR VIRANT:</speaker>
               <p>Spoštovani gospod predsednik Državnega zbora, spoštovana gospa predsednica Vlade,
               kolegice ministrice, kolegi ministri, kolegice poslanke in kolegi poslanci!</p>
               <p>Pred kratkim sem zasledil časopisni članek z naslovom Nevarno je biti notranji
               minister. In res, skoraj vsak doslej je doživel interpelacijo, nekateri celo več,
               tako da niti nisem bil posebej presenečen, da je tudi meni opozicija naklonila to
               pozornost. Danes vas bom skrbno poslušal, ker kot demokrat spoštujem ustavni institut
               interpelacije, želel pa bi, da tudi vi prisluhnete mojim argumentom – in imam jih
               veliko!</p>
               <p>Rad bi vam predstavil rezultate, ki so bili doseženi v času mojega dosedanjega
               ministrovanja. Rad bi vam ponovno predstavil razloge za posamezne odločitve in rad bi
               vam pojasnil, da moje odločitve izvirajo iz liberalnih vrednot, v katere verjamem. Te
               pa so: pravna država, pravičnost, svoboda, strpnost, medsebojno spoštovanje, dialog
               in pametno, racionalno upravljanje države.</p>
               <p>Minister za notranje zadeve, kot veste, združuje delovna področja, ki sta jih nekoč
               pokrivali dve ministrstvi, Ministrstvo za notranje zadeve in Ministrstvo za javno
               upravo. Kot minister za notranje zadeve sem neposredno odgovoren za delo več kot 11
               tisoč sodelavk in sodelavcev, če seštejem ministrstvo, policijo kot organ v sestavi,
               dva inšpektorata v sestavi ministrstva in še sodelavke in sodelavce na upravnih
               enotah. Če sodim po svojih izkušnjah s temi sodelavkami in sodelavci, lahko rečem, da
               je moje mnenje o znanju in sposobnosti ter kapacitetah, ki jih ima državna uprava,
               dobro. Vsak dan se srečujem z izjemno sposobnimi ljudmi, ki veliko znajo, ki so
               pripravljeni zelo veliko delati, in seveda zato so tudi rezultati. Dela je ogromno,
               in v prvih 286 dneh mandata sem izkoristil praktično sleherno minuto za reševanje
               problema te države, teh pa na mojem področju ni malo.</p>
               <p>Po 9 mesecih sem skupaj s svojimi odličnimi sodelavci dosegel naslednje ključne
               rezultate. Prvič, dogovor s sindikati javnega sektorja o končanju stavke in o ukrepih
               za prilagoditev plačne mase javnega sektorja realnim zmožnostim te države. Drugič,
               ureditev odškodninske sheme za izbrisane, ki predstavlja realizacijo sodbe Velikega
               senata Evropskega sodišča za človekove pravice in s tem dokončno ureditev tega
               vprašanja po več kot 20 letih. Tretjič, sprejetje Zakona o političnih strankah in
               Zakona o volilni in referendumski kampanji, ki s prepovedjo korporativnega
               financiranja političnih strank režeta povezave med gospodarstvom in politiko oziroma
               političnimi strankami in na ta način znižujeta korupcijska tveganja ter uresničujeta
               šest let stara priporočila organizacije GRECO; projekt sta podprla tudi Komisija za
               preprečevanje korupcije in Računsko sodišče. Četrtič, pospešitev debirokratizacije s
               projektom Stop birokraciji. Projekt odpravljanja administrativnih ovir v tej državi
               traja že kar veliko let. Letos smo mu s prenovljenim poimenovanjem Stop birokraciji
               dali nov pospešek, nov zagon in v teh zadnjih mesecih smo poenostavili kar nekaj
               upravnih postopkov.</p>
               <p>V parlamentu ste, smo sprejeli novelo Zakona o splošnem upravnem postopku, ki bo v
               kratkem spremenila položaj strank v upravnem postopku, tako da ne jim ne bo več treba
               izpolnjevati obrazcev. Torej uvajamo, lahko bi rekli, javno upravo brez obrazcev.
               Stranka bo prišla na okence, povedala, kaj želi, in uradnik bo zanjo izpolnil
               obrazec, stranka bo pa samo še podpisala in vlogo vložila. Zadnja poenostavitev,
               recimo, je precej poenostavljen obrazec za otroški dodatek, za znižanje plačila za
               vrtce, to je novost, ki je prišla v zadnjih dneh v obtok in seveda takih
               poenostavitev je bilo še zelo zelo veliko.</p>
               <p>Naslednjič, sprejem zaenkrat v prvi obravnavi zakona, ki širi transparentnost, torej
               dostop do informacij javnega značaja z javnega sektorja na podjetja v večinski
               državni in občinski lasti. Torej bo javnost imela vpogled v donatorske pogodbe,
               sponzorske pogodbe, svetovalne pogodbe, odvetniške pogodbe in druge dokumente, s
               katerimi razpolagajo ta podjetja, ki so naša skupna last, ki so naše skupno
               premoženje. Transparentnost je tukaj zelo pomembna, znižuje korupcijska tveganja in
               predstavlja velik korak naprej – ta zakon.</p>
               <p>Uspešno zmanjševanje števila zaposlenih v državni upravi. Tega očitka, ki je bil
               izrečen, da število zaposlenih v državni upravi povečujemo, sploh ne razumem, kajti
               resnica je ravno obratna. Od 1. aprila letos pa do 1. oktobra se je število
               zaposlenih v državni upravi zmanjšalo z 31 tisoč 753 na 31 tisoč 310, kar pomeni za
               443 ali v pol leta za 1,4 odstotka. Število zaposlenih v državni upravi se zmanjšuje,
               to imamo pod kontrolo in se bo zmanjševalo še naprej.</p>
               <p>Relativno ugoden zaključek zadeve avtomobilske nalepke, se pravi, pravdo med državo
               in podjetjem Mirage, to je ena nesrečna zgodba, ki močno smrdi po korupciji. Spomnite
               se uvedbe avtomobilskih nalepk, za katere še danes mislim, da so bile uvedene ne
               zaradi koristi voznikov, ampak zato da bo nekdo zelo konkretno zaslužil. Te nalepke
               so bile leta 2005 ukinjene. Podjetje, ki jih je izdelovalo, je vložilo tožbo proti
               državi in to tožbo tudi dobilo, vendar smo se letos odločili, da vložimo revizijo na
               Vrhovno sodišče, sam sem pri tem posebej vztrajal, s pomočjo državnih pravobranilcev
               smo to naredili in skupen dosežek je, da smo državi prihranili približno nekaj več
               kot 7 milijonov evrov s to revizijo.</p>
               <p>Velik del energije sem v tem času namenil pospravljanju okostnjakov iz omare;
               problemov, ustvarjenih v preteklosti, ki tej vladi stalno padajo na mizo. Ta vlada se
               stalno sooča s tem, da mora čistiti nesnago iz preteklosti, da mora reševati
               probleme, ki so nastali v preteklosti, da mora pokopavati okostnjake, ki stalno
               padajo na mizo iz omare. To je usoda in poslanstvo te vlade, da pridemo v tej državi
               na čisto in da se lahko ozremo naprej in začnemo nov zagon, nov razvoj. In teh
               okostnjakov je meni padlo na mizo kar nekaj v tem mojem mandatu. Mislim na izbrisane
               – 20 let stara zgodba. Mislim na zadevo Mirage. Mislim na sodbo Vrhovnega sodišča o
               tretji četrtini plačnih nesorazmerij, ki je posledica ene napake, ki jo je storila
               vlada leta 2010. To so problemi, to so neprijetne zgodbe in ko pridemo z rešitvami,
               na nek način delujemo kot prinašalci slabih novic, ampak mi pred problemi ne
               zatiskamo oči, jih ne pometamo pod preprogo in videli boste, čez nekaj let bo stanje
               v Sloveniji boljše tudi ali predvsem zaradi tega, ker na takšen način funkcioniramo.
               Problemu se zazremo v oči. Ob tem sem veliko pozornost namenil tudi delovanju
               policije kot organa v sestavi Ministrstva za notranje zadeve. Pri tem vedno izhajam
               iz načela, da mora biti policiji zagotovljena strokovna samostojnost in potreben mir
               za kakovostno opravljanje njenega dela. Vodstvo policije dobro ve, da je moje
               pričakovanje eno samo: profesionalno, učinkovito in nevtralno delo. Slovenska
               policija pozna in upošteva mnenje notranjega ministra, da svetih krav in
               nedotakljivih v tej državi ne sme biti.</p>
               <p>Policija je v teh okoliščinah bistveno izboljšala rezultate na področju gospodarskega
               kriminala in korupcije, ki sta nesporno glavni prioriteti njenega dela. V prvih
               devetih mesecih letošnjega leta so bila na področju gospodarskega kriminala uspešno
               preiskana kazniva dejanja, ki so skupaj povzročila 318 milijonov evrov škode.</p>
               <p>Preiskovanje in pregon gospodarskega kriminala in korupcije sta v teh časih izjemno
               pomembna naloga, če želimo državljanom postopoma vrniti zaupanje v pravičnost in v
               pravno državo, in v času, ko se moramo odrekati, ko moramo v bistvu plačevati iz
               naših žepov za grehe, ki so jih drugi delali v preteklosti, je izjemnega pomena, da
               se pokaže, da institucije odkrivanja in pregona kaznivih dejanj funkcionirajo. Lahko
               rečemo, da funkcionirajo; to se vidi skozi ovadbe, obtožnice, sodbe, obsodilne sodbe
               in skozi to, da nekateri, ki so nam povzročili stanje, v katerem danes smo, tudi že
               sedijo v zaporih.</p>
               <p>Glede na težo današnjega dne, ko smo seznanjeni z velikostjo bančne luknje, ki je v
               tej državi nastajala 20 let kot posledica napačnih poslovnih odločitev, pa tudi kot
               posledica kriminala; v pričakovanju tega današnjega dne sem pred kratkim policiji
               naročil, da izdela poročilo o poteku preiskav v bančnem sektorju. To poročilo sem
               dobil in kaže na sledeče: da se je resno delo na bančnem kriminalu začelo pravzaprav
               šele leta 2011 in takrat v eni sami banki, v Hypo banki, in je bilo tudi uspešno
               zaključeno, predvsem zaradi zelo korporativnega in proaktivnega pristopa uprave Hypo
               banke.</p>
               <p>Na ostalih bankah se je začelo intenzivno delati pravzaprav šele zgodaj jeseni lansko
               leto na podlagi skrbnega pregleda v Novi Ljubljanski banki na podlagi poročila Banke
               Slovenije, in od takrat tako policija, MPU, pa tudi policijske uprave, kot tudi
               državno tožilstvo zelo intenzivno delajo na teh preiskavah. Metoda dela, ki jo pri
               tem uporabljajo so tako imenovane specializirane preiskovalne skupine. To pomeni, da
               skupaj na zadevah delajo tožilci, kriminalisti, najboljši kriminalisti, pa seveda
               tudi strokovnjaki iz Davčne uprave, iz Urada za preprečevanja pranja denarja, iz
               Komisije za preprečevanje korupcije in tudi iz Banke Slovenije. Se pravi, gre za
               multidisciplinarno sestavljeno skupino, ki v banki preiskuje kazniva dejanja. Pri tem
               je bilo že doslej vloženih veliko kazenskih ovadb. Skupna višina oškodovanja iz
               izdajanj, za katere so bile napisane ovadbe, je zaenkrat okrog 80 milijonov evrov. V
               preiskavi so kazniva dejanja, ki so skupaj povzročila škode preko 340 milijonov
               evrov.</p>
               <p>Moja ocena je, da se je s tem klopčič začel odvijati, da to seveda še zdaleč niso vsa
               oškodovanja, ki se bodo odkrila kot posledica kaznivih dejanj, ampak dela se
               intenzivno in storilce teh kaznivih dejanj bodo pripeljani pred sodišče in policija
               in tožilstvo bosta predložila ustrezne dokaze za obsodilne sodbe, tam kjer obstaja
               odgovornost. Sem prepričan.</p>
               <p>Opazili ste, da se je pojavilo tudi nekaj težav pri sodelovanju z našo največjo
               banko, Novo Ljubljansko banko, kjer upam, da sem dovolj jasno povedal in dovolj
               odločno udaril po mizi, da se bodo stvari premaknile. Če uprava banke ne dela
               proaktivno, torej če sama ne opravi svojega dela pri ugotavljanju nepravilnosti v
               svojem sistemu, če tega ne preda policiji, če tudi v nadaljevanju ne sodeluje stalno,
               konstantno s posredovanjem ustreznih podatkov in dokumentacije, potem bo težko
               delati. Ampak moramo vedeti, interes države kot lastnice treh bank je, da se
               nepravilnosti preiščejo in da bodo ljudje, ki so to povzročili, na koncu za svoja
               dejanja odgovarjali.</p>
               <p>Preudarne spremembe uvajam tudi na področju zagotavljanja varnosti v cestnem prometu.
               Z novimi usmeritvami sem policijo usmeril ali ji naročil, da naj ne deluje
               inkasantsko in da naj kontrole hitrosti locira na tiste točke, kjer prihaja do
               nezgod, in na tiste točke, ki jih lokalno prebivalstvo vidi kot problematične, kot
               nevralgične. Se pravi, točke kontrole hitrosti v prometu, če se bodo izvajale skladno
               z mojimi usmeritvami, bodo tam, kjer se dogajajo prometne nesreče, ali tam, kjer se
               lokalni ljudje počutijo ogrožene zaradi objestnežev, divjakov, ki ogrožajo njih in
               njihove otroke.</p>
               <p>Morda samo še svež podatek od danes zjutraj, seveda si za ta podatek ne lastim
               zaslug, se mi pa zdi dober in ga je vredno povedati. Število smrtnih žrtev v
               letošnjem letu je zaenkrat najnižje v zgodovini. Je za 13 odstotkov nižja od istega
               obdobja v lanskem letu. Še vedno drastično preveč! Naša vizija in vizija policije je
               seveda nič, nobene smrtne žrtve.</p>
               <p>Kar sem naštel, so že doseženi rezultati. Pripravljeni pa so še številni projekti, ki
               bodo v kratkem plasirani v politična in javna usklajevanja. Prepovedati nameravamo
               pravnomočno obsojenim posameznikom, da bi delovali v politiki. To je skladno tudi s
               sklepom odbora Državnega zbora, ki je Vladi to naložil. Županom v manjših občinah
               nameravamo dati nepoklicni namesto poklicnega statusa. Omogočiti nameravamo odpoklic
               župana, skladno s predlogi Komisije za preprečevanje korupcije. Pripravljene so
               spremembe Zakona o sistemu plač v javnem sektorju v smeri poenostavitve in večje
               fleksibilnosti plačnega sistema javnega sektorja. Naj spomnim, da je OECD revidiral
               tako imenovano našo plačno reformo in ugotovitve so, da je ta reforma pomenila velik
               pozitiven korak naprej, so nam pa tudi priporočili, da v naslednjem koraku naredimo
               nekaj sprememb v smeri večje fleksibilizacije, da bo sistem bolj fleksibilen,
               omogočil boljše nagrajevanje uspešnejših in da bo bolj enostaven.</p>
               <p>Na Ministrstvu za notranje zadeve torej delamo na polno. Rešujemo probleme, tremo
               orehe, pospravljamo okostnjake, ki nam padajo iz omar. Jaz nisem take sorte človek,
               da bi se, ko sem bil izvoljen za ministra, usedel na fotelj, prekrižal roke, se lepo
               naslonil, prijazno smehljal in čakal križem rok. Navajen sem trdo delati, navajen sem
               reševati probleme. Svojo službo tako razumem. Popolnoma jasno mi je, da se s temi
               rešitvami ne morete vsi strinjati; popolnoma jasno mi je, da če minister dela veliko
               in aktivno, da dviguje prah. Zato ni čudno, da sva se s kolegom Čuferjem prva znašla
               na opozicijskem seznamu za odstrel.</p>
               <p>Še malo bolj konkretno o očitkih iz interpelacije, ki jih v celoti zavračam.</p>
               <p>Najprej glede lokalne samouprave in združevanje občin. Predlagatelji mi očitajo, da
               ogrožam sistem lokalne samouprave in skladnega regionalnega razvoja, ta očitek delijo
               potem na dva dela. V prvem delu mi očitajo, da ogrožam to skozi sistem financiranja
               občin, v drugem delu pa skozi združevanje občin oziroma kot oni pravijo ukinitev.</p>
               <p>Kar se tiče financiranja. Ministrstvo za notranje zadeve ni v vladno ali
               parlamentarno proceduro poslalo nobenega predloga, ki bi poslabševal finančno stanje
               slovenskih občin. Predlagatelji interpelacije se sklicujete na neke stare osnutke, ki
               so bili predmet strokovnih razprav in jih nikoli nisem odobril kot uradni predlog za
               vlado ali parlament. Je pa treba vedeti, da analize obstoječega sistema financiranja
               občin kažejo na resne anomalije in da se bomo morali lotiti resne reforme sistema
               financiranja občin. Anomalije so predvsem – več jih je, ampak, če omenim eno. Zlasti
               so podcenjene finančno tiste občine, ki imajo nesorazmerno velik delež predšolskih
               otrok in šoloobveznih otrok. To so izjemno drage naloge, veliko stanejo in so
               neustrezno ovrednotene v sistemu financiranja občin. Se pravi, ta reforma bo potrebna
               in izpeljana bo skrbno, preudarno in tudi v posvetovanju z reprezentativnimi
               združenji občin.</p>
               <p>Glede združevanja občin. Reforma teritorialne mreže občin v smeri njihovega
               združevanja, krepitve je po mojem prepričanju potrebna in koristna, ker bo okrepila
               občine v razmerju do države in s tem prispeval k decentralizaciji. Zmotno je
               mišljenje, da bo država bolj centralizirana, če bo imela več majhnih, drobnih občin –
               to je čisto narobe! Država bo decentralizirana, če bo imela močne, krepke občine, ki
               bodo lahko uspešno opravljale vse svoje naloge, ki jih po zakonu imajo in ki se bodo
               lahko tudi soočale z državnim centralizmom. Veste, Slovenijo smo preveč razdrobili,
               premajhni smo mi za 212 občin, in drobitve in cepitve nikoli niso prava rešitev.
               Nikoli. Vedno je boljše, če iščemo povezovanja, združevanja in sinergije. Združevanje
               občin bi prispevalo k dvigu njihove upravljavske sposobnosti, okrepilo njihov
               razvojni potencial in omogočilo preusmeritev dela sredstev s financiranja delovanja
               lokalnih funkcionarjev in uradnikov in drugega režijskega balasta v razvoj, v
               investicije, v koristne stvari.</p>
               <p>Naj navedem samo en podatek. Število zaposlenih v občinskih upravah se je od leta
               1995, ko so nastale nove občine, do danes s tisoč 840 povečalo na 4 tisoč 600, za dva
               in polkrat več zaposlenih je danes v občinskih upravah, kot jih je bilo na začetku. V
               tem istem času se je število zaposlenih v upravnih enotah, torej enotah državne
               uprave, zmanjšalo za 15 odstotkov, torej občine so dobesedno podivjale z
               zaposlovanjem. Takšna reforma, ki bi šla v smer združevanja, bi pomembno prispevala k
               boljšemu razvoju podeželja in mest. Za slovensko podeželje je to pozitivna rešitev in
               ne negativna. Močnejše podeželske občine se bodo veliko lažje soočale z državnim
               centralizmom kot pa male, razdrobljene. Pri tem pa moramo poudariti, da Ministrstvo
               za notranje zadeve v vladno proceduro še ni vložilo nobenega predloga reforme, temveč
               nameravamo najprej pripraviti celovito strategijo razvoja lokalne samoupravo, jo
               prediskutirati v strokovni javnosti, z reprezentativnimi združenji občin in potem
               tudi z vami, spoštovane kolegice in kolegi. Torej vam, kolegi iz opozicije, ponujam
               roko za dialog in za nadaljnjo debato o teh vprašanjih. Danes sem pa interpeliran za
               to, da sem sploh razmišljal in na glas povedal, da se zavzemam za združevanje občin.
               Torej v bistvu danes interpelirate mojo svobodo misli, svobodo razmišljanja.</p>
               <p>Očitki, ki se nanašajo na škodljivost strokovnega sporazuma in dogovora s sindikati o
               dodatnih ukrepih na področju plač in drugih stroškov dela, so v celoti neutemeljeni.
               Strokovni sporazum in dogovor o dodatnih ukrepih sta pomembna pogajalska dosežka. Z
               njuno sklenitvijo se je končala stavka v javnem sektorju, se pravi, dosegli smo nek
               socialni mir – ko je Vlada prevzela svoje delo, smo bili v stavki javnega sektorja.
               In drugič, s tem dogovorom smo dosegli izjemno pomembne finančne učinke: v letu 2013
               nekaj nad 100 milijonov, konkretno 108 milijonov, in v letu 2014 za več kot 400
               milijonov. Če tega sporazuma, tega dogovora ne bi bilo, bi bila plačna masa v javnem
               sektorju v letu 2014 za več kot 400 milijonov višja, če seštejemo vse ukrepe, ki jih
               je prinesel sporazum, in tiste ukrepe iz ZUJF, ki jih je sporazum podaljšal in bi
               prenehali veljati leta 2013. Veste, spet mi očitate nekaj, kar je pravzaprav dosežek,
               kar je bil pozitiven rezultat, kar smo morali narediti. Ko sem konec marca prevzel
               ministrstvo, ko je Alenka Bratušek prevzela Vlado, smo ugotovili oziroma se je
               videlo, da je popolnoma jasno, da je proračun v marsikateri točki nerealen. Zlasti je
               bil nerealen v segmentu plač. Prejšnja, Janševa vlada je naredila to napako, da se za
               leto 2013 ni dogovorila s sindikati o ukrepih za znižanje plačne mase. Ali pa, če se
               že ni mogla dogovoriti, ni sprejela vsaj zakona, ki bi to rešil. V letu 2012 je bilo
               to modro narejeno; najprej smo sprejeli ZUJF in na tej podlagi znižali maso za plače
               v proračunu, v letu 2013 pa to ni bilo storjeno. Številke v proračunu so se znižale
               virtualno, ukrepov, ki bi omogočili, da bi te številke realizirali, pa ni bilo. In če
               ne bi ničesar naredili, potem bi konec leta zmanjkalo denarja za plače, decembra ne
               bi mogli izplačati plač. Zato smo morali takoj sesti za pogajalsko mizo in se začeti
               pogovarjati s sindikati.</p>
               <p>Mislim, da se boste nekateri med vami spomnili mojega hearinga, ko sem rekel, da mi
               bo to prva prioriteta. Takoj ko pridem na ministrstvo, sem bom naslednji dan usedel s
               sindikati in bomo začeli pogajanja o plačni masi v letu 2013 in 2014. In to sem tudi
               naredil. Rekel sem, do konca maja se bomo izpogajali, redko kdo je verjel, prva
               sindikalna reakcija je bila, da do takrat se bomo komaj dobro ogreli, ampak 20. maja,
               spoštovane kolegice in kolegi, je bil sporazum sklenjen. Če bi bil tak sporazum
               sklenjen že v začetku leta, bi ukrepi veljali skozi celo leto in bi bilo bistveno
               lažje, potem niti rebalansa proračuna ne bi potrebovali. Tako smo pa to naredili maja
               meseca, tako da je prijelo šele v sredini leta in so ti ukrepi veljali samo v drugi
               polovici leta. Potem pa vi iz tega sporazuma vzamete eno točkico in mi očitate kot
               napako. Glejte, ta točka, torej ta pravica članov sindikatov, da dobijo višjo
               solidarnostno pomoč in jubilejno nagrado kot ostali javni uslužbenci, je v tem
               sporazumu nekaj povsem minornega. Finančne posledice tega v letu 2014 so 1 milijon,
               na drugi strani pa 400 milijonov prihrankov. Se pravi, vi spregledate 400 milijonov,
               pa se zapičite v 1 milijon – to je smešno! Saj tudi meni ta določba v sporazumu ni
               všeč, ampak, veste, kdor se je kdaj pogajal, ve, kaj je pogajalska taktika, in ve, da
               je treba v pogajanjih sklepati kompromise. In s sklenitvijo tega kompromisa,
               spoštovani kolegi iz opozicije, smo mi tej državi omogočili, da bo v letošnjem letu
               izpeljala proračun v plačnem segmentu in da bo tako tudi v naslednjem letu.
               Prihranili smo, če hočete, državi v naslednjem letu 400 milijonov.</p>
               <p>In še nekaj, ta sporna točkica, ki mi jo očitate, je bila v sporazum vnesena na
               podlagi enega zakona, ki je to prvič omogočil, pred tem zakonom kaj takega ne bi bilo
               dovoljeno. In ta zakon je – glej, no, glej – Vizjakov Zakon o delovnih razmerjih! Ta
               zakon je omogočil, da se lahko tak sporazum sklene. V komentarju zakona, ki so ga
               spisali strokovnjaki in strokovnjakinje, Katarina Kresal, Šoltes in nekateri drugi,
               je izrecno navedeno, da se ta določba o možnosti dogovora o višjih pravicah za člane
               sindikata nanaša, denimo, na solidarnostne pomoči. Se pravi, tu smo samo izvajali
               zakon, ki ga je pripravil kolega Vizjak in ki ste ga vsi v Državnem zboru podprli, z
               izjemo Poslanske skupine DL, ki meni, da Zakon o delovnih razmerjih ni prinesel
               zadostne reforme trga dela in čas vse bolj kaže, da je imela samo Državljanska lista
               zares prav.</p>
               <p>Očitki se nanašajo v interpelaciji tudi na poplačilo tretje četrtine plačnih
               nesorazmerij. Mislim, da mi tukaj ni treba izgubljati veliko časa. Zakon, s katerim
               smo to uredili, sledi sodbi Vrhovnega sodišča; sodbi Vrhovnega sodišča Republike
               Slovenije, to smo morali realizirati, gre za spoštovanje načel pravne države, druge
               možnosti ni bilo.</p>
               <p>Glede števila zaposlenih sem povedal.;v državni upravi se znižuje in ne povišuje. In
               ko mi gospod Tonin očita, da na tem področju, da v zvezi s tem spreminjam stališča.
               Poglejte, moja stališča so popolnoma konsistentna. Moja politika glede števila
               zaposlenih v državni upravi je popolnoma enaka od prvega dne, ko sem se začel s tem
               kot politik ukvarjati, to je bilo pa še v letu konec leta 2004, ko sem postal
               minister za javno upravo. Takrat sem rekel, da bomo začeli proces zmanjševanja
               števila zaposlenih v državnih upravi. Ne bomo tega delali na horuk, nisem dajal
               populističnih izjav v stilu pol državnih uradnikov je treba odpustiti, ampak sem
               rekel, da bomo začeli proces zmanjševanja števila zaposlenih. In smo ga! In ga je
               peljala uspešno prva Janševa vlada, ga je nadaljevala uspešno Pahorjeva vlada, ga je
               nadaljevala uspešno druga Janševa vlada in ga nadaljuje uspešno vlada Alenke Bratušek
               in rezultat tega procesa, zastavljenega leta 2005, je, da se je število zaposlenih v
               državni upravi od 1. januarja 2006 do 1. januarja 2013 zmanjšalo od 34 tisoč 387 na
               31 tisoč 967, plus še dodatnih 400 potem v letošnjem letu. Zgolj v civilnem delu
               državne uprave, če odštejemo vojsko in policijo, pa s 17 tisoč 93 na 14 tisoč 859. To
               je uspešna politika zmanjševanja števila zaposlenih, ki jo bomo še nadaljevali, kajti
               državna uprava ima še rezerve, o tem ni nobenega dvoma. Na displaju si lahko ogledate
               tudi krivuljo, kako je število zaposlenih skozi leta padalo.</p>
               <p>Očitki predlagatelja interpelacije v zvezi z zakonom o odškodninski shemi za
               izbrisane so tudi v celoti neutemeljeni. Ta zakon predstavlja realizacijo sodbe
               Velikega senata Evropskega sodišča za človekove pravice z dne 26. junija 2012, izdane
               v zadevi Kurić in drugi proti Sloveniji. Sprejem zakona je bil nujen, saj bi v
               nasprotnem primeru za Slovenijo nastale hude škodljive posledice. Prvič, sodba
               Evropskega sodišča bi ostala nerealizirana, kar bi pomenilo, da Slovenija ne spoštuje
               mednarodnopravnih obveznosti, da ne spoštuje načel pravne države, da ne spoštuje
               človekovih pravic in temeljnih svoboščin in za Slovenijo bi to pomenilo tudi
               nadaljnjo okrnitev mednarodnega ugleda. Verjemite, v svojih stikih s tujimi
               državniki, s tujimi ministri in veleposlaniki sem se pri vprašanju izbrisanih večkrat
               počutil nelagodno, ker tujina je to videla kot madež, ki ga Slovenija kot država mora
               popraviti. No, pa tudi če gledamo čisto pragmatično, če bi prepustili dogodke
               nadaljnjim postopkom pred Evropskim sodiščem za človekove pravice, bi povzročili
               bistveno večje finančne posledice kot pa tako, da smo odškodninsko shemo uredili v
               notranjem pravu Republike Slovenije.</p>
               <p>Prepričan sem, da sprejem zakona o odškodninski shemi za izbrisane ni bila samo
               dolžnost Slovenije zaradi sodbe Evropskega sodišča za človekove pravice, temveč tudi
               moralna in pravna obveza do oseb, ki so jim bile kršene človekove pravice in temeljne
               svoboščine. Pri obravnavi zakona sem poudaril, da je bila Slovenija ob osamosvojitvi
               velikodušna in korektna in širokogrudna, ko je šlo za vprašanje državljanstva.
               Državljanstvo je lahko takrat dobil vsakdo, ki ga je želel dobiti. Škoda, da je
               takrat takratna vlada in takratni parlament – oziroma takrat se je parlament imenoval
               še skupščina – naredila napako pri tistih osebah, ki niso optirale za slovensko
               državljanstvo, so pa želele normalno živeti, prebivati na ozemlju Slovenije še
               naprej. V tem je bila takrat napaka. Če bi samo pustili, da tisti, ki so imeli
               pravico prebivati v Sloveniji do osamosvojitve, da bi normalno imeli stalno
               prebivališče, pravico do stalnega prebivanja še naprej, ne bi bilo nobenih težav. In
               za prebivalce vseh držav tega sveta oziroma za državljane vseh držav tega sveta, ki
               so imeli stalno prebivališče v Sloveniji ob osamosvojitvi, smo to omogočili, za
               pripadnike republik nekdanje SFRJ pa zakon tega ni omogočil. In tu je bila napaka.
               Tudi če kdo misli, da ni bila, sodne instance so to ugotovile, naše Ustavno sodišče,
               Evropsko sodišče za človekove pravice je ugotovilo, da je bila to pravna napaka in
               krivica, ki jo je bilo treba popraviti.</p>
               <p>Pri tem pa posebej poudarjam, da sem pri izbrisanih vedno zagovarjal načelo
               individualno obravnave in da zakon v največji možni meri sledi načelu individualne
               obravnave, kolikor je to pač po 20 letih še mogoče. Če bi problem reševali v 90.
               letih, bi ga bistveno lažje reševali zelo individualizirano, od primera do primera.
               Po 20 letih je to bistveno težje. Pa vendar, zakon omogoča individualno obravnavo že
               skozi krog upravičencev. Do odškodnine bodo upravičeni samo tisti, ki so se v neki
               fazi pobrigali za svoj status, ki so vložili zahtevo za stalno prebivališče, ali za
               državljanstvo, ali so celo ves čas živeli v Sloveniji kot ilegalci, torej nezakonito,
               brez urejenega statusa. Tisti, ki nikoli v vsem tem času niso izrazili interesa,
               pokazali neke aktivnost, tistim pravice ne dajemo. Torej, bi se sedaj pojavili
               nekateri samo zaradi odškodnin in rekli: <q>"Poglejte me, tu sem, po 20 letih sem se
               spomnil, da sem bil izbrisan in bom sedaj uveljavil odškodnino."</q> Ne, tega zakon ne
               omogoča!</p>
               <p>In drugič, višino odškodnine zakon le deloma pavšalizira. 50 evrov na mesec izbrisa
               ali skupaj največ približno 12 tisoč evrov, to je pavšal. Od tu naprej pa imajo
               posamezni izbrisani pravico uveljavljati svoj zahtevek pred sodiščem. V tem zahtevku,
               v tem postopku, v pravdi mora vsakdo dokazati višino nastale škode in vzročno
               povezavo med izbrisom in višino škode z dokumenti, s pričami in z drugimi dokaznimi
               sredstvi. Torej, od primera zelo individualizirano. V parlamentarni razpravi sem
               jasno in nedvoumno pojasnil višino predvidenih finančnih posledic. Predvidena višina
               finančnih posledic je 130 milijonov v petih letih, seveda upoštevaje določene
               predpostavke. Ne moremo s stoodstotno gotovostjo napovedati, koliko izbrisanih se bo
               odločilo sploh za vložitev zahteve za pavšal in koliko jih bo potem nadaljevali v
               pravdnem postopku. Mi smo izhajali iz predpostavke, ki je, po mojem mnenju, previdna
               in konzervativna, da bodo vsi zahtevali pavšal in da se jih bo potem polovica
               odločila za nadaljnjo sodno pot in da bodo v tej sodni poti vsi iztožili maksimum. Če
               bo to tako, potem nas bo stalo 130 milijonov v petih letih.</p>
               <p>Zakon o odškodninski shemi za izbrisane bi morala Slovenija skladno s sodbo sprejeti
               že do 26. junija letos. Ko sem prišel na ministrstvo, o njem ni bilo ne duha ne
               sluha, od zakona ni bilo niti <q>"z"</q>. Pa nas je od izteka roka ločilo le še nekaj
               mesecev – trije! Obstajala je strokovno močna in zavzeta medresorska delovna skupina,
               izvrstni pravniki, izvrstni strokovnjaki, politične volje in usmeritve, da je problem
               treba rešiti v roku, pa ni bilo. To je bilo skrajno neodgovorno politično igranje z
               interesi države. Tudi glede tega problema sem vam že na hearingu napovedal, da ga bom
               reševal prioritetno. Če boste pogledali magnetogram mojega hearinga in to, kar vam
               danes pripovedujem, boste videli, da je tisti načrt dela, ki je bil takrat
               zastavljen, da mu sledimo zelo podrobno.</p>
               <p>V osmih mesecih smo zakon pripravili, ga medresorsko uskladili, se dvakrat sestali s
               predstavniki izbrisanih, žal nismo našli skupnega jezika, zakon spravili skozi vladno
               proceduro, skozi vse tri parlamentarne obravnave in tudi skozi obravnavo na Državnem
               svetu, kjer je bil predlagan, a k sreči neizglasovan veto. Se je pa pokazalo, kako
               prav smo imeli tisti, ki smo predlagali ukinitev Državnega sveta. Razprava v Državnem
               svetu in argumenti so bili – se opravičujem, ker si bom dovolil uporabiti ta
               slengovski izraz – so bili copy-paste razprave SDS v Državnem zboru. Točno to, kar je
               govoril gospod Grims v Državnem zboru, se je copy-paste preneslo v predlagani veto
               Državnega sveta. Toliko o apolitičnosti, nestrankarski naravi in tako naprej
               Državnega sveta, institucije, ki je ne bi bilo več, če bi sledili predlogu
               Državljanske liste v Državnem zboru, pa je žal zmanjkalo nekaj glasov. Torej, zakon
               smo spravili skozi proceduro hitro in učinkovito, z zakonom smo, upam da v celoti,
               zaprli problem, ki se vleče že 20 let, postavili podlago za popravo krivic in popravo
               pravne napake, za katero so odgovorni tisti, ki so leta 1992 predlagali in sprejeli
               Zakon o tujcih.</p>
               <p>V zadnjem času sem bil trikrat v Strasbourgu, udeležil sem se Odbora ministrov, ki
               spremlja uresničevanje sodb Evropskega sodišča za človekove pravice, srečal sem se z
               generalnim sekretarjem Sveta Evrope gospodom Jaglandom, srečal sem se s komisarjem
               Sveta Evrope za človekove pravice gospodom Muižnieksom, nazadnje ko sem poročal o
               sprejetem zakonu, so bile reakcije takšne, da smo bili lahko tam prisotni Slovenci
               ponosni; ponosni da prihajamo iz Slovenije, ker smo si v tej zadevi povrnili ugled
               države, ki spoštuje vladavino prava, človekove pravice in svoje zaveze. Tudi številni
               veleposlaniki v Ljubljani so mi čestitali ob sprejemu tega zakona.</p>
               <p>Ob koncu te razlage mojega odgovora, mi dovolite da se še posebej zahvalim
               predlagateljem interpelacije Mateju Toninu in Novi Sloveniji za prisrčne
               rojstnodnevne čestitke, ki sem jih dobil na SMS in elektronsko pošto in sem jih
               razumel kot priredbo krščanskega načela: ljubi svojega interpeliranca.</p>
               <p>Spoštovane kolegice in kolegi! Interpelacija, o kateri bo danes tekla razprava, je
               popolnoma neutemeljena in roko na srce – mag. Matej Tonin in kolegi iz Nove
               Slovenije, SDS in Slovenske ljudske stranke – pomeni tudi tratenje časa in
               davkoplačevalskega denarja. Velika večina ljudi, s katerimi se te dni pogovarjam,
               tako misli. Vem, videl sem, da interpelacija javne podpore nima, vaši člani in vaši
               podporniki jo podpirajo, ker ste jo vi vložili. Vendar se res sprašujem, ali ne bi
               bilo pametno ta dan in naslednje dneve posvetiti razpravam o bistveno pomembnejših
               vprašanjih, ki tarejo našo državo. Ko bomo – bomo! – zaprli bančno luknjo, ko smo
               končno prišli na čisto, kakšno je stanje v javnih financah in bančnem sistemu v tej
               državi, zdaj prihaja trenutek odboja. Zdaj prihaja trenutek, ko bomo lahko, ko bodo
               ustvarjeni pogoji za novo gospodarsko rast in ko bomo morali vsak trenutek svojega
               posvetiti slovenskemu gospodarstvu, da mu damo kisik, da mu omogočimo večjo
               konkurenčnost, zato da bomo spet imeli gospodarsko rast, ker ta pa bo rešila
               marsikateri problem. Na ta način in samo na ta način bomo lahko odplačali naše
               dolgove, ki smo si jih nabrali, na ta način in samo na ta način bomo lahko vzdržali
               socialno državo, pokojnine, socialne transferje, javno šolstvo, javno zdravstvo in
               vse ostalo. Vse kar mi očitate, to je ideja o združevanju občin, dogovor s sindikati
               o znižanju plač, rešitev problematike izbrisanih, so v resnici dosežki, na katere sem
               ponosen in so rezultati trdega dela. V osmih mesecih sem skupaj s sodelavci rešil
               veliko problemov, ki so pestili Slovenijo, pokopal nekaj okostnjakov, ki so popadali
               iz omar, očistil nekaj umazanije. Če tega ne bi delal, če tega ne bi naredil, potem
               bi si zaslužil vašo interpelacijo. V bistvu me interpelirate zato, ker učinkovito
               delam. Tako razumem to interpelacijo.</p>
               <p>Vse odločitve, ki sem jih sprejel, sem jih sprejel na podlagi svojega strokovnega
               znanja, tega mi tudi v opoziciji nikoli niste oporekali, in na podlagi liberalnih
               vrednot, v katere verjamem in verjame tudi moja Državljanska lista; to pa so; pravna
               država, pravičnost, svoboda, medsebojno spoštovanje, dialog, človekove pravice in
               pametno, racionalno upravljanje države. Pri vsem svojem delu in pri vsaki svoji
               odločitvi, tako kot vsak človek izhaja iz svojih vrednot, jaz izhajam iz teh vrednot.
               Natančno vem, kaj hočem kot minister doseči, vem, kaj delam, odločitve, ki jih
               sprejemam, so premišljene in vedno izberem najboljšo možno, skladno s svojim znanjem
               in skladno s svojimi vrednotami. Seveda pa sprejemam tudi drugačna stališča in jasno
               mi je, da v nekaterih točkah z opozicijo ne bomo prišli skupaj, recimo, glede
               vprašanja, ali je v Sloveniji preveč občin, ali so občine premajhne, predrobne. Tukaj
               ne bomo prišli skupaj, ampak to današnjo razpravo o interpelaciji razumem kot neko
               soočenje konceptov; legitimno, politično soočenje konceptov. To je v redu. Škoda
               samo, da se s tem ukvarjamo danes. Lahko bi počakali nekaj mesecev, ko bo Vlada
               prišla s strategijo lokalne samouprave v parlament in bi takrat, ko bo prav temu
               posvečen čas, opravili to razpravo in ne bi danes tratili tega časa.</p>
               <p>Spoštovane kolegice in kolegi iz opozicije, z zamerami, prepiri, metanjem polen pod
               noge ne boste prispevali k izboljšanju stanja v Sloveniji. Raje stopimo skupaj in
               sodelujmo pri iskanju najboljših rešitev za našo državo. Veliko problemov in veliko
               umazanije je še ostalo in volje za delo mi še ni zmanjkalo. Ni lahko delati v vladi v
               teh težkih časih, to delo je povezano z velikimi napori, odrekanji, frustracijami
               tudi, hkrati pa tudi osrečuje, saj vem, da ta vladna ekipa, s predsednico na čelu,
               deluje v dobro države in premika stvari v pravo smer.</p>
               <p>Hvala, ker ste me poslušali, zdaj bom pa spet jaz prisluhnil vam.</p>
            </sp>
            <sp who="SDZ6:TomcRomana">
               <speaker>PODPREDSEDNICA ROMANA TOMC:</speaker>
               <p>Hvala lepa ministru dr. Gregorju Virantu.</p>
               <p>Sledi predstavitev stališč poslanskih skupin.</p>
               <p>Besedo ima gospa Ljudmila Novak v imenu Poslanske skupine Nove Slovenije.
               Izvolite.</p>
            </sp>
            <sp who="SDZ6:NovakLjudmila">
               <speaker>LJUDMILA NOVAK (PS NSi):</speaker>
               <p>Spoštovana podpredsednica parlamenta, spoštovani gospod minister, kolegice in
               kolegi!</p>
               <p>Interpelacija je demokratični institut, ki ga moramo, ki lahko uporabljamo poslanci.
               In če minister Gregor Virant spoštuje vse demokratične institute, potem nam naj nikar
               ne odreka te možnosti, da ga interpeliramo takrat, ko mi mislimo, da dela napake, in
               ne takrat, ko bo on določil čas. Očitno pa je interpelacija tudi dober čas za
               ministra samega, saj smo prej slišali, kako se je lahko pohvalil z vsemi svojimi
               dosežki. In interpelacija je tudi čas, ko lahko povemo svoje pripombe, ko lahko
               povemo svojo kritiko in morda, ker ta minister spoštuje dialog, bo kakšen naš predlog
               v prihodnosti tudi upošteval. Zato mi interpelacijo predvsem razumemo kot instrument,
               preko katerega lahko ministru povemo, kaj po našem mnenju dela narobe in mu damo tudi
               kakšna priporočila, da bi odslej delal drugače ali vsaj v nekaterih točkah.</p>
               <p>V nobenem primeru mu nismo očitali nedelavnosti. Menimo, da je ta minister zelo
               delaven, ampak če ima človek preveliko delovno vnemo, lahko naredi tudi mnoge napake.
               In prav to zaletavost mi očitamo ministru Virantu, kajti prav s prehitrim govorjenjem
               o ukinjanju občin in ukrepih, ki jih bo izvedel, je naredil v Sloveniji veliko slabe
               volje. Čeprav dejansko še ni ničesar od tega izvedel, je bilo o tem ogromno
               govorjenja, pa ne samo s strani opozicijskih poslancev, ampak s strani celotne
               slovenske javnosti, torej je treba paziti tudi na besede, da preveč ne prehitevajo
               misli in na koncu se izkažejo tudi kot zelo škodljive. Torej, je čas interpelacije
               lahko dober čas, da premislimo svoja dejanja in morda upočasnimo korak, kljub temu da
               minister rešuje mrtvece, okostnjake iz omar in tre orehe – resda bomo kmalu pekli
               potico zato je tudi to potrebno.</p>
               <p>Najvišje funkcije v državi morajo zasedati izključno osebe z integriteto, to je cilj,
               h kateremu stremijo tako politične stranke kot tudi volivci. In kakšne lastnostni se
               pričakuje od najvišjih državnih funkcionarjev? Na spletnih straneh Komisije za
               preprečevanje korupcije lahko preberemo definicijo integritete, pa si jo oglejmo.
               Integriteta je celovitost, skladnost, pristnost, poštenost in verodostojnost. Oseba z
               integriteto je oseba, ki govori, kar misli, in dela to, kar govori. Njena dejanja so
               skladna z moralnimi normami in veljavnim pravnim redom. Ali je minister dr. Gregor
               Virant oseba z integriteto, ali res dela to, kar govori? Predlagam, da si na to
               vprašanje odgovori minister sam, ampak tudi samokritično. Mi pa bi se osredotočili na
               vprašanje, ali so njegova dejanja skladna z moralnimi normami in pravnim redom.</p>
               <p>Prvi in glavni očitek, ki ga naslavljamo na ministra in postavlja pod vprašaj njegovo
               integriteto, je njegov načrt prisilnega združevanja občin. Ta predlog posega v
               ustavno zagotovljeno pravico do samoodločitve državljanov. Ustava namreč v 139. členu
               ureja kriterij, kako se določa območje občine. Občina je po ustavni dikciji eno ali
               več naselij, ki so povezana s skupnimi potrebami in interesi prebivalcev. Volja
               prebivalcev pri ustanavljanju občine se izrazi na referendumu. To so torej ustavna
               izhodišča za oblikovanja območja občin in postopek njihove ustanovitve. To ustavno
               načelo je bilo pri ustanavljanju sedanjih občin tudi spoštovano. Samo po enakem
               postopku kot ustanovitev lahko poteka postopek morebitnega ukinjanja občin, torej
               prenehanje vsake posamezne občine se lahko izvede samo z referendumom in nikakor ne
               na način, kot ga je v javnosti predstavljal gospod minister. Torej, postopek
               ukinjanja ali združevanja občin z nekim prisilnim predpisom, ki bi ga pripravila in
               izglasovala sedanja koalicijska večina, je neustaven. Nobeni razlogi, tudi
               javnofinančni prihranki, ne morejo opravičevati takšnih neustavnih poti za poseganje
               v sistem lokalne samouprave. Ne le formalni, tudi močni vsebinski razlogi govorijo
               proti reformam na področju lokalne samouprave na način, kot ga je predstavil minister
               za notranje zadeve dr. Gregor Virant. Se pa z njim strinjamo, da določene reforme pa
               so potrebne. Obstoječi sistem lokalne samouprave se je v dosedanjem obstoju izkazal
               za uspešnega in dobro delujočega. Z njim smo se v dosedanjih letih, lahko rečemo,
               približevali cilju skladnega regionalnega razvoja. Zlasti manjše podeželske občine so
               velik del sredstev namenjale ureditvi lokalne oskrbe lokalnega prebivalstva. Zgradile
               so se ceste, pločniki, vodovodi, kanalizacijska omrežja in telekomunikacijska
               infrastruktura. Če se peljemo po Sloveniji, tudi v bolj oddaljene ali celo zakotne
               kraje, lahko vidimo, da imajo naselja urejene ceste in druge javne površine – seveda
               za nas noben kraj ni zakoten. Vsa ta infrastruktura je bila v veliki meri financirana
               oziroma sofinancirana s sredstvi Evropske unije. Z investicijskimi projekti so bile
               občine pomemben člen za blaženje gospodarske krize, saj je izvajanje investicij v
               infrastrukturo omogočalo delo in preživetje številnim gospodarskim subjektom,
               gospodarskim družbam in samostojnim podjetnikom, zlasti s področja gradbeništva, ki
               so bili sicer v času gospodarske in finančne krize najbolj na udaru.</p>
               <p>Pred napovedanimi posegi v sistem lokalne samouprave se minister ni posvetoval s
               stroko in reprezentativnimi združenji lokalne samouprave, čeprav ves čas zatrjuje,
               kako je za dialog. Strokovnjaki s področja lokalne samouprave so naknadno v odzivih
               na napovedane posege opozorili na vprašanja, ki jih je minister očitno prezrl. Gre za
               vprašanja pristojnosti občin, zlasti za tiste pristojnosti, ki jih je država
               prenašala na občine s številnimi novimi zakoni. Torej gre za področja, ki vsebinsko
               sodijo v pristojnost države, pa jih je država brez predhodnih analiz finančnih in
               drugih učinkov prenesla na občine. Naj kot primer navedem Zakon o zdravstvenem
               varstvu in zdravstvenem zavarovanju. Država je na lokalne skupnosti prevalila strošek
               plačevanja obveznega zdravstvenega zavarovanja za državljane Republike Slovenije, ki
               so brezposelni oziroma niso zavarovani na kateri koli drugi podlagi. Z novelo tega
               zakona, sprejeto prejšnji mesec, pa je država lokalnim skupnostim naložila plačilo
               stroškov obveznega zdravstvenega zavarovanja še za tujce brez zaposlitve. Pa morda še
               drug primer, plačilo oziroma doplačilo stroškov oskrbnine v domovih za ostarele je
               država prav tako prevalila v breme občin. Tudi ta strošek je pravzaprav po vsebini
               breme države. Po ustavi smo socialna država in bi moralo biti zagotavljanje socialne
               varnosti vseh državljanov pristojnost, predvsem pa dolžnost države. Minister bi se
               torej moral namesto z reorganizacijo lokalne samouprave pričeti najprej ukvarjati z
               vprašanji prerazdelitve pristojnosti med občinami in državo in to prepoznati kot
               osnovno vsebinsko problematiko, kjer je mogoče dosegati racionalizacijo poslovanja in
               zmanjševanje izdatkov lokalne samouprave. Ukinjanje občin pa ni prava pot za
               racionalizacijo lokalne samouprave. O tem smo v Novi Sloveniji-krščanski demokrati
               prepričani in smo na to ves čas tudi glasno opozarjali. Sistem lokalne samouprave je
               eden redko dobro delujočih sistemov v državi in poseganje vanj na način, kot ga je
               predstavil minister, pomeni za Slovenijo veliko škodo.</p>
               <p>V Novi Sloveniji smo interpelacijo zoper ministra vložili tudi zaradi nepravilnosti
               pri izplačilu plač javnim uslužbencem, predvsem previsoko obračunanih in izplačanih
               plač nekaterim javnim uslužbencem. Minister je v tem kontekstu javno pozival k
               nespoštovanju zakonodaje. V oddaji Odmevi na TV Slovenija 29. avgusta 2013 je
               razlagal, da preveč izplačanih plač ne bo treba vračati, in se pri tem skliceval na
               zakon, ki še niti ni bil v proceduri, ignoriral pa je veljavni zakon, po katerem
               nekateri plače že vračajo.</p>
               <p>Naslednji očitek ministru za notranje zadeve o nezakonitosti njegovega dela je podpis
               stavkovnega nesporazuma in dogovora o varčevalnih ukrepih v javnem sektorju do konca
               leta 2014. Z njima je minister zagotovil članom reprezentativnih sindikatov, ne pa
               tudi drugim javnim uslužbencem, za 20 odstotkov višja izplačila solidarnostne pomoči
               in jubilejnih nagrad. Ali ne gre za podkupovanje? Tak dogovor je po našem prepričanju
               nezakonit in diskriminatoren, posebej sporno pa se nam zdi dejstvo, da se članom
               sindikata zagotavlja kakršno koli večje upravičenje doplačil iz državnega proračuna.
               Take morebitne prednosti bi se članom sindikata lahko zagotavljale izključno iz
               finančnih sredstev sindikata. Prepričani smo, da bo to določilo dogovora o
               varčevalnih ukrepih slej kot prej predmet ustavne presoje in te presoje ne bo
               preneslo.</p>
               <p>Krščanski demokrati ministru tudi očitamo za državo škodljivo delovanje v primeru
               povračila odškodnin tako imenovanim izbrisanim. Zakon o povračilu škode osebam, ki so
               bile izbrisane iz registra stalnega prebivalstva, je po svojem konceptu v nasprotju s
               splošnimi pravili odškodninskega prava. Predvsem nasprotujemo izključitvi
               individualne obravnave vsakega posameznega primera izbrisa. Zakon je po svoji vsebini
               tudi nepošten, predvsem do tistih, ki so si svoj status pravilno in pravočasno
               uredili, saj prav ti do odškodnin ne bodo upravičeni ali pa bodo njihove odškodnine
               najnižje. Krščanski demokrati Nove Slovenije bomo zaradi teh razlogov interpelacijo
               zoper ministra za notranje zadeve dr. Gregorja Viranta tudi podprli.</p>
               <p>Zaradi dveh majhnih napakic sta odstopila dva ministra, dva predsednike Nemčije, zato
               tudi majhnih napakic ne gre tako zlahka opravičevati.</p>
            </sp>
            <sp who="SDZ6:TomcRomana">
               <speaker>PODPREDSEDNICA ROMANA TOMC:</speaker>
               <p>Hvala lepa gospe Novakovi.</p>
               <p>Poslanska skupina Pozitivne Slovenije, gospod Jani Möderndorfer. Izvolite.</p>
            </sp>
            <sp who="SDZ6:MöderndorferJankoJani">
               <speaker>JANI MÖDERNDORFER (PS PS):</speaker>
               <p>Dober dan. Spoštovani poslanke, poslanci, ostali navzoči!</p>
               <p>Ponovno se nam postavlja isto vprašanje kot pri interpelaciji o delu ministra za
               finance. Čemu? Iz argumentov, navedenih v interpelaciji, bi lahko sklepali, da je
               razlog le en: spodkopavanje vladajoče koalicije ali navadno politikantstvo. Kljub
               temu da je interpelacija pripravljena mnogo bolje kot prejšnja in bi lahko rekli, da
               se je opozicija iz svoje prejšnje napake marsikaj naučila, pa vseeno ne bi mogli
               reči, da je namenjena za dosego osnovnega namena tega instituta, ki naj bi služil kot
               mehanizem nadzora, in izraz same demokracije. Interpelacija je uveljavljen
               parlamentarni institut parlamentarnega nadzora nadaljevanjem vlade ali posameznega
               ministra, katerega okvirji so določeni že v sami Ustavi Republike Slovenije. V
               interpelaciji pa naj bi parlament zastavil formalna vprašanja, na katere mora vlada
               ali minister odgovoriti in s tem upravičiti svojo politiko. Kljub temu da je ta
               interpelacija pripravljena mnogo bolje in se dejansko nanaša na vprašanja s področja
               ministrstva za notranje zadeve, tega pri prvi namreč ni bilo, pa je vsebina popolnoma
               tudi zgrešena.</p>
               <p>Interpelacija je namreč sestavljena iz treh točk. Prva od teh se nanaša na predlog
               zakona, ki ga praktično sploh še ni. Bil je sicer objavljen na spletnih straneh
               ministrstva, ni pa bil ne predmet koalicijskega usklajevanja, ne predmet obravnave na
               seji Vlade in posledično tudi v zakonodajni postopek ni bil vložen.</p>
               <p>Druga točka se v prvem delu nanaša na podpis strokovnega sporazuma in dogovora o
               dodatnih ukrepih na področju plač in drugih stroškov dela v javnem sektorju za
               uravnoteženje javnih financ ter v drugem delu na podpis izjave, na podlagi katere se
               je zamaknilo izplačilo v zvezi z odpravo tretje četrtine plačnih nesorazmerij.</p>
               <p>Tretja točka pa se nanaša na oškodovanje državnega proračuna, ki naj bi bilo
               povzročeno s sprejemom Zakona o povračilu škode osebam, ki so bile izbrisane iz
               registra stalnega prebivalstva.</p>
               <p>Če povzamem, predlagatelji interpelacije menijo, da mora biti minister za notranje
               zadeve razrešen. Pa pojdimo po vrsti. Prvič, zaradi zakona, ki ga sploh še ni bilo in
               ga tudi ne bo. Drugič, zaradi podpisa sporazuma za znižanje plač v javnem sektorju,
               ki je moral biti sklenjen zaradi nerealnega proračuna, ki ga je sprejela vlada Janeza
               Janše. Tretjič, zaradi spoštovanja in izvršitve sodbe Vrhovnega sodišča Republike
               Slovenije. In četrtič, pa celo zaradi spoštovanja in izvršitve sodbe Velikega senata
               Evropskega sodišča za človekove pravice. Iz tega bi lahko potegnili zaključek, da
               trenutna opozicija ne želi Slovenije, ki spoštuje pravno državo, pač pa želi
               brezvladje, konstantne delitve na <q>"vaše"</q> in <q>"vse ostale"</q>, predvsem pa okolje, v
               katerem se napake posameznikov ali skupin zlahka skrijejo.</p>
               <p>Glede na to, da interpelacija je uperjena zoper ministra enega od temeljnih
               državotvornih ministrstev, bi od predlagateljev pričakovali, da je utemeljena in zelo
               dobro argumentirana. Tega pa ne moremo ravno reči, saj niti eden od navedenih
               argumentov ne zdrži.</p>
               <p>Prva točka se torej nanaša na Zakon o financiranju občin, ki ni bil nikoli vložen v
               zakonodajni postopek. Kljub temu da se sicer zavedamo, da je treba sistem
               financiranja občin nujno spremeniti in prilagoditi trenutnim razmeram, pa je
               trenutek, ko se uvaja davek na nepremičnine, za takšne spremembe, povsem
               neprimeren.</p>
               <p>Zakon o financiranju občin je bil tako na spletnih straneh ministrstva objavljen pred
               sprejemom Zakona o davku na nepremičnine. Zaradi sprejema le-tega je postal do
               nadaljnjega brezpredmeten. O sistemu financiranja občin pa je bila že opravljena
               razprava na nujni seji Odbora za notranje zadeve, javno upravo in lokalno samoupravo,
               ki je bila sklicana na zahtevo SLS, torej na zahtevo sopodpisnice interpelacije. Na
               tej isti seji so bile podane obrazložitve na vse očitke, ki se nanašajo na ukinitev
               občin, na nesorazmerno in nepravično nižanje sredstev manjšim in finančno šibkejšim
               občinam, jasno pa je bilo povedano tudi, da do nadaljnjega večjih posegov v področje
               lokalne samouprave ne bo. Prav tako ne bo upravnih okrajev. Predlog, da se torej
               minister razreši s funkcije zaradi predloga zakona, ki ga ni obravnavala ne Vlada ne
               Državni zbor, je torej povsem nesmiseln in neutemeljen.</p>
               <p>Druga točka interpelacije se nanaša na sklenitev stavkovnega sporazuma in dogovora o
               dodatnih ukrepih na področju plač in stroškov dela v javnem sektorju za uravnoteženje
               javnih financ, ki naj bi bila za Republiko Slovenijo škodljiva, saj nimata ustrezne
               zakonske podlage. Navedena dokumenta sta bila realizirana z Zakonom o spremembah in
               dopolnitvah Zakona o sistemu plač v javnem sektorju, Zakonom o spremembah in
               dopolnitvah Zakona o izvrševanju proračunov Republike Slovenije za leti 2013 in 2014
               ter posameznimi aneksi h kolektivnim pogodbam.</p>
               <p>Na seji Državnega zbora, kjer je bila obravnavana novela Zakona o sistemu plač v
               javnem sektorju, nobena od opozicijskih strank zakonu ni nasprotovala. Nova Slovenija
               mu je v predstavitvi stališča celo napovedala podporo. Jožef Horvat je namreč
               povedal, da podpirajo ukrepe za hitro in korenito zmanjšanje javnofinančnih izdatkov
               ter da bodo zakon podprli. Na koncu pa so se pri glasovanju žal tudi vzdržali.</p>
               <p>Na seji matičnega odbora je tudi gospa Ramšak povedala, da je vsak ukrep, ki gre v
               pozitivni smeri, sprejemljiv tudi za Slovensko demokratsko stranko. Potrdil pa ji je
               tudi gospod Jerovšek, ki je dejal, da pozdravlja sporazum in smatra zakon za
               potrebnega v dani situaciji. Pri glasovanju o zakonu na seji Državnega zbora pa se je
               celotna opozicija nato vzdržala.</p>
               <p>Očitno pa je, da je tudi danes ta dana situacija tudi zelo drugačna, saj predlagajo,
               da se zaradi teh istih dokumentov ministra kar razreši.</p>
               <p>Da se pri opoziciji situacija pogosto spreminja se je pokazalo tudi ob sprejemanju
               zakona, s katerim se je uredilo izplačilo plačnih nesorazmerij. Najprej so bili sploh
               proti kakršnemu koli izplačilu, malo kasneje pa so želeli takojšnje izplačilo v
               enkratnem znesku, še malo kasneje pa so zahtevali, da bi ministrstvo naložilo
               državnemu pravobranilstvu, da vloži kar ustavno pritožbo in na ta način zaščiti
               državni proračun, na koncu pa so ponovno, da se izplača v enem znesku in to kar
               takoj.</p>
               <p>Predlagatelji v tem delu predvsem pozabljajo, da je bil zakon sprejet zaradi
               odločitve Vrhovnega sodišča Republike Slovenije, Ustava pa še vedno določa, da je
               Vrhovno sodišče najvišje sodišče v državi. Pri predlagateljih načelo pravne države
               najverjetneje ne obsega izvrševanja sodnih odločb, saj v nasprotnem primeru ne zakonu
               in ne načinu ne bi nasprotovali. Vsekakor pa zaradi izvršitve določb najvišjega
               sodišča v državi ne bi predlagali razrešitve ministra. V zadnji točki pa gredo
               predlagatelji še dlje. Razrešitev ministra namreč predlagajo celo zaradi izvršitve in
               spoštovanja sodbe Velikega senata Evropskega sodišča za človekove pravice, ki je
               jasno določilo, da je Republika Slovenija z izbrisom kršila človekove pravice ter da
               zgolj priznanje te kršitve in izdaja dovoljenja za stalno prebivanje niso primerna in
               zadostna poprava krivic na državni ravni, če ni ponujeno tudi ustrezno
               zadoščenje.</p>
               <p>Dejstvo je, da Pozitivna Slovenija kot nova stranka na političnem prizorišču prav
               gotovo ni odgovorna za sam izbris in tudi za neodpravljanje njegovih posledic. Kljub
               temu pa menimo in tudi verjamemo, da mora Državni zbor kot zakonodajno telo priznati
               izbris, skupaj s posledicami, kot sistematično in grobo kršitev človekovih pravic.
               Tudi v Pozitivni Sloveniji, poleg Ustavnega sodišča Republike Slovenije ter
               Evropskega sodišča za človekove pravice označujemo izbris kot diskriminatoren in
               nezakonit ukrep takratnih oblasti, predvsem pa kot hudo kršitev človekovih pravic,
               večjo kot katero koli drugo kršitev, ki jo je naša država v svojem kratkem obstoju
               zagrešila. Ampak, očitno so naše prioritete in vrednote malo drugačne, medtem ko je
               pri nas pravna država uvrščena zelo visoko, je očitno na strani opozicije vedno
               nižje. V Pozitivni Sloveniji menimo, da je minister v svojem odgovoru na
               interpelacijo zadovoljivo pojasnil razloge za svoja dejanja in zakonitost svojih
               ravnanj in ovrgel vse neutemeljene očitke predlagateljev, posledično tudi predlagamo
               Državnemu zboru Republike Slovenije, da po opravljeni razpravi o interpelaciji ne
               sprejme predlaganega sklepa o razrešitvi s funkcije ministra za notranje zadeve.
               Hvala lepa.</p>
            </sp>
            <sp who="SDZ6:TomcRomana">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>V imenu Poslanske skupine Slovenske demokratske stranke ima besedo gospa Eva
               Irgl.</p>
            </sp>
            <sp who="SDZ6:IrglEva">
               <speaker>EVA IRGL (PS SDS):</speaker>
               <p> Najlepša hvala za besedo. Spoštovani poslanke, spoštovani poslanci, spoštovani
               minister za notranje zadeve dr. Gregor Virant!</p>
               <p>V Poslanski skupini Slovenske demokratske stranke smo se odločili, da prispevamo
               podpise pod vašo interpelacijo, saj se strinjamo, da je treba spregovoriti o vašem
               delu in odgovornosti ter na koncu tudi sprejeti sklep, da se vas zaradi škodljivega
               delovanja, ki ga bom pojasnila v nadaljevanju, ter objektivne odgovornosti v
               nekaterih primerih razreši s funkcije ministra za notranje zadeve.</p>
               <p>Kot je že predlagatelj uvodoma pojasnil, vas v funkciji ministra za notranje zadeve
               interpeliramo zaradi štirih, po naše izjemno spornih, nesprejemljivih, tudi z
               integriteto povezanih vprašanj, zaradi neustavnih odločitev, vezanih na enakost
               obravnavanja javnih uslužbencev, ter zaradi samovoljnih in nepremišljenih ravnanj
               glede zmanjševanja števila občin.</p>
               <p>Preden se v stališču Poslanske skupine Slovenske demokratske stranke osredotočim na
               nekatere očitke, ki jih predlagatelji navajamo v interpelaciji, mi dovolite, da
               pojasnim, da smo v Poslanski skupini SDS takrat, ko je Nova Slovenija napovedala
               vložitev interpelacije zoper ministra za notranje zadeve, še pred sopodpisom želeli,
               da se interpelacija zoper dr. Gregorja Viranta ustrezno dopolni z nekaterimi
               ključnimi vsebinskimi vprašanji, vendar žal z njimi nismo uspeli, pa čeprav so povsem
               na mestu in zahtevajo argumentirane odgovore ministra.</p>
               <p>V Slovenski demokratski stranki smo želeli, da se interpelacija dopolni z naslednjimi
               poudarki: v interpelaciji imamo očitek, ki govori o poskusu ogrožanja sistema lokalne
               samoupravi, mi pa smo želeli, da se ta očitek še dopolni s tem, da se pojasni
               privilegiran položaj Mestne občine Ljubljana v primerjavi z ostalimi občinami, za kar
               je nedvomno odgovoren minister, ki ga danes interpeliramo, saj pokriva tudi področje
               lokalne samouprave. Pri tem naj vas, spoštovane poslanke, spoštovani poslanci,
               spomnim na zapisnik sestanka med predstavniki Mestne občine Ljubljana in predstavniki
               Vlade Republike Slovenije z dne 23. 7. 2013, ki izkazuje dejstvo, da trenutna vlada
               skrbi predvsem za dodatno prelivanje sredstev davkoplačevalcev v Mestno občino
               Ljubljana. S tem Mestno občino Ljubljana postavlja v privilegiran položaj, predvsem
               pa ustvarja nedopustno neenakost do ostalih občin, z vsem spoštovanjem sicer do
               glavnega mesta Ljubljane in do njenih prebivalcev. Pristojni minister je pri tem,
               žal, opustil dolžno skrbnost za enakomeren razvoj Slovenije in je zato tudi
               odgovoren. Naj tudi pojasnim, da je Vlada ignorirala srečanje s predstavniki tako
               mestnih občin kot ostalih občin v Narodnem domu v Celju 23. oktobra letos. Prav nihče
               od predstavnikov Vlade se tega srečanja ni udeležil. Da ne govorim o obiskih Vlade na
               terenu, ki jih v drugih regijah praktično ni. Nesporno je, da bi bili obiski Vlade po
               slovenskih regijah enkrat mesečno nujnost z vidika pravičnejše razdelitve sredstev za
               reševanje problemov v naši državi. To je neizogibno tudi z vidika enakomernejšega
               razvoja Slovenije.</p>
               <p>Želeli smo tudi da se k tej interpelaciji, ki jo danes obravnavamo pred sicer zelo
               maloštevilnimi poslanci in poslankami, da se uvrsti tudi točka kadrovanje, in sicer
               glede načelnikov v upravnih enotah, ki bi si po našem mnenju zaslužila tudi posebno
               pozornost. Naj spomnim na nekaj zares, pa naj rečem kar čudnih razrešitev s funkcije
               načelnikov upravnih enot v primeru Grosuplja, v primeru Ljubljane in tudi nekaj
               spornih imenovanj, kot je na primer v Mariboru ter ponavljajoči se razpis v primeru
               Upravne enote Ilirska Bistrica. Da bo vsem jasno, naj pojasnim, da so bili natečaji
               za imenovanje načelnikov navedenih upravnih enot objavljeni v času, ko je to področje
               vodil minister Senko Pličanič, se pravi kolega v Državljanski listi gospoda Viranta,
               in kot kaže, po medijih se tako piše, tudi pretendenta za naslednika na predsedniškem
               mestu v tej stranki. Se pravi, dr. Senko Pličanič je bil tisti, ki je izpeljal te
               zadeve, potem pa je prišel gospod Virant in čisto obrnil logiko lastnega ministra.
               Tukaj potem lahko rečemo, da nesporno gre za vprašljive odločitve ministra Viranta,
               ki izkazujejo, da upravne enote v tem primeru postajajo neke vrste vrtiček za
               politično kadrovanje, pa lahko rečemo kar Državljanske liste.</p>
               <p>Želeli smo tudi, da se umesti nova točka glede vprašljivosti vloge ministra dr.
               Viranta, ki je zadolžen za usmerjanje policije tudi pri preiskavi članov Zbora za
               republiko. Naj spomnim, da se je ta preiskava policije začela na podlagi predloga za
               pregon, katerega je prodala Komisija za preprečevanje korupcije. V Slovenski
               demokratski stranki menimo, da gre za nedopusten poskus omejevanje ustavne pravice do
               svobode izražanja in zlorabe pooblastil, ki jih ima dr. Virant v razmerju do
               policije. Glede na navedeno bi bilo po našem mnenju treba razjasniti vlogo dr.
               Viranta, saj gre za vprašanje zagotavljanja ustavne pravice do svobode govora. V
               Slovenski demokratski stranki menimo, da bi tudi zaradi teh očitkov moral minister
               Virant zapustiti funkcijo ministra za notranje zadeve.</p>
               <p>Sedaj pa mi, spoštovane poslanke, spoštovani poslanci, dovolite, da se v stališču
               Slovenske demokratske stranke osredotočim na očitke, zapisane v interpelaciji.
               Najprej na po našem mnenju samovoljno in neustavno napoved o ukinjanju nekaterih
               občin oziroma o krutem posegu delovanja lokalne samouprave, potem glede vprašanja
               višine odškodnin izbrisanim ter na koncu še glede poceni letalskih kart, ki se jih je
               privoščil dr. Gregor Virant in tudi njegova družina. Naj pojasnim oziroma se
               opredelim najprej do očitka glede zmanjševanja oziroma ukinjanja občin, ki ga
               naslavljamo v interpelaciji na ministra za notranje zadeve.</p>
               <p>V Slovenski demokratski stranki trdimo, da gre pri takšnem samovoljnem in
               nepremišljenem ravnanju za načrtne poskuse ogrožanja lokalne samouprave in posledično
               za kratenje ustavne pravice, kot jo opredeljujeta 138. člen Ustave Republike
               Slovenije in Evropska listina lokalne samouprave. Lokalna samouprava je postala eden
               izmed temeljev demokracije in prinesla je tudi številne novosti in načela, ki krepijo
               lokalno in regionalno samoupravo v celotni Evropi. In dr. Gregor Virant bi moral kot
               minister, zadolžen tudi za področje lokalne samouprave, vedeti, da je bistvo lokalne
               samouprave prav uravnotežen razvoj. S takšnimi ukrepi, ki jih želite izpeljati, pa
               ga, spoštovani dr. Virant, uničujete in obenem, ko samovoljno odločate o tako
               drastičnih spremembah, spodkopavate avtoriteto lokalnih oblasti, posegate v
               avtonomijo občin, kažete pa tudi na egocentričen način vladanja, kjer se najprej vi
               in vaše, bom rekla kar piarovske poteze in šele nato daleč za tem državljanke in
               državljani. Spomnimo se samo piarovski paketa, ki ste ga poimenovali Mr. Muscolo, ki
               je hipno delal reklamo vam in vaši stranki, nato pa zaradi nedodelanosti rešitev, pa
               tudi zaradi neke vrste licemerstva, ki ste ga uprizarjali preko tega paketa, bil
               umaknjen iz procedure. Da ne naštevam tako imenovanih piarovskih vložkov, ki ste nam
               jih dnevno uprizarjali na hodnikih Državnega zbora, ko ste bili še prvi med enakimi
               oziroma primus inter pares. Takšen predlog, kot smo ga zapisali v interpelaciji,
               ogroža tako izvajanje obveznih nalog nekaterih občin kot tudi skladen regionalni
               razvoj, ki je kot eden izmed pomembnih strateških ciljev Republike Slovenije zapisan
               med cilji Zakona o spodbujanju skladnega regionalnega razvoja.</p>
               <p>V Poslanski skupini Slovenske demokratske stranke smo že pred časom pojasnili, da je
               izbris več kot 100 občin nedopusten in v prvi vrsti pomeni teptanje volje ljudi, ki
               so se na referendumih odločili za svojo občino. Pojasnili smo tudi, da je za
               enakomernejši razvoj celotne Slovenije treba vzpostaviti takšne organizacijske oblike
               in pristope pri upravljanju države, ki bodo vsem delom države in na vseh ravneh, tako
               institucionalni kot proračunski, v vsakem času zagotavljali enake izhodiščne možnosti
               razvoja. V nasprotnem primeru se bo razkorak v razvitosti med centrom države in
               drugimi deli le še povečeval. Ampak to, kot da vas, spoštovani minister, pretirano ne
               skrbi.</p>
               <p>V Poslanski skupini Slovenske demokratske stranke tudi menimo, da bi bilo treba
               proučiti ustreznost nalog in obveznosti občin ter tudi način financiranja občin. Na
               občine bi moralo biti prenesenih več pristojnosti ter tiste naloge, ki so sedaj v
               pristojnosti države in ki jih izvajajo upravne enote. V Slovenski demokratski stranki
               že vrsto let opozarjamo, da bi za večjo porazdelitev državnih virov in njihovo večjo
               učinkovitost bilo treba državo upravno decentralizirati in vzpostaviti regije oziroma
               pokrajine. Vendar smo bili v tem vedno bodisi preglasovani ali pa nikoli ni prišlo do
               potrebnega števila oziroma potrebnega konsenza glede števila pokrajin. Prva vlada
               Janeza Janše je namreč predlagala pokrajinsko zakonodajo, ki bi omogočila predvideno
               in zelo dobrodošlo vzpostavitev druge ravni lokalne samouprave, torej z občinami in
               pokrajinami. S tem pa bi tudi v Sloveniji dobili takšno notranjo upravljavsko
               razčlenitev države, kot jo ima večina evropskih držav. Pokrajine bi med drugim
               omogočile tesnejšo povezavo med državo in občinami. Spoštovani gospod minister pa,
               lahko rečemo, glede na podatke, ki so zapisani v interpelaciji, močno privilegira
               tiste občine, ki imajo glede na svojo površino večje število prebivalcev. Minister
               Virant tako še veča razkorak med malimi in večjimi občinami in izvaja prikrito
               centralizacijo države. Obenem je treba povedati, da minister ne komunicira s
               predstavniki lokalne samouprave, kar je nedopustno za ministra, ki je zadolžen tudi
               za to področje. S tem škoduje tudi ugledu ministrstva in povečuje nezaupanje med
               lokalno ravnjo in državo. Zato menimo, da dr. Gregor Virant ne more več opravljati
               funkcije ministra za notranje zadeve.</p>
               <p>Naj pojasnim stališče do naslednjega očitka, to so izbrisani. Najprej naj povem, da v
               Slovenski demokratski stranki spoštujemo odločbo Evropskega sodišča za človekove
               pravice, vendar obenem vnovič poudarjamo, da je bil ključen trenutek, ko bi lahko to
               vprašanje rešili tako brez Evropskega sodišča kot brez takšnih odškodnin, žal
               zamujeni. Če bi to storili pred približno desetimi leti, ko smo v Slovenski
               demokratski stranki predlagali rešitev s sprejetjem ustavnega zakona, danes zagotovo
               ne bi bili v takšni situaciji, v kakršni smo. In danes tudi vi, spoštovani gospod
               minister, ne bi bili v takšnem položaju in v tej točki zagotovo ne bi bili
               interpelirani. V tem okviru želim še enkrat poudariti, da je odločbo Evropskega
               sodišča za človekove pravice, ki je privedla do rešitve, kot ste jo predlagali v
               zakonodajni postopek, treba spoštovati.</p>
               <p>V Slovenski demokratski stranki smo že večkrat pojasnili, da če je bila komu storjena
               krivica, potem jo je treba popraviti – nesporno <gap n="…"/></p>
               <p>Samo prosila bi vas, spoštovana predsednica, če lahko malo umirite moje poslanske
               kolege, ker je zelo težko delati.</p>
            </sp>
            <sp who="SDZ6:TomcRomana">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Predvidevam, da so vas slišali. Lepo prosim za malo pozornosti.</p>
            </sp>
            <sp who="SDZ6:IrglEva">
               <speaker>EVA IRGL (PS SDS):</speaker>
               <p>Najlepša hvala.</p>
               <p>Vendar smo bili seveda tudi mnenja, da je treba to popraviti z individualno obravnavo
               in ne paketno. Odgovor ministra Viranta o očitkih iz interpelacije v zvezi z zakonom
               o povračilu škode tistim, ki so bili izbrisani iz registra stalnega prebivalstva, je
               pomensko precej prazen. Naša opozorila, da se bo način reševanja vprašanja prenesenih
               oziroma izbrisanih, kot je bil predlagan s strani levice, zreduciral samo še na
               kupčkanje glede višine odškodnine, so se izkazala za utemeljena. Dr. Virant je z
               razširitvijo kroga upravičencev v predlogu zakona o povračilu škode osebam, ki so
               bile prenesene, ter dvigom mesečnega zneska odškodnine na 50 evrov, neprimerno,
               neodgovorno in škodljivo obremenil državni proračun. Prav tako je dr. Virant omogočil
               pravno možnost za dvainpolkrat višjo odškodnino od predvidenega pavšala.</p>
               <p>Z rešitvijo v sprejetem zakonu, ki določa, da je upravičenec po tem zakonu upravičen
               do 50 evrov mesečne odškodnine, se glede višine zastavlja vprašanje sorazmernosti,
               predvsem glede na težo preživetega; sploh če stiske primerjamo s posledicami dejanj,
               recimo, totalitarnih režimov. Govorim o taboriščih, govorim o ukradenih otrocih, o
               otrocih iz Petrička, o izvensodnih pobojih, o nezakonitih zaplembah premoženja,
               govorim o pomoru nedolžnih otrok v Ormožu, ki so bili stari od komaj nekaj mesecev do
               petih let. Vsi ti ljudje oziroma njihovi svojci že desetletja čakajo na popravo
               krivic. Ne smem pozabiti na žrtve vojnega in povojnega nasilja ter na materialne
               oškodovance. In pri vseh teh vprašanjih, vezanih na človekove pravice, tudi pri
               vprašanju izbrisanih, bi moral biti minister do vseh enako občutljiv, predvsem pa do
               vseh enako pravičen.</p>
               <p>Sprejeti zakon omogoča še uveljavljanje individualnih okoliščin in uveljavljanje
               odškodnin za konkretno nastalo materialno škodo v pravdnem postopku. Glede na
               navedeno ni mogoče podati dejanske ocene vpliva na proračun in na druga javnofinančna
               sredstva, zato gre za skrajno neodgovorno ravnanje ministra. Menimo, da sprejeta
               rešitev zakona namreč visoko obremenjuje proračun Republike Slovenije, kar je
               predvsem ob skrajno zaostreni finančni situaciji še posebej vprašljivo in
               zaskrbljujoče.</p>
               <p>Glede na navedeno je po našem mnenju zakon sporen tudi z vidika pravičnosti do tistih
               oseb, ki so si svoj status v Republiki Sloveniji uredile pravočasno in v skladu s
               takratno veljavno zakonodajo. Ob tem želimo spomniti, da so do odškodnine upravičeni
               tudi številni posamezniki, ki so v času po osamosvojitvi Slovenije zavestno
               odklanjali slovensko državljanstvo in v Sloveniji niso želeli bivati oziroma si niso
               želeli urediti statusa. Dr. Virant je namesto individualne obravnave, ki se nam v
               Slovenski demokratski stranki zdi ne samo najbolj pravična, ampak tudi pravnoformalno
               najbolj ustrezna, izbral pot, kjer je vsak preneseni oziroma izbrisani upravičen vsaj
               do pavšalne odškodnine, ne glede na interes in prizadevanje, da si svoj status
               ustrezno uredi.</p>
               <p>Moti nas tudi, spoštovani minister, da ste preslišali naša večkratna opozorila o
               neprimerno in zavajajoči uporabi termina <q>"izbrisani"</q> v zakonu, in sicer že v samem
               naslovu. Menimo namreč, da bi bila primernejša uporaba izraza <q>"prenos"</q>. Ne bom
               ponavljala argumentacije, ki jo je večkrat navajal v svojih nastopih kolega Grims,
               lahko pa rečem, da bi morali vseeno razmisliti glede uporabe tega izraza v povezavi z
               Republiko Slovenijo, kajti Republika Slovenija je bila tista, ki je v svojem času, ki
               je v času svoje osamosvojitve omogočila pridobitev državljanstva Republike Slovenije,
               prav tako pa je omogočila tudi ureditev statusa tujca. V SDS smo več kot deset let
               predlagali rešitve tega vprašanja, in sicer tako da bi se to vprašanje rešilo z
               ustavnim zakonom, to pomeni individualno, vsak primer posamično in ne paketno.
               Spoštovani minister! Ker menimo, da je vaše ravnanje ob tem vprašanju, sploh z vidika
               pravičnosti in zaradi tudi na nek način – ker ne vemo, kakšne bodo posledice v
               proračunu – škodljive obremenitve državnega proračuna, sporno, menimo, da ne morete
               več opravljati funkcije ministra za notranje zadeve.</p>
               <p>Zdaj pa naj se osredotočim še na tako imenovane poceni letalske karte ministra dr.
               Gregorja Viranta. Spoštovani minister! Očitamo vam, da ste z neupravičeno visokim
               popustim pri letalskih kartah slovenskega letalskega prevoznika Adrie Airways, ki je
               v državni lasti, oškodovali državno premoženje. Nikoli namreč niste prepričljivo
               pojasnili nakupov letalskih vozovnic z visokim popustim tako za vas kot za vašo
               družino. Na ogled novinarjem in s tem javnosti ste sicer dali letalske vozovnice, ki
               naj bi vas oprale vseh sumov, pa se je potem zgodilo ravno nasprotno. Še bolj ste
               utrdili prepričanje v to, da je v vašem primeru poceni letalskih kart lahko prišlo
               tudi do suma koruptivnega ravnanja, saj žal tistih letalskih kart, ki so za vas
               najbolj obremenjujoče in sporne, niste nikoli pokazali. V zadnjem času imamo primere
               tako iz političnih kot oblastnih vrst, ko se šele pod pritiskom javnosti vključi
               etičnost. Tako vi, spoštovani gospod minister, kot tudi odstopljeni predsednik
               Komisije za preprečevanje korupcije gospod Klemenčič znata izjemno hitro pokazati s
               prstom na posameznike, ki jih izberete za tarčo, zase pa imate bistveno nižje
               kriterije, ko gre za vprašanje integritete. Zakaj to govorim? Če se odločiš, da boš
               presojal in sodil o ravnanju drugih, kar vi počnete, potem morate biti sami etično
               skoraj neoporečni. Prvi zgled in vzor. Še kot predsednik Državnega zbora ste se
               postavili kar sami namesto moralnega razsodnika in si vzeli to pravico, da razsojate
               o vsem in o vsakem, ob tem pa pozabili na lastna, večkrat sporna ravnanja. Spomnimo
               se samo na to, kako ste poleg prejemanja nadomestila, ko niste bili več minister,
               obenem honorarno oziroma pogodbeno služili še z drugimi projekti, na primer v
               Makedoniji, kamor ste večkrat leteli prav s spornimi letalskimi vozovnicami. Takrat
               ste zaslužili še približno dodatnih 100 tisoč evrov. Vendar naj se vrnem nazaj k
               poceni letalskim kartam.</p>
               <p>Za nami je že več kot pol leta, odkar so mediji prvič poročali o tem, da ste po
               nenavadno nizkih cenah v letih 2009–2011 kupili več letalskih kart za prevoze v že
               omenjeno Makedonijo in nekatere druge evropske države. Nekaj dni zatem smo bili
               obveščeni, da je Komisija za preprečevanje korupcije zahtevala ustrezne podatke
               letalskega prevoznika o vaših letalskih kartah, da bi ugotovila, ali gre v danem
               primeru za sum koruptivnega ravnanja. Šlo je torej za pregled le nekaj letalskih
               kart, zato Komisija za preprečevanje korupcije ne bi smela imeti pretirano težke
               naloge, pa jo je očitno glede na do sedaj nič raziskanega in nič pojasnjenega v zvezi
               s tem imela. Pričakovali bi, da bo svoje delo Komisija za preprečevanje korupcije v
               skrbi po večji preglednosti in zavoljo tako vaše, spoštovani minister, kot svoje
               lastne integritete to delo opravila v nekaj dneh, a se to očitno ni zgodilo. Če bi
               želeli ohraniti lastno verodostojnost in integriteto, bi morali sami gospoda
               Klemenčiča prositi, naj čim hitreje poda načelno mnenje v zvezi s temi kartami in
               potem bi seveda ovrgli vse dvome v to, da je bilo kar koli narobe. Verjamem, da vam
               to niti ne bi bilo pretežko, glede na to, da se večkrat srečujeta na okroglih mizah.
               Vendar tega niste storili, zato je pač sedaj na potezi Komisija za preprečevanje
               korupcije, ta pa mora ravnati v skladu z Zakonom o integriteti in preprečevanju
               korupcije in prav zavoljo najvišjih standardov javnost seznaniti z izsledki preiskave
               oziroma raziskave. Tukaj si bom dovolila reči, da morda sedaj čakajo, kako se bo
               razpletla vaša interpelacija, potem pa bodo razmislili, kako <q>"modro ravnati v
               nadaljevanju"</q>. Za zdaj pa lahko rečemo le to, da Komisija za preprečevanje korupcije
               očitno namenoma zavlačuje s tem primerom in ščiti tako interese dr. Gregorja Viranta
               kot celotne leve politične opcije in vlade, kar pa konec koncev ni nič tako
               nenavadnega, saj se je nova oblast oblikovala prav preko političnega projekta
               Klemenčičeve komisije in zdaj že vsem znanega virantovanja.</p>
               <p>Pred več kot mesecem dni sem predsedniku Komisije za preprečevanje korupcije mag.
               Goranu Klemenčiču poslala odprto pismo, ki se je v prvi vrsti nanašalo prav na sporne
               letalske karte in potem na čimprejšnje dokončanje postopkov v zvezi z nakupom
               letalskih vozovnic, vendar odgovora še do danes prijela. Prej je gospod Klemenčič
               raje odstopil, sicer si ne domišljam, da zaradi mojega pisma. Verjamem namreč, da je
               na primer, kot lahko beremo v medijih, zamolčanje ženinega podjetja, ali pa
               neukrepanje glede bančne luknje, ali pa nekatere nepojasnjene stvari v zvezi z
               nakupom družinske hiše bistveno večja težava kot odgovor na moje pismo, bi se pa
               spodobilo, da predsednik takšne komisije poslancu Državnega zbora odgovori na
               zastavljena vprašanja. Takoj po odstopu Komisije za preprečevanje korupcije v oddaji
               Odkrito pa je podpredsednik Rok Praprotnik znašel v precejšnji zagati, ko ga je
               novinarka povprašala glede letalskih kart, vezanih na notranjega ministra. Več od
               pojasnila, da gre za kompleksno zadevo, pa čeprav gre v resnici le za pregled nekaj
               letalskih kart, namestnik predsednika Komisije za preprečevanje korupcije ni
               zmogel.</p>
               <p>Komisija za preprečevanje korupcije mora oziroma je dolžna preverjati zakonitost
               ravnanj katerih koli posameznikov, vendar pa v Slovenski demokratski stranki
               opozarjamo, da mora biti pri tem objektivna in delovati v skladu z integriteto, ne pa
               selektivno in politično pristransko. Žal si nekaterih ravnanj KPK ne moremo drugače
               predstavljati kot tako, da Komisija za preprečevanje korupcije nekatere ščiti pri
               sumih koruptivnih ravnanj, nad nekaterimi pa izvaja zgolj birokratska šikaniranja.
               Naj spomnim, da Komisija za preprečevanje korupcije, glede na to, da smo danes dobili
               tudi stresne teste, ni storila nič v povezavi z večmilijardno bančno luknjo v
               slovenskem bančnem sistemu, čeprav je imela podatke, ter z iskanjem povezav in
               odgovornosti pri dajanju in najemanju slabih kreditov, pri čemer pa gre za
               gromozanske zneske. Edino, kar je Komisija za preprečevanje korupcije v tej zvezi
               storila, je bila kratka in skromna analiza ocene stanja v slovenskem bančnem sistemu
               v poročilu komisije za leto 2011. Prav tako se Komisija za preprečevanje korupcije ni
               zganila v primeru dveh, v javnosti poimenovanih tajkunskih bank, to je Factor banke
               in Probanke, pri poslovanju katerih bi zagotovo tudi prišli do zanimivih odkritij.
               Kot nam je vsem znano, pa bomo slabo poslovanje obeh bank z zavezo vlade Alenke
               Bratušek morali plačati vsi državljani.</p>
               <p>Zaradi vsega tega, kar sem sedaj povedala, se seveda v Slovenski demokratski stranki
               upravičeno sprašujemo, ali ne gre v vseh teh neraziskanih primerih za neke vrste
               sprego med Komisijo za preprečevanje korupcije in ministrom za notranje zadeve, saj
               je prav on tisti, ki v okviru svojih pooblastil usmerja delo policije, tudi ko gre za
               primere sumov koruptivnih ravnanj; torej tudi v primeru bančne luknje, kot v primeru
               letalskih kart. Naj spomnim tudi na to, da minister za notranje zadeve sodeluje kot
               govornik,večkrat na okroglih mizah skupaj s predsednikom Komisije za preprečevanje
               korupcije ali pa podpredsednikom. S tem seveda ne bi bilo nič narobe, če ne bi bil
               sam preiskovanec te komisije v zvezi z letalskimi kartami.</p>
               <p>Sprega, ki očitno zelo dobro deluje že vse, odkar je bilo treba zrušiti vlado Janeza
               Janše – in tukaj spoštovani dr. Gregor Virant ni imel najmanjše vloge, ampak bistveno
               večjo kot si morda javnost misli ali predstavlja. Opisana dejstva je mogoče strniti v
               en sam stavek: dejanja ministra Viranta kot javnega funkcionarja so v nekaterih
               pogledih v nasprotju z zakonsko opredeljeno integriteto. Tudi zaradi tega menimo, da
               minister Virant ne more več opravljati funkcije notranjega ministra.</p>
               <p>V Slovenski demokratski stranki smo prepričani, da je treba podpreti interpelacijo in
               ministra razrešiti s te funkcije, saj je glede na očitke, ki smo jih argumentirali,
               odgovoren za slabšanje položaja v državi in v nekem delu tudi za oškodovanje
               državnega premoženja.</p>
               <p>V Slovenski demokratski stranki bomo podprli sklep, da se dr. Virant razreši s
               funkcije ministra za notranje zadeve. Hvala.</p>
            </sp>
            <sp who="SDZ6:TomcRomana">
               <speaker>PODPREDSEDNICA ROMANA TOMC:</speaker>
               <p>Hvala lepa, gospe Irgl.</p>
               <p>Poslanska skupina Socialnih demokratov, mag. Majda Potrata.</p>
            </sp>
            <sp who="SDZ6:PotrataMajda">
               <speaker>MAG. MAJDA POTRATA (PS SD):</speaker>
               <p>Hvala za besedo, gospa podpredsednica.</p>
               <p>No, saj sem morala pogledati, kaj je točka dnevnega reda, ker se mi je za trenutek
               zdelo, da smo pri obravnavi nečesa drugega.</p>
               <p>In še eno reakcijo si bom uvodoma privoščila. Zadovoljna sem, da so mediji
               posredovali državljankam in državljanom Slovenije obvestilo o stresnih testih. Ker če
               tako radi poudarjamo, da bodo morali ljudje poplačati luknjo, je prav, da ljudje tudi
               prvi slišijo, kaj je bilo sporočenega v zvezi s stresnimi testi.</p>
               <p>Spoštovana gospa podpredsednica, spoštovani gospod minister in gospod državni
               sekretar! Vlada Alenke Bratušek je ob proračunskih dokumentih dobila zaupnico. Tečejo
               priprave za nov koalicijski dogovor, ki bo segel čez enoletno obdobje, za katero si
               je koalicija zastavila 12 ključnih prioritet. Kaže, da je napočil čas preizkusa
               trdnosti koalicije ob interpelacijah. Socialni demokrati priznavamo interpelacijo kot
               instrument parlamentarne demokracije, ki je na voljo opoziciji, da izrazi svoje
               nestrinjanje z delom posameznega ministra ali vlade v celoti. Tisto, kar pa je ob
               interpelaciji zoper ministra za notranje zadeve, javno upravo in lokalno samoupravo
               posebnega, pa je dejstvo, da je dr. Gregor Virant užival zaupanje prejšnje koalicije
               do te mere, da ga je izvolila za predsednika Državnega zbora.</p>
               <p>Interpelacija posega na vsa tri ključna področja ministrskega resorja, za katerega je
               odgovoren dr. Gregor Virant. Posamezne očitke iz interpelacije bom obravnavala po
               zaporedju, kakor so jih navedli podpisniki. Uvodoma poudarjam, da smo Socialni
               demokrati zavezani demokratičnim proceduram in demokraciji na vseh ravneh upravljanja
               javnih zadev. Pri vseh zadevah morajo sodelovati prizadeti posamezniki, posameznice,
               skupine in organizacije, strokovnjaki, strokovnjakinje in širša javnost, s čimer se
               krepi participativna demokracija. Socialno partnerstvo med vsemi organiziranimi
               predstavnicami in predstavniki vitalnih interesov je osnovni sistem urejanja ključnih
               družbenih vprašanj. Transparentnost, preglednost, strokovnost in avtonomnost
               delovanja javne uprave, demokratično izvoljenih organov in političnih voditeljev so
               ključne sestavine procesa demokratizacije, ki se mora nadaljevati na vseh ravneh
               političnega sistema. Delovanje za javno dobro je stalna usmeritev Socialnih
               demokratov. Spodbujanje ljudi za sodelovanje v javnih razpravah o skupnih zadevah, o
               zadevah, za katere bi želeli, da postanejo skupne, o zadevah, ki jih je treba skupno
               regulirati, usmeriti in voditi, to je za nas eno glavnih poslanstev naše stranke in v
               tej luči vidimo tudi svojo opredelitev do vložene interpelacije.</p>
               <p>Prvi očitek je povezan z napovedanim združevanjem občin. V obrazložitvi zahteve se
               predlagatelji interpelacije sklicujejo na Predlog zakona o spremembah in dopolnitvah
               Zakona o financiranju občin, objavljen in v javno razpravo posredovan konec avgusta
               letos. Medtem je pripravljena nova različica novele Zakona o financiranju občin z
               datumom s sredine novembra. Zato je nesmotrno razpravljati o predlogu, ki je doživel
               popravke prav na zahtevo zainteresirane in strokovne javnosti. Seveda pa se
               upravičeno zastavlja vprašanje, kako umiriti razpravo in jo spraviti s politične na
               strokovno raven potem, ko je z argumenti težko preglasiti nasprotovanje zlasti
               majhnih lokalnih skupnosti. Socialni demokrati smo prepričani, da močna lokalna
               skupnost zagotavlja najbližje okoliščine za dobro počutje ljudi in omogoča najvišjo
               stopnjo njihovega neposrednega sodelovanja v procesih odločanja. Vse vrednote so zato
               prav v lokalni skupnosti najbolj na prepihu in preizkušnji. Tu se v vsakdanjem
               življenju srečujejo družine, šolarke in šolarji, starši, starejši ljudje in
               zaposleni. Razvita skupnost sama vzpostavi in neguje zdrave odnose in razmere za
               kakovostno življenje in varnost. Država mora podpirati lokalne skupnosti, da same
               razvijejo čim več vitalnih funkcij predvsem z možnostjo višje stopnje sodelovanja
               ljudi pri odločanju. Pri povezovanju skupnosti na različnih ravneh velja načelo
               subsidiarnosti. Najpomembnejše faktorje krepitve lokalnih skupnosti lahko združimo v
               tri točke: finančna samostojnost, čezmejno povezovanje na lokalni ravni in pospešeno
               pridobivanje alternativnih finančnih virov.</p>
               <p>Slovenija potrebuje močne regije, ki bodo razvojno dinamične in ki bodo s svojimi
               središči pomembno prispevale k urbanizaciji Slovenije. Prizadevamo si za racionalno
               organiziranost lokalne samouprave in pametno, na demokratični volji ljudi utemeljeno
               povezovanje občin. Socialni demokrati smo prepričani, da se pomembnih vprašanj,
               povezanih z lokalno samoupravo in regionalizacijo države, ne da urejati niti s
               prisiljevanjem niti z vsiljevanjem ali izsiljevanjem. Za to so potrebni postopnost,
               preudarnost in premišljenost, predvsem pa trdne strokovne podlage in realen časovni
               okvir.</p>
               <p>Drugič. Predlagatelji menijo, da je minister Viranta maja 2013 s sindikati podpisal
               dva za Slovenijo škodljiva dokumenta, ker povzročata diskriminacijo med javnimi
               uslužbenci. S podpisom naj bi pripomogel k povečevanju primanjkljaja. Socialni
               demokrati se zavedamo, da je med ključnimi prioritetami veljavne koalicije tudi peta,
               ki pravi: javnemu sektorju vrniti pomeni in mesto v družbi in okrepiti njegov
               razvojni potencial. Socialni demokrati očitek zaradi podpisa dveh domnevno škodljivih
               dokumentov postavljamo v kontekst socialnega dogovarjanja in pravičnejše porazdelitve
               bremen dalj čas trajajoče krize, ki je posebej močno prizadela javni sektor. Ta pa je
               zaradi svoje razvejanosti in funkcij ključnega pomena za delovanje socialne in pravne
               države ter za zagotavljanje hitrejšega razvoja celotne družbe. V kriz je dober javni
               servis, zlasti široka dostopnost storitev za vse bistvenega pomena za premagovanje
               razvojnega zaostajanja socialno manj spodbudnih okolij, predvsem pa za socialno
               varnost najbolj ogroženih prebivalstvenih skupin. Zato vidimo v dogovoru s sindikati
               samo zagotovilo, kako po eni strani uresničiti obveze države pri izplačilu razlike v
               plači zaradi odprave tretje četrtine nesorazmerij v osnovnih plačah javnih
               uslužbencev, po drugi strani pa preprečiti še dodatno nižanje plač ob obljubljeni
               racionalizaciji, oboje pač v okviru zmožnosti javnih financ.</p>
               <p>Pri tem se čudimo, da se je stališče zlasti največje opozicijske stranke med
               obravnavo zakona tako spreminjalo. Sprva nepopustljivo vztrajne pri vložitvi ustavne
               pritožbe je naslednji dan zamenjala zahteva po takojšnjem izplačilo dosojenih
               obveznosti države do javnih uslužbencev.</p>
               <p>Tretjič. To je pravzaprav najbolj absurden očitek. Vlagatelji zatrjujejo, da
               spoštujejo sodbo Evropskega sodišča za človekove pravice, mi pa vidimo v tej zahtevi
               popolno nerazumevanje in nesprejemanje sodbe Velikega senata Evropskega sodišča za
               človekove pravice. Obveznost Republike Slovenije, ki jo je naložil Veliki senat
               Evropskega sodišča za človekove pravice, bi morala biti pripravljena že začasa
               prejšnje koalicije, katere del je sicer bil tudi sedanji minister dr. Gregor Virant.
               Za pripravo odškodninske sheme tedaj odgovorni minister je v svojih izjavah, ki so
               segale od omaloževanja sodbe, prek milimaniziranja odgovornosti države za strojeno
               krivico do izmikanja plačila odškodnine, jasno dal vedeti, da se mu s pripravo
               zakonske podlage ne mudi. Vse, kar se je kasneje dogajalo, je le dokaz, da je sedanji
               opoziciji malo mar za obtožbe Republike Slovenije zaradi kršenja človekovih pravic in
               s tem povezanim ukrenjenim ugledom države v mednarodni javnosti. Tudi sklicevanje na
               ustavni zakon, ki naj bi rešil problem pred 10 leti, je prazno zaradi tega, ker je
               bil ustavni zakon samo poskus zaobiti odločbo slovenskega Ustavnega sodišča.</p>
               <p>Socialni demokrati smo ob sprejemanju zakona posebej poudarili, da rešitve za
               prizadete niso optimalne. Posebej smo obžalovali nevključenost izbrisanih v pripravo
               zakona in zožen krog upravičencev. Samo droben detajl. Nova Slovenija zatrjuje, da
               zakon določa odškodnine za vse izbrisane, kar ni res. Seveda pa bo odločilna beseda
               Evropskega sodišča za človekove pravice in Ustavnega sodišča, če bo vložena ustavna
               presoja zakona.</p>
               <p>Ker od ministra Viranta pričakujemo, da bo upošteval naše zahteve in pripravil
               strategijo lokalne samouprave, da bo po dialogu med strokovnjaki, predstavniki
               lokalne samouprave in zainteresirane javnosti pripravil predlog zakona o lokalni
               samoupravi in financiranju občin; ker je zmožen dosegati dogovore s socialnimi
               partnerji in ker je pripravil Zakon o povračilu škode osebam, ki so bile izbrisane iz
               registra stalnega prebivalstva, napovedane interpelacije Socialni demokrati ne bomo
               podprli. Hvala.</p>
            </sp>
            <sp who="SDZ6:TomcRomana">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Na vrsti je gospod Braniselj v imenu Poslanske skupine Državljanske liste.</p>
            </sp>
            <sp who="SDZ6:BraniseljRihard">
               <speaker>RIHARD BRANISELJ (PS DL):</speaker>
               <p> Hvala, podpredsednica. Pozdrav gospodu ministru in sekretarki!</p>
               <p>V Državljanski listi smo pravzaprav prepričani, da gre v konkretnem primeru za
               zlorabo instituta interpelacije, pa ne zaradi tega, ker interpelacija sama po sebi ne
               bi bila demokratični institut – seveda, vendar pa se nam zdi, da je vsebina
               potegnjena na silo in mislim, da nimajo očitki nobene vsebine in to je videti že na
               daleč.</p>
               <p>Ta visoki zbor bi ta trenutek moral razpravljati o drugih, pomembnejših temah, recimo
               o priporočilih Komisije za preprečevanje korupcije, o rezultatih stresnih testov bank
               in še o drugih stvareh in nekaterih temah, ki so pomembne, ki so v zakonodajni
               proceduri, pa smo jih morali predstaviti na januarsko sejo.</p>
               <p>Skoraj pravilo je, da se interpelacije vlagajo zoper minister, ki delajo in so
               uspešni in za opozicijo očitno iz tega naslova nevarni. Uspešnost in delavnost pa je
               pri predlagateljih interpelacije nezaželen. Zanimiva pa je tudi nova parlamentarna
               praksa. Predlagatelji se niso niti potrudili, zgolj 10 strani pavšalnih očitkov, ki
               se ne sklicujejo na ugotovitve določenih institucij, in kar 47 strani, argumentiranih
               strani, ministrovih odgovorov na očitke. Najprej predlagatelj eden, potem trije in
               veliko časa je pravzaprav trajalo, da so se vsi trije predlagatelji dogovorili,
               katere teme bi pravzaprav odprli na današnji interpelaciji. Pa gremo po očitkih.</p>
               <p>Projekt združevanja občin. Ves čas govorimo o združevanju občin ne pa o ukinjanju
               občin. Dejstva so pravzaprav naslednja. Formalnega predloga za združevanja občin
               sploh še ni, vi hočete sankcionirati pravzaprav miselni delikt ministra, ki si je o
               tem sploh upal razmišljati. Naslednje dejstvo, da se bo reforma lokalne samouprave
               lotila preudarno in se bo najprej pripravila celovita strategija in potem različne
               diskusije z različnimi združenji in šele na to gre predlog v Državni zbor. Nič od
               tega se še ni zgodilo! Minister Virant nikoli ni predlagal, da se občinam zniža obseg
               financiranja, je pa res zniževanje investicijskih sredstev za občine urejeno v Zakonu
               o izvrševanju proračuna, kar pa je akt Ministrstva za finance.</p>
               <p>V Republiki Sloveniji je 212 občin, od tega jih ima kar 109 manj kot 5 tisoč
               prebivalcev, kolikor zahteva Zakon o lokalni samoupravi. V teh občinah živi zgolj 15
               % slovenskega prebivalstva. Evropska listina lokalne samouprave določa, da lokalna
               samouprava označuje pravico in sposobnost lokalnih oblasti, da ureja in opravljajo
               lokalne zadeve. Pravico in sposobnost! Omenjenim občinam manjkajo predvsem
               sposobnosti, da bi svoje naloge izvrševale učinkovito in racionalno. Citiramo
               ugotovitve institucij te države. Računsko sodišče je 5. 3. 2012 izdelalo revizijsko
               poročilo Ureditev področja občin, ki je javno objavljeno ter prinaša naslednje
               ugotovitve: <q>"Glede na število prebivalcev porabijo v povprečju manjše občine več
               sredstev, pri tem pa manj prihodkov pridobijo iz virov, na katerih velikost lahko
               delno vplivajo tudi same. Zato in zaradi v povprečju slabše razvitosti so manjše
               občine večje prejemnice transferjev ter sredstev solidarnostne in finančne izravnave.
               Finančna nesamostojnost je prisotna kar v 162 Slovenskih občinah. Delež sredstev
               države se je od leta 1995 vztrajno povečeval vse do leta 2008, tako da je s 30 %
               prišel na 54 % in se še povečuje. Število zaposlenih v občinskih strukturah se je od
               leta 2001 do 2010 s 3 tisoč 428 povečalo na 4 tisoč 622. Občina z do 2 tisoč
               prebivalcev imajo v povprečju več zaposlenih glede na število prebivalcev kot večje
               občine, ob tem pa obstaja tveganje, da zaradi majhnega števila zaposlenih manjše
               občine ne morejo izvajati vseh nalog tako uspešno kot večje občine."</q> Ugotovitev
               Računskega sodišča.</p>
               <p>Naprej: <q>"Največ stroškov zunanjih izvajalcev so imele najmanjše občine, nekatere so
               porabile polovico svojega proračuna zgolj za lastno delovanje."</q> Ugotovitev Računskega
               sodišča. Manjše občine so prejemnice celo do 60 % sredstev države glede na prihodke.
               Občine z 2 tisoč prebivalci porabijo še enkrat večji delež za lastno delovanje in to
               pomeni kar cirka 100 % dražjo občinsko upravo. V letu 1988 sta bili ustanovljeni tudi
               dve občini, katerih večina prebivalcev se na referendumu izrekla proti ustanovitvi
               nove občine, za eno občino pa sploh ni bil razpisan referendum. To se pravi, imamo
               tri občine, kjer smo pravzaprav ljudi, občane posilili za novo občino, pa je niso
               želeli. Kar za 29 od 45 novoustanovljenih občin je vlada dala negativno mnenje, kar
               pomeni, da so izrecno prevladali interesi lokalnih lobiju v Državnem zboru. Po
               merilih, ki jih je Računsko sodišče uporabilo v reviziji, je bilo leta 2010 finančno
               samostojnih le 48 občin. V letu 2010 je bilo 162 občin prejemnic presežne
               solidarnostne izravnave, delež poroštev občin do 5 tisoč prebivalcev je enkrat do
               dvakrat večji od ostalih občin. Način spodbujanja združevanja občin je predpisal že
               Zakon o financiranju občin, vendar, zanimivo, ostal mrtva črka na papirju. Računsko
               sodišče priporoča pristojnemu ministrstvu prevzem bolj aktivne vloge pri urejanju
               področja na podlagi že izvedenih analiz glede na stroškovno uspešnost občin pri
               samostojnem izvajanju nalog za zadovoljevanje potreb in interesov svojih prebivalcev.
               Računsko sodišče priporoča pristojnemu ministru in pristojni minister ta priporočila
               jemlje resno – in zato ga interpeliramo!</p>
               <p>Druge institucije, strokovnjaki Sveta Evrope so leta 2010 ugotovili, da bi bila lahko
               naraščajoča razdrobljenost občin razlog za pospeševanje procesa centralizacije. To pa
               je tisto, česar izrecno ne želimo. OECD je v svoji študiji Teritorialni pregled
               Slovenije v juniju 201,–2011 na več mestih ugotovila, da je veliko število občin
               ovira pri organizaciji in zagotavljanju skladnega regionalnega razvoja ter da imajo
               majhne občine nesorazmerno visoke vire financiranje glede na druge občine in zato
               tega ni v primeru združevanje občin.</p>
               <p>Komisija za preprečevanje korupcije v svojem zadnjem letnem poročilu, strani 93 do
               96, ugotavlja, da se kršitve 35. in 36. člena Zakona o integriteti pojavljajo skoraj
               izključno na lokalni ravni, kršitve so zaznane v dobri polovici občin, pri čemer je
               največ kršitev v manjših občinah. Največji strokovnjak za lokalno samoupravo dr.
               Stane Vlaj, citat: <q>"Imamo resnično preveč občin, šlo je za posilstvo politike nad
               stroko, politika je v občinah videla plen."</q> Besede dr. Vlaja.</p>
               <p>Zmanjšanje števila občin ni poseg v voljo ljudi, ta namreč nekaj šteje oziroma bi
               lahko nekaj štela šele, če so izpolnjeni osnovni pogoji za ustanovitev občine.
               Projekta se je treba lotiti pravilno. Minister se zgleduje po danskem modelu, kjer so
               število občin več kot prepolovili. Treba je priznati pozitivno vlogo malih občin,
               podobo krajev so izboljšale, res z evropskimi sredstvi, ki jih v času starih občin še
               ni bilo na voljo, a treba je razmišljati, kako naprej. Osnovne potrebe so zdaj
               zagotovljene, občine bodo morale <q>"potegniti"</q> razvojno. Katere občine bodo tega
               sposobne, sposobne v celoti zadovoljevati potrebe in interese svojih prebivalcev,
               seznam nalog pa je dolg, za mnoge predolg. Vzemimo si čas in poglejmo ta seznam nalog
               in si zamislimo, kako to male občine lahko opravljajo.</p>
               <p>Občine upravljajo občinsko premoženje, omogočajo pogoje za gospodarski razvoj občine.
               V skladu z zakonom opravljajo naloge s področja gostinstva, turizma in kmetijstva.
               Načrtujejo prostorski razvoj, načrtujejo posege v prostor, graditve objektov ter
               zagotavljajo javno službo gospodarjenja s stavbnimi zemljišči. Občine vzpostavljajo
               pogoje za gradnjo stanovanj in skrbijo za povečanje najemnega socialnega sklada
               stanovanj. Občine v okviru svojih pristojnosti urejajo, upravljajo in skrbijo za
               lokalne javne službe, pospešujejo službe socialnega skrbstva, službe za predšolsko
               varstvo, osnovno varstvo otrok in družine, za socialno ogrožene, invalide, ostarele,
               varstvo zraka, tal, vodnih virov, varstvo pred hrupom, zbiranje in odlaganje odpadkov
               in druge dejavnosti za varstvo okolja. Urejajo in vzdržujejo vodovodne in energetske
               komunalne objekte, ustvarjajo pogoje za izobraževanje odraslih, skrbijo za razvoj
               občine in kvalitetno življenje njenih prebivalcev, vzgojno-izobraževalno,
               informacijsko-dokumentacijsko, društveno, drugo dejavnost, razvoj športa in
               rekreacije, kulturno-umetniško ustvarjalnost, dostopnost do kulturnih programov,
               splošno izobraževalno, knjižnično dejavnost, kulturno dediščino; gradi, vzdržuje in
               ureja lokalne ceste, javne poti, rekreacijske druge javne površine; ureja promet v
               občini, inšpekcijsko redarstvo; ima nadzor nad krajevnimi prireditvami, komunalno
               redarsko službo, redom v občini, požarno varnost, reševalno pomoč; organizira pomoč
               in reševanje za primer elementarnih in drugih nesreč, organizira opravljanje
               pokopališke, pogrebne službe; določa prekrške, denarne kazni; inšpekcijsko
               nadzorstvo, statut, organizira občinske uprave in drugo. Cela vrsta storitev, ki jih
               občine morajo po zakonu opravljati. In se vprašamo, katere občine so tega sposobne v
               skladu z zakonom.</p>
               <p>Projekt združevanja občin v večje, močnejše razvojne občine temelji na naslednjih
               predpostavkah: združevanje kadrovskih virov, organizacijskih, finančnih virov, večja
               ekonomska učinkovitost občin in prenos nekaterih nalog države na lokalno skupnost,
               seveda tistim občinam, ki so tega sposobne.</p>
               <p>Projekt Lider. Projekt Lider – evropska sredstva. Tisti, ki poznate, veste, za kaj
               gre. In tukaj se pojavi prva anomalija. Praviloma je projekt Lider namenjen društvom,
               razvoju kraja, gospodarskim subjektom. To so mala sredstva, kjer se prijavljajo vsi
               tisti, ki v neki občini imajo ambicije pospeševati razvoj, vendar v primeru male
               občine se pojavlja anomalija, prvenstveno se na razpise javljajo občine in praviloma
               tudi počrpajo vsa sredstva, ki so na voljo, in tako preprečijo, da se na sredstva
               prijavljajo društva, zavodi in drugi mali subjekti razvoja v občini. Tudi to je ena
               od anomalij malih občin, saj s tem zavira civilno pobudo in podjetnost ljudi. Veliko
               je bilo govora in verjetno danes še bo govora o tem, da če ne bi bilo malih občin, ne
               bi bilo razvoja in investicij. Če imamo denar, potem imamo investicije in seveda se
               vprašamo, od kod ta denar prihaja. Mislim, da tukaj ni problem in ni posebna znanost
               na ravni trošenja; znanost je na ravni pridobivanja sredstev, financiranja itd. In
               kdo zagotavlja, da bodo večje občine slabše opravljale to črpanje? Pravilno boljše in
               tudi finančne investicije bodo večje občine ravno tako dobro vodile kot manjše in
               celo boljše. In črpanje sredstev in vodenje investicij pravzaprav ni nobena velika
               znanost. Zapravljanje denarja, ki ga imaš na voljo, tudi ne. Končno, potreben je
               pravzaprav preskok v prioritetah, in sicer je treba počasi preiti s pločnikov,
               fontan, javne razsvetljave itd. na resnični vidik kvalitete bivanja, ustvarjanja in
               oživljanja lokalnih skupnosti. Ustvarjate pogoje za gospodarstvo, kulturo podobo,
               družbeno življenje, ohranitev in ustvarjanje delovnih mest, ne mrtvih investicij, pač
               pa investicije z visoko dodano vrednostjo. In o tem govoriti in razmišljati je po
               mnenju predlagateljev očitno nevredno ministra, odgovornega za lokalno samoupravo.
               Pravzaprav predlagatelji interpelacije želijo sankcionirati miselni delikt. Zgolj
               razmišljanje je že predlog, predmet sankcije. In še nekaj; 80 % Slovenk in Slovencev
               podpira združevanje občin in zmanjšanje njihovega števila. In ker tukaj nismo v
               službi županov, ampak državljanov, je prav, da začnemo izvrševati njihovo voljo.</p>
               <p>Naslednji očitki, pa bom malo krajši in bolj zgoščen, očitek dogovora s sindikati,
               kjer se v skladu z 224. členom Zakona o delovnih razmerjih – pazite, te rešitve nismo
               nikoli prej imeli v Zakonu o delovnih razmerjih, ta rešitev se je našla v Zakonu o
               delovnih razmerjih iz lanskega leta –, in sicer, da se do ureditve v Zakonu o
               kolektivnih pogodbah lahko stranke dogovorijo za pravice in obveznosti, ki niso
               dogovorjene v zakonu, vendar le za člane pogodbenih strank, za člane sindikatov. in
               tukaj je izvirni greh, ki je pripeljal do tega, da je v fazi pogajalskega procesa,
               kar ni bil predlog vlade, so sindikati zahtevali in verjetno tudi pogojevali
               sklenitev tega sporazuma s tem, da se jim te bonitete omogočijo. Seveda je minister v
               pogajalskem procesu na eni strani pretehtal, ali na eni strani prihranek 108,6
               milijonov evrov odtehta pol milijona evrov, kar so sindikati iz tega naslova želeli
               za leto 2013, in ali prihranek 411,6 milijona evrov na eni strani javnih sredstev
               pretehta en milijon evrov, kot je tisto, kar so sindikati pogojevali. Mislim, da
               tukaj ni kakšne velike logike, in moramo reči, da je ta sporazum dober in prinaša
               samo tisto, kar zakonodaja omogoča. Če zakonodaja tega ne bi omogočala, sporazum v
               tem delu ne bi bil niti mogoč. In še nekaj, mednarodna organizacija dela ne
               nasprotuje takšni rešitvi oziroma jo celo priporoča in ne gre za nikakršno
               diskriminacijo.</p>
               <p>Zakon o načinu izplačila razlik v plači zaradi odprave tretje četrtine nesorazmerij v
               osnovni plači. Imamo sodbo, vzorčno sodbo višjega in Vrhovnega sodišča. Država je šla
               tudi v revizijo in na Vrhovnem sodišču ni bila uspešna. Minister je v reševalni
               akciji javnih financ dosegel velik pogajalski dosežek: da se prepreči kolaps okrajnih
               sodišč in njihovih izvršilnih oddelkov, govorimo o 174 tisoč zadevah, ki bi tisti
               trenutek prišle na sodišče, zatrpale delovna sodišča in zatrpala izvršilna sodišča.
               In tukaj ne gre o tem, ali so upravičene do tega denarja. Ne, to je že jasno povedalo
               višje in tudi Vrhovno sodišče. Če bi dopustili, da gre teh 147 tisoč zadev na
               sodišče, potem bi morali tudi vedeti, da bo država plačala tudi sodne stroške. Če je
               sodnih stroškov in taks in odvetniških stroškov, zgolj 100 evrov na eno samo zadevo,
               potem tukaj govorimo o milijonu in pol evrov, kolikor bi država še dodatno plačala.
               In gre enostavno za spoštovanje sodnih odločb, kar je v tej državi, upam, vrednota za
               vse, in tukaj ni nikakršnih težav. Bili so sicer namigi o tem, da bi morala država na
               Ustavno sodišče vložiti ustavno pritožbo, vendar so vsi pravniki to odsvetovali;
               prvič – Ustavno sodišče ni nobena sodna instanca, drugič – to bi bilo obsojeno na
               neuspeh in tretjič – to sploh ne bi preprečilo vseh teh tožb in izvršb, ki čakajo na
               lagerju, če temu tako rečem. Tukaj rešujemo tudi sodne zaostanke, ki bi jih ta naval
               teh pripadov na sodišče tudi povzročil. Tukaj je na mestu vprašanje kolegov
               predlagateljev, kakšna pa je njihova varianta rešitve – o tem nič ne govorijo, kako
               bi oni rešili ta problem, kako bi oni rešili ta okostnjak, ki je padel iz omare.</p>
               <p>Očitki predlagateljev interpelacije v zvezi z Zakonom o povračilu škode osebam, ki so
               bile izbrisane iz registra stalnega prebivalstva, so v celoti neutemeljene. Zakon
               predstavlja realizacijo sodbe Velikega senata Evropskega sodišča za človekove pravice
               z dne 26. 6. 2012, izdana v zadevi Kurić in drugi proti Sloveniji. Sprejem tega
               zakona je bil nujen, saj bi v nasprotnem primeru za Slovenijo nastale hude škodljive
               posledice. Sodba Evropskega sodišča za človekove pravice bi ostala neuresničena, kar
               bi pomenilo, da Slovenija ne spoštuje mednarodnih obveznosti in nadaljnji postopki
               pred tem istim sodiščem bi povzročili bistveno višje finančne posledice kot pa
               ureditev odškodninske sheme v notranjem pravu Republike Slovenije.</p>
               <p>Spoštovani kolegice in kolegi iz opoziciji, naši donedavni koalicijski partnerji,
               predlagam, da za trenutek prekinemo razpravo o izbrisanih državljanih in se
               pogovorimo o izbrisanem spominu. Ko smo v začetku leta 2012 sklenili našo koalicijsko
               pogodbo, smo vanjo zapisali, da si bomo prizadevali za pravično in pravno državo,
               zavezali smo se, da bomo zagotavljali spoštovanje človekovih pravic, zapisali smo
               <q>"sodna veja oblasti mora ostati neodvisna, pri sojenju bomo povabili k sodelovanju za
               ponovno vzpostavitev ugleda in avtoritete sodstva. Pri tem bomo sami prispevali k tej
               avtoriteti z brezpogojnim spoštovanjem sodnih odločitev."</q> In danes nasprotujete
               izvrševanju sodbe Evropskega sodišča, nasprotujete izvrševanju sodbe Vrhovnega
               sodišča; še več, zahtevate razrešitev ministra, ki je poskrbel za korektno
               uresničitev teh sodb! Še zadnje, minister naj bi celo oškodoval državno premoženje z
               nakupom kart pri Adrii Airways s popusti.</p>
               <p>Najprej, popusti, če so sploh bili, ali so bili upravičeni ali ne, tega še ne vemo.
               Vemo samo to, da je Adria Airways imela neko interno revizijo, ki ni bila nikoli
               predstavljena javnosti in za katero je Adria Airways sama dejala, da so tiste
               informacije, ki so prišle v medije, iztrgane iz konteksta in iz te revizije. Komisija
               za preprečevanje korupcije v konkretni zadevi še ni predstavila poročila in svojih
               ugotovitev, kar ni dobro. Minister in izpostavljeni politiki bi pri obravnavi pred
               Komisijo za preprečevanje korupcije morali imeti prednostno obravnavo, zato da se te
               zadeve čim prej razrešijo. Vendar ta trenutek govorimo na pamet, govorimo o nečem,
               česar nihče ne pozna. Govorimo o nekih domnevnih kartah, pri čemer ne poznamo
               nikakršnega ozadja, nikakršne vsebine.</p>
               <p>Prepričan sem, da bi rezultate dela ministra Viranta danes razglašali kot pomembne
               dosežke Vlade, če bi vi sodelovali v tej vladi. S socialnim dialogom je dosegel
               prekinitev stavke v javnem sektorju, z znižanjem plač in nekaterih drugih pravic bo
               Sloveniji v dveh letih prihranil pol milijarde evrov, zaključil je sramotno poglavje
               izbrisanih na način, ki ga zmoremo, in zagotovil je spoštovanje sodnih odločb; sodnih
               odločb domačega in evropskega prava.</p>
               <p>V Državljanski listi predlog sklepa o razrešitvi ministra za notranje zadeve in javno
               upravo dr. Gregorja Viranta ne bomo podprli.</p>
            </sp>
            <sp who="SDZ6:TomcRomana">
               <speaker>PODPREDSEDNICA ROMANA TOMC:</speaker>
               <p>Hvala lepa, gospod Braniselj.</p>
               <p>Naslednji je na vrsti gospod Prevc v imenu Poslanske skupine Slovenske ljudske
               stranke.</p>
            </sp>
            <sp who="SDZ6:PrevcMihael">
               <speaker>MIHAEL PREVC (PS SLS):</speaker>
               <p>Hvala lepa za besedo, gospa predsednica. Spoštovani minister, spoštovani kolegice in
               kolegi!</p>
               <p>Od imenovanja nove vlade še ni minilo niti devet mesecev, pa ja pred nami že druga
               interpelacija. V Slovenski ljudski stranki smo tudi podpisniki zahteve za
               interpelacijo ministra za notranje zadeve in lokalno samoupravo, saj se je v zadnjih
               mesecih pokazalo, da bi lahko bilo ravnanje ministra gospoda Viranta škodljivo za to
               državo. Najbolj v nebo vpijoče je vsekakor ministrov načrt centralizacije Slovenije.
               Njegova lahkotna napoved zmanjšanja števila občin v Sloveniji je prišla v spremstvu
               zelo čudnih številk. Iz prve roke torej smo lahko izvedeli, da imamo v Sloveniji 90
               občin preveč in da bomo z njihovo ukinitvijo letno prihranili 200 milijonov evrov. Da
               so bile številke navržene nepremišljeno in da nimajo nikakršne podlage v analizah ali
               študijah, se je izkazalo že nekaj dni kasneje, ko je pristojni minister dr. Virant
               skušal popraviti spodrsljaj, prihranek na letni ravni pa ocenil na pol manj, se pravi
               100 milijonov evrov. Od kje ministru te številke, se je spraševala strokovna javnost,
               so se spraševali ljudje in smo se spraševali v političnih strankah. Nazadnje je
               minister s svojim napovedanim prihrankom postopoma pristal pri nekaj 10 milijonih
               evrov letno, ob vseh navrženih številkah pa še vedno ni pojasnil, od kje ti podatki
               in kako jih je izračunal.</p>
               <p>Da pojasnim, kako se je ministru lomilo pri izračunih. Skupna primerna poraba občin,
               ki imajo manj kot 5 tisoč prebivalcev, znaša nekaj manj kot 200 milijonov evrov.
               Prihranek v tej višini bi bil možen samo v primeru, da bi te občine minister Virant
               izbrisal z zemljevida Slovenije z njihovimi prebivalci vred. Vsi se zavedamo, da je
               potrebno varčevanje, tega se v Slovenski ljudski stranki še kako zavedamo. Še posebej
               je treba ukrepati tam, kjer se denar porablja po nepotrebnem in postopki niso
               racionalni. Gledano od daleč bi se zato s takšnim ministrovim pristopom in načinom
               varčevanje marsikdo v Sloveniji celo strinjal. Zelo pavšalna populistična govorica
               očitno deluje in ravno zato je nam v Slovenski ljudski stranki tako zelo pomembno, da
               minister konkretizira, da vsi slišimo, kje konkretno pričakuje prihranke in kolikšni
               bodo ti prihranki. Zelo jasno je namreč, da tu ni šlo za študije, ni bilo nobenih
               analiz in izračunov. Zakaj smo tako prepričani? Zato ker je denar za lokalno
               samoupravo v prvi vrsti namenjen za vzdrževanje šol, vrtcev, zdravstvenih domov,
               kulturnih domov pa ne nazadnje za oskrbo socialno najšibkejših.</p>
               <p>V Slovenski ljudski stranki se sprašujemo in z nami se sprašuje še precejšen del
               slovenske javnosti, kateri je torej tisti denar, ki ga boste, spoštovani minister
               gospod Virant, prihranili, ker šol verjetno ne boste ukinili, vrtcev najbrž tudi ne,
               ceste bo treba še naprej vzdrževati, pa vodovode bo tudi treba graditi – predvidevam.
               Če imate v mislih prihranek pri plačah, nas v Slovenski ljudski stranki težko
               prepričate glede na vaše dosedanje pogajalske uspehe in vaše dosedanje delo na
               plačnem sistemu javnega sektorja. Lahko še tako združujte ministrstva, pa organe v
               sestavi, pa zavode, na koncu ni nihče izgubil službe in to velja tudi za vaše
               ministrstvo in bo veljalo tudi za lokalno samoupravo. Dela zaradi združevanja občin
               namreč ne bo nič manj, bo pa veliko slabe volje in veliko potrošenega denarja ter
               energije za referendume, strategije, sestanke in selitve, da se bo na koncu izkazalo,
               da od tega ni nobenega konkretnega prihranka. Največji prihranki, spoštovani
               minister, spoštovana Vlada, bodo tisti, ko se bo zmanjšala birokracija, skrajšali vse
               vrste postopkov in približali javne storitve ljudem. To je pa potrebno in smiselno
               tako pri občinah kot tudi pri upravnih enotah in drugih državnih organih.</p>
               <p>V Slovenski ljudski stranki podpiramo reformo lokalne samouprave, zato se strinjamo,
               da je smiselno na novo določiti in redefinirati, katere naloge prenesti iz države na
               upravne enote, katere z upravnih enot na občine, katere z občin, morda, na državo.
               Tudi če kje obstaja težnja po združitvi posameznih občin oziroma bi se kje izkazalo,
               da bi lahko v združeni občini delovali bolje in uspešnejše, s tem ni nič narobe, toda
               ta pot mora biti pot analize, dialoga, konsenza, predvsem pa strokovnega pristopa.
               Reformiranje lokalne samouprave je dolgoročen projekt, ki zahteva več kot le enega
               ministra in en poslanski mandat.</p>
               <p>Občine smo ustanavljali s pomočjo enega najvišjih institutov demokracije, z
               referendumom, in to ne kar tako počez, kajti čeprav smo se v tistih letih šele učili
               demokracije, ni nikomur prišlo na misel, da bi meje občin risal kar v neki pisarni na
               kakšnem ministrstvu. Spoštovani minister, vse slovenske občine so ustanovili njihovi
               občani in ta ustavna pravica mora biti občanom zagotovljena tudi pri spremembi
               območij teh občin.</p>
               <p>V Slovenski ljudski stranki smo prepričani, da kot doktor prava zelo dobro veste,
               kako je z ustavnimi pravicami državljanov. Pristop ministra kaže na cilj, da bi bili
               prihodki lokalnih skupnosti odvisni le še od števila prebivalcev. In tu se skriva
               vaša največja razvojna zabloda. Kar počnete vi, spoštovani minister, je, da
               neposredno in posredno zmanjšujete sredstva občin za investicije. Toda pri tem vas
               opozarjamo na previdnost. Neizpodbitno dejstvo je, da daleč najbolj uspešno evropska
               sredstva črpajo ravno lokalne skupnosti, torej občine. Približno 7 % evropskih
               sredstev počrpajo slovenske občine, kar je povsem logično, in temu je lokalna
               samouprava tudi namenjena. Lokalni ljudje vedo, kaj potrebujejo, vedo, kaj želijo in
               to tudi z vsem srcem delajo, pa naj bo to v Ljubljani, v Bovcu, v Radencih ali v
               Šentrupertu. Zato se tega ustroja ne spreminja na način, ki ste ga zastavili vi. V
               večini občin pridno z mnogokratniki plemenitijo investicijskih evrov prav s črpanjem
               evropskih sredstev, kjer je to le mogoče, in če jim boste še naprej odvzemali ta
               investicijski denar, boste prihranili na povsem napačnem koncu. Evropska sredstva so
               edini razvojni denar, ki ga bo Slovenija imela v prihodnjih letih in ker nam ta
               sedanja vlada neprestano dviguje davke in še uvaja dodatne, je jasno, da na drug
               razvojni denar kot na evropski denar niti ne bomo mogli računati.</p>
               <p>Tudi ministrov argument, da so majhne občine najbolj zadolžene občine v Sloveniji, je
               resno zavajanje slovenske javnosti. Po pregledu vseh dostopnih podatkov je bilo hitro
               jasno, da so male slovenske občine svoje prebivalce zadolžile pol manj kot ostale,
               velike občine. Kot primer, samo Mestna občina Ljubljana ima skoraj trikrat večji dolg
               kot vse občine z manj kot 5 tisoč prebivalci skupaj, čeprav je skupno število
               prebivalcev v teh občinah višje kot v ljubljanski občini. Še večji nesmisel pokaže
               primerjava slovenskih občin z evropskimi. V Italiji, Avstriji, Švici, Nemčiji, povsod
               je povprečno število prebivalcev občin precej manjše od slovenskih. V povprečju znaša
               v EU število prebivalcev občine 4 tisoč 100, kar je pol manj kot v Sloveniji. Mi
               imamo v povprečju več kot 9 tisoč prebivalcev na občino. Torej, tudi na tem mestu ne
               izstopamo iz povprečja.</p>
               <p>Da pa minister Virant misli resno s centralizacijo države, ni pokazal samo z namero
               ukinjanja občin. Poleg tega je namreč brezkompromisno podprl tudi predlog zmanjšanja
               primerne porabe in zmanjševanja investicijskega denarja občinam. Po drugi strani je
               podprl tudi koncept nepremičninskega davka, za katerega je sedaj že vsem jasno, da se
               bo denar s podeželja in od občinskih nepremičnin, torej šol, vrtcev, kulturnih domov,
               stekel naravnost v državni proračun. Pa ne le to, poleg njega je za siromašenje
               podeželja in manjših krajev poskrbel še njegov strankarski kolega gospod Samo
               Omerzel, ki je v proračunu za prihodnja leta dobesedno prepolovil že tako skromna
               sredstva, namenjena za vzdrževanje državnih cest. Pa vendar centralizaciji ministra
               Viranta še ni videti konca. Podprl je tudi novi predlagani volilni sistem, po katerem
               naj bi se ukinjali volilni okraji in bi se poslanci volili v okviru volilnih enot.
               Vprašajmo se, komu to koristi. Že na prvi pogled je očitno, da bodo na tak način
               izvoljene zgolj najbolj prepoznavne osebnosti in politiki iz večjih slovenskih
               mest.</p>
               <p>Za povečanje učinkovitosti lokalne samouprave bi moral minister z občinami najprej
               vzpostaviti konstruktivni dialog, njihove predstavnike pa vključiti tudi v pripravo
               razvojne strategije lokalne samouprave v Sloveniji.</p>
               <p>In zdaj še k drugi ministrovi zgodbi. Dr. Virant je namreč v letošnjem letu pod
               krinko varčevanja s sindikati javnega sektorja podpiral vrsto škodljivih dogovorov,
               ki škodijo v prvi vrsti državnemu proračunu, po drugi vrsti pa tudi javnim
               uslužbencem. Spomnimo se na prvega, s katerim je zagotovil, da se bo število
               zaposlenih v javnem sektorju letos in v prihodnje zmanjšalo za največ 1 %. Za največ
               1 %! Naravni odliv zaradi upokojevanja je okoli 3 %, morda malo manj. Če to povem v
               nekoliko bolj razumljivem jeziku, minister Virant je sindikatom obljubil, da bo javni
               sektor celo na novo zaposloval. Torej, če preračunamo, v teh dveh letih se bo v javni
               upravi po zaslugi ministrovega dogovora s sindikati na novo zaposlilo vsaj 5 tisoč
               ljudi, to pa pomeni, da se bo državni proračun dodatno obremenil za cirka 90
               milijonov evrov. Toliko, spoštovani kolegice in kolegi, o prihrankih in varčevanju
               ministra Viranta!</p>
               <p>Druga zadeva je ravno tako sporen dogovor, ponovno s sindikati, da se del
               neizplačanih plač javnim uslužbencem izplača skupaj z zamudnimi obresti. Zamudne
               obresti znašajo 8,5 % in tukaj, spoštovani, odpove vsaka ekonomika. Tako samo
               nadaljujemo prakso, da država svoje obveznosti odlaga v prihodnost, četudi bo takrat
               treba plačati bistveno več. To je še en sporen dogovor, ko gre za sindikate. Po novem
               so namreč javni uslužbenci, ki so člani sindikatov, vredni za to državo več.
               Konkretno in minister in Vlada priznavata 20 % višje jubilejne nagrade. Ta dogovor s
               sindikati bi bil pa zagotovo potreben ustavne presoje in je samo še pika na i v
               seriji ministrovih škodljivih dogovorov s sindikati javnega sektorja.</p>
               <p>Po prepričanju Poslanske skupine Slovenske ljudske stranke je minister Virant v času
               svojega ministrovanja dokazal, da ni primerna oseba za vodenje Ministrstva za
               notranje zadeve in javno upravo, saj navedenega področja, še zlasti področja lokalne
               samouprave, vsebinsko ne obvladuje. S svojim ravnanjem povzroča škodo državnemu
               premoženju, hkrati pa je njegovo ravnanje sporno tudi z moralno-etičnega vidika. V
               Poslanski skupini SLS bomo kot pobudniki in sopodpisniki interpelacije glasovali za
               razrešitev ministra za notranje zadeve dr. Gregorja Viranta. Hvala.</p>
            </sp>
            <sp who="SDZ6:TomcRomana">
               <speaker>PODPREDSEDNICA ROMANA TOMC:</speaker>
               <p>Hvala lepa, gospod Prevc.</p>
               <p>In še v imenu poslanske skupine DeSUS ima besedo gospod Ivan Hršak.</p>
            </sp>
            <sp who="SDZ6:HršakIvan">
               <speaker>IVAN HRŠAK (PS DeSUS):</speaker>
               <p>Hvala za besedo, predsedujoča. Spoštovani minister s sodelavcema, spoštovani kolegice
               in kolegi!</p>
               <p>Očitno je v naši državi nastopila sezona interpelacij, kot da ozračje še ni dovolj
               napeto, da se ga s takšnimi nesmiselnimi interpelacijami samo še bolj napenja. Zakaj
               nesmiselnimi? Zato, ker je eden od glavnih očitkov predlagateljev te interpelacije,
               da je minister Virant oškodoval proračun zaradi zdaj že sprejetega Zakona o povračilu
               škode osebam, ki so bile izbrisane iz registra stalnega prebivalstva. V Poslanski
               skupini DeSUS se s temi očitki namreč ne strinjamo, saj menimo, da je minister Virant
               prav s tem zakonom naši državi prihranil precej denarja, ki bi ga sicer izbrisanim
               lahko dodelilo Evropsko sodišče za človekove pravice. Kajti sodni mlini so včasih
               nepredvidljivi, zato obstaja precejšnja možnost, da bi izbrisani lahko dosegli precej
               višje odškodnine od sedaj dogovorjenih v omenjenem zakonu, kar pa bi naše finančno
               stanje še poslabšalo. Prepričani smo namreč, da se Evropsko sodišče požvižga na to,
               da se Republika Slovenija še eni rešila iz krempljev recesije in da vsako
               nepričakovano finančno breme še dodatno ogroža državni proračun. Obenem pa je
               minister Virant z omenjenim predlogom zaključil več let trajajočo agonijo ljudi, ki
               so bili neupravičeno izbrisani iz registra stalnih prebivalcev.</p>
               <p>Nikakor se ne moremo strinjati z očitki predlagateljev interpelacije, da gre za neko
               pavšalno določeno odškodnino za vse povprek. Eden od razlogov, zakaj smo v Poslanski
               skupini DeSUS podprli omenjeni zakon, je bilo namreč ravno ministrstvo zagotovilo, da
               se bo presojalo o upravičenosti do odškodnine in neupravičenosti izbrisa od primera
               do primera. Naj samo spomnim, da pa smo v Poslanski skupini DeSUS jasno izrazili
               nestrinjanje z dodatnimi privilegiji teh oseb.</p>
               <p>Prav tako se ne moremo strinjati z oceno predlagateljev interpelacije, da minister
               Virant ogroža sistem lokalne samouprave in posledično krati ustavno pravico iz 180.
               člena Ustave republike Slovenije, ki določa, da prebivalci Slovenije uresničujejo
               lokalno samoupravo v občinah in drugih lokalnih skupnostih. Predlagatelj se pri tem
               sklicuje na napoved ukinitve posameznih občin in na zakonski predlog, ki naj bi
               izrazito nesorazmerno, nepravično v večji meri znižal finančna sredstva manjšim in
               finančno šibkejšim občinam.</p>
               <p>V Poslanski skupini DeSUS se čudimo predlagateljem, da so ministra že vnaprej
               obtožili za nekaj, česar sploh še ni storil. Res je, minister Virant je znan kot
               zagovornik racionalizacije javnega sektorja in tudi lokalne samouprave in razmišlja o
               tem, da bi spodbudil manjše občine k združevanju. Res pa je tudi, da minister Virant
               slovi po tem, da zelo pogosto predstavi svoja stališča, ki so po navadi všečna
               javnosti, niso pa vedno usklajena, ali so celo nesprejemljiva oziroma jih v nekem
               razumnem času z nekimi razumnimi stroški sploh ni moč realizirati. Ideja o ukinitvi
               posameznih občin je tako tipičen primer prej opisanega ministrovega funkcioniranja.
               Ob tem ne smemo pozabiti, da imamo vsi skupaj polna usta racionalizacije in manjšanja
               stroškov, ko pa se nakaže samo majhna možnost, da bi tudi v naši matični občini
               občutili posledice racionalizacije, pa se nam zbudijo lokalpatriotska čustva, ki
               sicer dopuščajo varčevanje, vendar ne v naši občini, to pa ne!</p>
               <p>Ministru Virantu smo poslanke in poslanca Demokratične stranke upokojencev Slovenije
               že izrazili podporo glede racionalizacije lokalne samouprave. Ob tem pa smo jasno in
               odločno poudarili, da pričakujemo, da bo racionalizacija potekala premišljeno, na
               osnovi jasnih kriterijev, na podlagi katerih naj bi se občine združevale. Prepričani
               samo, da če bi občine bile deležne primernih spodbud, bi se zagotovo odločale za
               združevanje, če ne že celih občin, pa vsaj za ustanovitev skupnih javnih služb.</p>
               <p>V Poslanski skupini DeSUS pričakujemo, da bo vzporedno z združevanjem občin potekalo
               tudi racionaliziranje in prenos nalog, ki jih opravljajo organi lokalne samouprave.
               Kot primer naj naveden prenos določenih nalog z upravnih enot na občinskem uprave in
               obratno. Obenem pa si ne moremo več zatiskati oči, da analize obstoječega stanja
               kažejo, da je sistem financiranja občin potreben temeljite reforme. Te reforme pa
               namerava minister Virant, kot je napovedal, izvesti v dialogu z reprezentativnimi
               združenji občin.</p>
               <p>V Poslanski skupini Demokratične stranke upokojencev Slovenije tudi ne moremo
               pritrditi očitkom opozicije glede tega, da je s sindikati javnega sektorja podpisal
               več za Republiko Slovenijo škodljivih dokumentov, ki nimajo ustrezne zakonske podlage
               in so škodljivi. Ta očitek se nanaša na podpis stavkovnega sporazuma in Dogovor o
               dodatnih ukrepih na področju plač in drugih stroškov dela v javnem sektorju za
               uravnoteženje javnih financ v obdobju od 1. junija 2013 do 31. decembra 2014, ki jo
               je sklenil z reprezentativnimi sindikati javnega sektorja. Strinjamo se namreč z
               odgovorom ministra Viranta, da so predlagatelji interpelacije prezrli ogromne
               prihranke, ki jih prinaša dogovor s sindikati javnega sektorja. Zakon o poračunu
               odprave plačnih nesorazmerij pa je bil tako ali tako nujen zaradi sodbe Vrhovnega
               sodišča, iz katerega izhaja obveznost izplačila preostalih obveznosti države javnim
               uslužbencem.</p>
               <p>S socialnim dialogom je minister Virant namreč dosegel prekinitev stavke v javnem
               sektorju in posledično velike pozitivne finančne učinke. Ti letos znašajo več kot 100
               milijonov evrov, v letu 2014 pa več kot 400 milijonov evrov. Kot navaja minister v
               svojem odgovoru na interpelacijo, so bili s stavkovnim sporazumom in dogovorom s
               sindikati uvedeni nujni ukrepi, ki so zagotovili znižanje proračunskega primanjkljaja
               in s tem korak k uravnoteženju javnih financ.</p>
               <p>Naj se na koncu dotaknem še nedavno sprejetega zakona o načinu izplačila tretje
               četrtine odprave plačnih nesorazmerij za nazaj. S tem predlogom se tudi po mnenju
               Poslanske skupine DeSUS zagotavlja enaka obravnava vseh upravičencev in preprečuje
               dodatni stroški sodnih oziroma izvršilnih postopkov. Prav tako se strinjamo z
               ministrovo oceno, da bi neizpolnitev obveznosti pomenila grobo ignoranco načelo
               pravne države, sodnih odločitev in delitev oblasti. Še več, na tem mestu si minister
               Virant celo zasluži pohvalo, saj se je omejena sodba Vrhovnega sodišča nanašala le na
               del javnih uslužbencev in le ti bi lahko preko izvršbe takoj prišli do poplačila. Vsi
               ostali javni uslužbenci, ki bi bili sicer ravno tako upravičeni do poplačila, pa bi
               do te pravice prišli šele po končanem sodnem, izvršilnem postopku.</p>
               <p>Poslanke in poslanca Poslanske skupine Demokratične stranke upokojencev Slovenije
               interpelacije o delu in odgovornosti ministra za notranje zadeve dr. Gregorja Viranta
               ne bomo podprli.</p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima predlagatelj gospod Jožef Horvat.</p>
            </sp>
            <sp who="SDZ6:HorvatJožef">
               <speaker>JOŽEF HORVAT (PS NSi):</speaker>
               <p>Najlepša hvala, gospa podpredsednica. Spoštovani kolegice in kolegi!</p>
               <p>Spoštovani minister za notranje zadeve in podpredsednik slovenske Vlade dr. Gregor
               Virant! Ja, vi ste tudi podpredsednik slovenske vlade. Oba sva javni osebi, oba sva
               politična, torej sva funkcionarja in pravzaprav v najinem življenju ni meje med
               javnim in zasebnim, tega se najbrž oba zavedava. In gospe in gospodje, dokler bomo
               imeli državo, ki se ji reče Republika Slovenija in Ustavo Republike Slovenije in
               dokler bomo v Ustavi imeli 118. člen, ki ima naslov interpelacija, do takrat bomo v
               Državnem zboru interpelacije imeli. In vsakdo, na čelu s predsednico Vlade, ki danes
               polemizira z interpelacijo <gap n="…"/> – ne bom nadaljeval tega stavka! Ne bom nadaljeval, ker
               nočem biti tako grob, kot je bila na začetku gospa predsednica Alenka Bratušek, ki je
               oklofutala, brutalno napadla opozicijo, hoče jo utišati. Spoštovana koalicija, imate
               vse možnosti, imate infrastrukturo, naberite 40 tisoč podpisov, izglasujete
               referendum, da se opozicija do konca mandata odstrani <gap n="..."/> <stage>/ oglašanje iz dvorane/</stage> <gap n="…"/>
               Ni slabo. Seveda, saj to vem, jaz berem vaše misli <gap n="…"/> KPK se je že odstranila,
               odstranite še opozicijo in potem bo res tako, kot je prosila gospa predsednica:
               <q>"Pustite nam delati!"</q></p>
               <p>Na moji mizi, gospod minister, je od sprejetja vladni dokument Nacionalni reformni
               program 2013–2014, je tudi Program stabilnosti, to je vladni program, je tudi
               priporočilo Sveta, to pa je dokument Evropske komisije, Priporočilo Sveta v zvezi z
               nacionalnim reformnim programom Slovenije za 2013 in mnenje Sveta o slovenskem
               programu stabilnosti za obdobje 2012–2016. Na moji mizi so prav tako na istem kupu
               tudi priporočila EU za posamezne države članice, kjer so z rdečimi polji po državah
               članicah naštete potrebne aktivnosti, ki jih morajo države članice izvesti.</p>
               <p>Gospod minister, začniva najprej z lokalno samoupravo oziroma z reformo lokalne
               samouprave. Nikjer v teh dokumentih, ki so za mene biblija, za to vlado pa bi morala
               biti biblija še bolj, nikjer ni navedena nujnost spremembe oziroma reforme lokalne
               samouprave. Pa, da vam povem nekaj. Nova Slovenija je za reformno lokalne samouprave,
               ampak ne na tak način, gospod minister, kot ste jo vi napovedali, ko ste pravzaprav
               na dan, točno na dan, ko je padel paket Mr. Muscolo, v istem dnevu ste rekli, da
               imate koalicijsko soglasje, da greste v reformo lokalne samouprave pod naslovom
               izbrisa skoraj polovice slovenskih občin. Brez kakršnega koli koncepta, brez kakšnih
               koli izračunov! Midva sva se, saj se spomnite, pred parlamentarnimi počitnicami na to
               temo pogovarjala, ko sem vas pač v okviru poslanskega vprašanja spraševal, na kakšen
               način. Mi smo tudi spraševali Ministrstvo za finance, ali ima kakšne izračune. Nas
               zanimajo finančni učinki – nobenega odgovora ni bilo ne s strani Ministrstva za
               finance ne z vaše strani.</p>
               <p>Verjamem, da ste najbrž želeli piarovsko zelo dobro zgodbo napraviti, kot danes
               predsednica Vlade, ki pravi da če ljudi vprašate, ali imamo preveč občin v Sloveniji,
               jih 80 % odgovori: seveda. Poglejte, gospe in gospodje! To je takšna manipulacija z
               državljani! Tega se nikjer na svetu ne dela. Zakaj potem vsaj niste vprašali tudi to,
               ali ste za ukinitev vaše občine. Ne, tega pa ne! Ker najbrž je vsaj 80 % ljudi tudi
               za to, da se njihova lastna občina ne ukine. To je podobno, kot sem par dni nazaj
               poslušal predstavnika eminentnega predstavnika te vlade, ki je zelo korektno povedal,
               da so ljudi spraševali – ne samo v Sloveniji, po celi EU –, ali zaupate v institucije
               EU. Ne! Ali zaupate v institucije EU bolj kot v domače? Konkretno slovenske odgovor
               je: ja. Čez 60 % je odgovorilo: ja. Toliko zdaj o teh merjenjih javnega mnenja in
               lepo vas prosim, nehajmo enkrat s to manipulacijo. Res me je predsednica Vlade
               strahotno razočarala, ko pride s takšnimi začetniškimi pred ta spoštovani zbor,če je
               še sploh spoštovan.</p>
               <p>Želel bi tudi, spoštovani gospe in gospodje, da to sejo danes preložimo in da se
               danes tukaj pogovarjamo, kako bo s sanacijo bank – res je, res je okej, da ljudje
               morajo najprej izvedeti preko medijev, ampak zakaj smo mi tukaj? Ali samo zato, da
               smo najmanj vredna institucija v tej državi, da se lahko pred to hišo protestira?
               Namesto da bi se protestiralo nekje drugje, kjer je ključni vir problemov oziroma
               kjer so ključni viri problemov te države. Kar zadeva lokalno samoupravo, verjamem,
               gospod minister, da zelo dobro poznate Evropsko listino lokalne samouprave. Morda
               zakaj smo prav mi Nova Slovenija - krščanske demokrati tako pozorni do lokalne
               samouprave? Ne samo zato, ker oba veva, da nam ta sistem danes kar dobro deluje.
               Danes ste tudi nekateri že govorili, recimo, kolega Braniselj, čisto tako teoretično,
               ampak poglejte, prav moji dve sosednji občini sta eni najmanjših, eni najmanjših –
               prihajam iz občine Črenšovci –, ampak sta najuspešnejši: ena po koriščenju evropskih
               sredstev po glavi, per capita, druga na splošno zelo uspešna – morda ste poslušali
               nedeljski nočni intervju s tem županom. Odličen župan. Seveda! In tu je ravno problem
               oziroma bistvo vsega, če ima občina dober menedžment, župana, upravo; seveda, da
               župan zna tudi z občinskim svetom, potem ni, vrag, da ta občina ne bi tudi bila
               uspešna. Naenkrat pa postaviti kriterij 5 tisoč ljudi <gap n="…"/> Kaj pa tista občina, ki ima
               danes 4 tisoč 990 in imajo dobro demografijo, imajo 20 nosečnic in bodo jutri
               preskočili mejo 5 tisoč.?Kaj boste z njimi? Popolnoma napačen kriterij!</p>
               <p>Kar zadeva financiranje občin, gospod minister, vi ste bili v vladi 2004–2008, ko
               veste, da smo zelo dobro, drastično, pozitivno smo popravili financiranje občin.
               Nekatere podeželske občine so dobile tudi do 25 % denarja več. Res je, smo pa takrat
               tudi kakšne spregledali. Pozorno sem vas poslušal, korektno ste omenili, da smo pa
               nekatere situacije spregledali. Zakaj je, recimo, Občina Gornji Petrovci najbolje
               zadolžena? Treba je pogledati, zakaj. Zato, ker ima veliko kilometrov občinskih cest,
               razpršena naselja, najbrž je te otroke tudi treba došolati in so enormni stroški za
               to, da se vzdržujejo ceste, se plačajo stroški za prevoz otrok v šolo in tako naprej
               in tako naprej. Najbrž je kaj kriv tudi menedžment.</p>
               <p>Lokalna samouprava, Evropska listina o lokalni samoupravi, vse to nekako bazira na
               načelo subsidiarnosti. Priporočam vam, vam posodim knjigo z naslovom Vrednote
               krščanske demokracije. Norbert Neuhaus in Horst Langes sta jo napisala. Dovolite mi,
               za vse nas bo zelo koristno, tudi za kakšnega bivšega župana: "Med temeljnimi
               političnimi in družbenimi načeli je načelo subsidiarnosti najmanj poznano. Lahko bi
               rekli, da je skoraj neznano. Zagotovo je tako tudi zaradi besede same, saj ni že na
               prvi pogled jasno, kaj pravzaprav pomeni. Subsidiaren pomeni pomagati, podpirati.
               Svoboda, enakost, bratstvo se je glasilo geslo francoske revolucije pred kakšnimi 200
               leti. To geslo se v takšni ali drugačni obliki pojavlja v praktično vsakem političnem
               programu, in sicer na mestih, ki govorijo o temeljnih vrednotah. Na primer politični
               program nemške Krščanske demokratske stranke, CDU, temeljil na treh besedah: svoboda,
               pravičnost in solidarnost. Nekaj podobnega, a vseeno rahlo drugačnega, lahko
               preberemo tudi pri nemških socialistih: svoboda, enakost, solidarnost.</p>
               <p>Pri obeh zgoraj navedenih strankah se pojem subsidiarnost ne pojavi na prvih mestih.
               Potemtakem to načelo le ni tako pomembno? Nasprotno! Načelo subsidiarnosti je načelo
               svobode družbenih skupnosti in porok za osebno svobodo vsakega posameznika. Kajti,
               kaj ostane od osebne svobode, če ni svobode družine, svobode podjetništva ali svobode
               kulture?"</p>
               <p>Toliko zaenkrat. Gospod minister, upam, da bom imel priložnost, da se v nadaljevanju
               še nekajkrat oglasim. Hvala lepa.</p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa, predstavnik predlagatelja.</p>
               <p>Kot je bilo že prej predstavljeno, smo prej končali s predstavitvijo stališč
               poslanskih skupin in z vašim uvodom se je že začela razprava poslank in poslancev o
               interpelaciji.</p>
               <p>Prva ima besedo gospa Saša Kos, potem se pripravi mag. Katarina Hočevar in za njo
               gospa Iva Dimic.</p>
               <p>Izvolite, gospa Kos.</p>
            </sp>
            <sp who="SDZ6:KosSaša">
               <speaker>SAŠA KOS (PS PS):</speaker>
               <p> Hvala lepa za besedo, gospa podpredsednica. Lep pozdrav vsem prisotnim!</p>
               <p>Sama izhajam iz ene večjih občin, Občine Domžale, in sicer vam moram povedati, da sem
               bila 12 let v Občinskem svetu Občine Domžale. V tem svetu smo delovali tudi za vse
               občine, ki so se kasneje razvile, smo jih poslušali, ko so imeli določene probleme in
               ko se je zgodilo to, da so se občine pričele deliti, so bili nekateri ljudje celo
               proti temu, da bi se odcepili. Torej, imamo več manjših občin, ki v tisti fazi niso
               bile za to, da se odcepijo, ampak so bili lobiji takšni, kot so bili. Kot veste, so
               bili v preteklosti tudi župani v Državnem zboru, ki so imeli določene interese in
               tako naprej.</p>
               <p>Osredotočila se bom na 1. točko interpelacije, ki se nanaša na lokalno samoupravo.
               Vsi se zavedamo, da je treba na tem področju nekaj ukreniti. Imamo 212 občin v naši
               majhni Sloveniji. V preteklosti, kot veste, smo jih imeli okoli 60, vse je
               funkcioniralo, vse je delovalo, vse se je razvijalo. Več kot polovica le-teh ima manj
               kot 5 tisoč prebivalcev, pri tem pa jih nekaj nima ne popolne osnovne šole,
               zdravstvenega doma in zdravstvene postaje, banke, pošte in podobno. Večina občin je
               torej premajhnih, imajo premalo lastnih virov financiranja, ki niso odvisni od
               državnega proračuna. Ker so premajhne, niso sposobne prevzemati bolj kompleksnih
               nalog, saj te poleg zahtevane strokovnosti tudi hitro presežejo meje posamezne
               občine. Pa ne bi rekla, da je v zvezi z lokalno samoupravo vse narobe, nikakor ne.
               Dejstvo je, da se je v občinah tudi veliko naredilo, želim pa si, da bi se naredilo
               še več. Vsi smo v Sloveniji in vsi delamo za Slovenijo.</p>
               <p>Reforma je torej nujna, vendar pa mora ta reforma iti v smeri redefinicije
               pristojnosti majhnih in velikih ter mestnih občin, v smeri prenosa nekaterih
               pristojnosti z države na občine ter v smeri spremembe sistema financiranja občin, ki
               ne bo spodbujalo teženj po nadaljnjem drobljenju, pač pa bo spodbujala proces
               združevanja ali povezovanja premajhnih občin. Nikakor pa te reforme ne predstavlja
               novela Zakona o financiranju občin, zaradi katere je predlagana razrešitev ministra
               za notranje zadeve. Novela je sicer bila res objavljena na spletnih straneh
               ministrstva, ni pa bila ne v Vladnem in ne v zakonodajnem postopku, saj z uvedbo
               davka na nepremičnine za kakšne večje posege v financiranje ali organizacijo lokalne
               samouprave nikakor ni primeren čas. Vlada je že sprejela izhodišča za pripravo
               strategije razvoja lokalne samouprave v Republiki Sloveniji. Časa za pogovore in
               dogovore, na podlagi katerih se bo nato reforma pripravila, pa je še več kot
               dovolj.</p>
               <p>Če strnem vso zadevo, menim, da tudi v preteklosti, ko smo imeli več denarja, kot ga
               imamo danes, je 60 občin funkcioniralo in dajalo rezultate. Vse to strnimo v neko
               skupno izhodišče in pomagajmo, da bo Slovenija izplavala iz krize. Danes smo že
               slišali o rezultatih, ki so spodbudni, in, prosim, delajmo na tem. Interpelacija je
               popolnoma nepotrebna. Hvala lepa.</p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima mag. Katarina Hočevar.</p>
            </sp>
            <sp who="SDZ6:HočevarKatarina">
               <speaker>MAG. KATARINA HOČEVAR (PS DL):</speaker>
               <p>Hvala za besedo. Spoštovani minister, kolegice in kolegi, lepo pozdravljeni!</p>
               <p>Sama mislim, da je današnja interpelacija najbolj za lase privlečena interpelacija od
               vseh 40, kolikor smo jim bili priče v samostojni Sloveniji. Ministru se očitajo trije
               grehi, za povrh pa kot piko na i – morda zato, ker niti sami ne verjamejo v očitke –
               dodajo še populistično temo o letalskih kartah, ki je bila že stokrat predstavljena
               in jo je minister Virant že najmanj tolikokrat tudi prepričljivo ovrgel. Ampak
               pojdimo lepo po vrsti.</p>
               <p>Ukinitev občin, pravite predlagatelji interpelacije. Nikoli ni minister Virant
               uporabljal pri tej temi tega izraza, temveč je vedno govoril o združevanju in
               sodelovanju, toda predlagatelji, zato ker vam besede, kot so sodelovanje in strpnost,
               niso blizu, kot da tega nočete slišati. Vedno je za področje reforme lokalne
               samouprave poudarjal, da bomo pri tem šli po metodi štirih P ali štirih korakov:
               počasi, preudarno, premišljeno in postopno. Ministru očitate interpelacijo, ker je
               izpostavil, ker je razmišljal o tem, da je mogoče po 20 letih, kolikor imamo v
               Sloveniji, če rečemo, nekako lokalno samoupravo urejeno tako, kot jo imamo, da je čas
               za premislek oziroma prenovo. Mednarodne institucije so opozorile na preveliko
               razdrobljenost, pa smo od tistega leta, ko so nas na to opozorili, ustanovili še kar
               65 novih občin. Predlog ministra Viranta oziroma njegovo razmišljanje in ideje, ki
               jih je podal, gredo v smeri močnejše lokalne skupnosti, in sicer zato takemu predlogu
               lahko nasprotujete samo tisti, ki si občine želite podrediti in jih posiljevati v
               odvisnost od odločitev in denarja iz Ljubljane. Samo močnejše občine se lahko uprejo
               centralizacije oziroma državi iz Ljubljane.</p>
               <p>Škodljive posledice – sindikati. To je pa v bistvu že skoraj komičen predlog oziroma
               očitek. Očitate, da ni pravne podlage za rešitev, ki jo je minister Virant dosegel s
               sindikati. Ampak ta pravna podlaga je v 224. členu Zakona o delovnih razmerjih, ki ga
               je v Državni zbor predlagal vaš gospod Vizjak. Tako vemo, da je bil sporazum nujen za
               vzdržnost javnih financ, da je bila z njim prekinjena stavka v javnem sektorju,
               prekinjena stavka v policiji, da je minister Virant s tem sporazumom dosegel v letu
               2013 100 milijonov prihranka in v 2014 400 milijonov prihranka. Sedaj mi pa povejte,
               kdo izmed vlagateljev interpelacije se ima za takšnega junaka, da v resnici verjame,
               da bi uspel državi prihraniti več od tega zneska v tako rekordnem času in se hkrati
               še izogniti stavki v javnem sektorju?</p>
               <p>Če grem na tretjo epizodo burleske. Ministru očitate, da je spoštoval sodbo
               Evropskega sodišča za človekove pravice. Mislim, da kaj takšnega se težko zgodi celo
               v Afganistanu ali pa v Severni Koreji. Tisti, ki zagovarjate pogled na človekove
               pravice na ta način, da so samo dane na papirju, v resnici pa potem odvisne od
               vsakokratne vladajoče elite, predlagam, da si v roke vzamete ponovno ali pa prvič
               tekst, ki je nastal davnega leta 1948 in se mu reče Splošna deklaracija človekovih
               pravic. Zavezanost evropski ideji, spoštovani kolegice in kolegi, ni le podpora
               resolucijam Evropske ljudske stranke, je tudi spoštovanje sodb Evropskega sodišča za
               človekove pravice!</p>
               <p>Glede očitka letalskih kart pa lahko rečem samo še to, da čakam na dan, ko se bo
               našel nekdo in zahteval, da minister Virant odstopi, zato ker je bil preveč poreden v
               vrtcu. Sprašujem se, če bo naslednji projekt opozicije ta, da je minister kupil
               kravato s popustom in da je kriv, ker ni zahteval višje cene. To je prispodoba očitka
               s temi letalskimi kartami. Minister jih je dal na mizo pred novinarje, pred javnost,
               prinesel vse karte, vse račune, in še to iz obdobja, ko sploh ni bil funkcionar.
               Sploh ne vem, kaj naj v bistvu o tej temi še povem. Tudi minister je vse
               transparentno predstavil.</p>
               <p>Vaši očitki, vaši nastopi me v bistvu samo prepričujejo v spoznanju, da je minister
               Virant velik človek in politik. Tudi na najbolj zaprtih strankarskih sestankih ne bo
               nikoli govoril čez nobenega od vas oziroma o nikomur, ki ni zraven prisoten. Vedno je
               osredotočen na rešitve, vedno na to, kaj bomo naredili, in ne, kako bomo nagajali.
               Nikoli nisem od njega dobila navodila, kako naj glasujem o kakšni zadevi. Vedno mi
               pravi, naj razmišljam s svojo glavo in glasujem po svoji vesti. Njegova edina
               vprašanja meni so, kako sta moja otroka in kako so moji Zagorjani. In zaradi te
               njegove drugačne politike in pristopa se ga vi bojite. Bojite se, da bo prevladala
               politika razuma, strpnosti in neizključevanja, ki jo pooseblja minister Virant. Ker v
               tem primeru bi, spoštovani kolegice in kolegi, izgubili možnost pridobivanja glasov
               na deljenju državljanov na leve in desne, na rdeče in bele.</p>
               <p>Minister Virant je pred osmimi meseci prisegel v Državnem zboru, da bo spoštoval
               ustavni red, da bo delal po svoji vesti in z vsemi svojimi močmi deloval za blaginjo
               Slovenije. Mislim, da vse to minister Virant dela. V dobrega pol leta je opravil
               izjemno delo. V tej interpelaciji ste sicer našteli nekaj njegovih pomembnih
               dosežkov, pozabili pa ste mu očitati še pospešeni boj proti gospodarskemu kriminalu
               in korupciji. V tem obdobju se je število preiskovanih kaznivih dejanj okronanih s
               preiskavo oziroma ovadbo povečalo kar za 60 %. Cel kup zakonov smo od pomladi naprej
               obravnavali v Državnem zboru, ki jih je predlagal minister Virant, od dostopa do
               informacij javnega značaja do Zakona o upravnem postopku; skratka cel kup enih
               pametnih predlogov, ki delajo oziroma pomenijo korak k večjemu redu v naši
               državi.</p>
               <p>Dovolite mi, da se na koncu kljub vsemu tudi dotaknem nekaterih očitkov oziroma tega,
               kar ste izpostavili v svojih opredelitvah. Prvopodpisani Matej Tonin me je kar malo
               nasmejal. Po eni strani je on za prilagoditev javne uprave finančnim sposobnostim
               države, ampak on ni to na primeru občin. Matej Tonin je za spoštovanje sodb, ampak ne
               v primeru izbrisanih. Lahko bi nadaljevala v tem stilu, Matej Tonin je proti
               privilegijem, ampak za kakšno pokojnino pa tudi zna glasovati. V tem stilu bi lahko
               nadaljevala, ampak mislim, da nima smisla. Minister Virant je vse očitke suvereno in
               strokovno ovrgel, tako da tudi današnja prisotnost poslancev v Državnem zboru kaže na
               to, da že s samo vložitvijo očitno niste mislili resno in tem očitkom ne verjamete
               niti sami, zato ne morete pričakovati, da jim bomo verjeli v koaliciji. Hvala.</p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Repliko ima mag. Matej Tonin. Gospod Horvat, vi kot predlagatelj? Potem, seveda.</p>
               <p>Izvolite, mag. Tonin.</p>
            </sp>
            <sp who="SDZ6:ToninMatej">
               <speaker>MAG. MATEJ TONIN (PS NSi):</speaker>
               <p>Spoštovana kolegica Hočevar!</p>
               <p>Zelo lepo vas prosim, da ne sprevračate besed in ne poudarjate tistega, česar nisem
               rekel, oziroma priznate, da ste me narobe razumela. Ko sem govoril, da je treba javno
               upravo in tudi občinske uprave prilagoditi našim javnim zmožnostim, sem tudi ponudil
               rešitve. Rekel sem, da nasprotujem takšnemu konceptu, kot ga uvaja minister, to je,
               da ukinja občine, sem pa predlagal rešitev, to je obvezne skupne občinske uprave, s
               katerimi bi znižali stroške občinskih uprav, a hkrati ohranili nivo sedanje lokalne
               demokracije.</p>
               <p>Torej, gospa Hočevar, prosim vas, če ste korektni in če poveste, da se, recimo, nisem
               strinjal z ministrovim konceptom, da pa dodate tudi to zraven, da sem povedal
               rešitev. To, mislim, da je korektno.</p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Kot predlagatelj gospod Jožef Horvat.</p>
            </sp>
            <sp who="SDZ6:HorvatJožef">
               <speaker>JOŽEF HORVAT (PS NSi):</speaker>
               <p>Hvala lepa, gospa podpredsednica. Spoštovana kolegica mag. Katarina Hočevar –
               burleska gor ali burleska dol. Poglejte, vi ste omenjali letalske karte in ste kot
               odvetnica ministra dr. Gregorja Viranta povedali, da on je karte pokazal, razložil že
               100-krat in tako naprej. Je pa nekaj zanimivo,; zelo pozorno sem poslušal gospoda
               ministra, ko je ustno predstavljal svojo obrambo, če lahko tako rečem, in je veliko
               časa porabil za to promocijo svojega dela, svojih dosežkov in tako naprej. Veliko je
               govoril o policiji, o dosežkih policije. V tekstu interpelacije je policija omenjena
               samo enkrat, in to v zvezi s preiskavo letalskih kart, in sicer kot minister v
               konfliktu interesov. Dal bom konkretna vprašanja, da bo ministru lažje odgovarjati.
               Za ministra imam konkretna vprašanja, on je sicer že odgovoril glede očitkov
               letalskih kart, vsak si lahko prebere teh 5 vrstic, ampak kot sem uvodoma povedal,
               gospod minister, midva, ko sva se odločila za politično pot, za politično kariero,
               sva najbrž morala malo pobrskati nazaj in se zavedava tudi, da sva javni osebi, da
               delava za skupno dobro, da sva predstavnika ljudstva, ker sva bila izvoljena na
               svobodnih volitvah, in mene res zanima; Ali ste kdaj od Adrie Airways dobili letalske
               vozovnice s posebnim popustom? Glejte, mi teh kart nismo videli, vsaj opozicija ne
               ali vsaj Poslanska skupina Nove Slovenije – kaj imamo mi, kakšne informacije?
               Medijske, če niso demantirane s strani ljudi, ki so navedeni. Recimo 24ur: <q>"Virant:
               Adria je poslala ponudbo, jaz sem vozovnico plačal. 9. maj 2013. Elektronske
               vozovnice, s katerimi je Gregor Virant v zgodbi o poceni letih z Adrio Airways želel
               oprati svoje ime, naj bi dokazale, da je iz neznanih razlogov pri vsaj dveh
               vozovnicah dobil velik popust, a Virant zanika, da bi vplival na cene letov."</q> Lahko
               mu celo verjamem, da ni vplival, ampak Adria Airways je po besedah nekdanjega dekana
               Ekonomske fakultete Univerze v Ljubljani tukaj zato, da ljudje lahko potujejo, tako
               je bilo pred nedavnim na enem posvetu ene političnih koalicijskih strank rečeno,
               Adria Airways je torej tukaj zato, da lahko ljudje potujejo, torej, kot da ni
               gospodarska družba, in ker dr. Gregor Virant ni kdorsibodi, vsi v Sloveniji ga
               poznamo, je pa morda ta Adria Airways rekla: <q>"Pa to je fajn gospod, pa dajmo eno
               ponudbo z enim fajn diskontom, z enim fajn popustom."</q> In moralen človek bi moral
               reči, da ne, da želi plačati toliko kot anonimni državljan Republike Slovenije ali pa
               se zmenimo, da bodo vsi državljani, ki želijo leteti z Adrio Airways, dobili takšne
               popuste, kot popuste pri letalskih kartah, kot naj bi jih – jaz ne vem – kot naj bi
               jih dobil gospod Virant. Jaz tukaj glede kart naredim piko, spoštovana kolegica, vi
               ste to vprašanje odprli.</p>
               <p>Danes je bilo rečeno, močnejše občine bodo boljši sogovornik z državo. Halo!! Dobro
               jutro!! Združenje občin in Skupnost občin pa ni, ker ne more priti do predsednice
               Vlade, glede Zakona o davku na nepremičnine, in ni pozvano v strokovno skupino, ki jo
               je zdaj na intervencijo stroke postavil oziroma definiral gospod minister za notranje
               zadeve. Menda bodo povabljeni, vendar najbrž – vsaj tako je za enkrat slišati oziroma
               tako beremo v medijih – bodo lahko morda samo poslušali razprave strokovnjakov. In
               ker je danes že bil citiran po gospodu Branislju največji strokovnjak za lokalno
               samoupravo, kar se pravzaprav strinjam, potem moramo biti pošteni. Potem moramo
               prebrati vse, kar pomembnega je ta gospod povedal. Tudi aktualnega za ta trenutek in
               aktualnega za namero ministra. In pravi: <q>"Na nedavni okrogli mizi IFMS …"</q> Najprej bi
               želel inštitutu IFMS izreči priznanje, da je organiziral to okroglo mizo. Razumem, da
               se ta inštitut ne postavlja ne za eno, ne za drugo rešitev; ampak ima v dobri praksi
               to že kar nekaj let, da organizira razmišljanja, brainstorming o pomembnih vprašanjih
               te družbe. In je organiziral tudi okroglo mizo na temo Reforma lokalne samouprave. In
               citiram doktorja Staneta Vlaja. <q>"Na nedavni okrogli mizi IFMS smo strokovnjaki doktor
               Šmidovnik, doktor Grad, doktor Igličar, doktor Milunovič in jaz, torej doktor Stane
               Vlaj, zavrnili ministrov predlog kot neustavni postopek za ukinitev občin. Minister
               sicer rad spreminja izjave, pristal je na daljši rok za teritorialne spremembe občin
               ter vse bolj poziva na pomoč stroke. Ta čas je najmanj primeren za ta ukrep, zaradi
               krize pa tudi nikjer v Evropi niso ukinjali občin."</q> Zato sem se prej skliceval na
               dokumente slovenske Vlade – reformni programi itn. Nadaljujem s citatom doktorja
               Vlaja. <q>"Sicer je na mestu tudi ugotovitev, da so lahko dobre oz. ekonomske učinkovite
               tako velike kot manjše občine ali pa ne dovolj učinkovite ene in druge."</q> Še enkrat
               poudarjam – Nova Slovenija je za reformo lokalne samouprave. Zdaj vendarle imamo že
               veliko izkušenj in vemo, kje so problemi. V Državnem zboru boste lahko našli
               kvalitetno raziskovalno nalogo v zvezi z nadzorom nad občinami. Res je, da moramo
               marsikaj popraviti; je čas za razmislek, vendar se strinjam pa tudi tokrat še posebej
               s strokovnjaki, če gremo delati reformo lokalne samouprave, potem ne govorimo samo o
               najnižjem nivoju, samo o občinah, potem moramo govoriti tudi o drugem nivoju lokalne
               samouprave – to je o pokrajinah. Potem gotovo v tem kontekstu moramo govoriti tudi o
               reformi upravnih enot. Gotovo je to projekt, ki sega čez mandat, čez en mandat. Tisti
               štirje <q>"p-ji"</q>, kjer pomeni en <q>"p"</q> pomeni počasi. Dr. Virant je povedal, če bo nam
               uspelo – in ne vem, kako natančno – bi te občine združili, da ne bom rekel izbrisali,
               do naslednjih lokalnih volitev, ki bodo jeseni 2014, se pravi čez slabo leto. A je to
               počasi, a je to premišljeno? Ko se bom naslednjič oglasil, pa bom tudi nekaj številk
               povedal glede slovenskih občin in glede občin sosednjih držav in morda tistih občin v
               tistih državah, po kateri se mi včasih radi spogledujemo. Hvala lepa, podpredsednica.
            </p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo za razpravo ima gospa Iva Dimic, za tem, prosim, da se pripravi gospa Maja
               Dimitrovski, potem gospod Franc Breznik in za njim gospod Mirko Brulc ter potem
               gospod Bojan Starman.</p>
               <p>Najprej ima besedo gospa Iva Dimic.</p>
            </sp>
            <sp who="SDZ6:DimicIva">
               <speaker>IVA DIMIC (NSi):</speaker>
               <p>Hvala za besedo, predsedujoča. Spoštovani prisotni, spoštovani minister!</p>
               <p>Minister, vi ste najvidnejša, najvišja javna osebnost v Sloveniji. Funkcionar
               najvišjega ranga ste, minister. V Novi Sloveniji imamo za te najvišje funkcionarje v
               Sloveniji visoka merila. Morajo paziti, kaj izrečejo in na kakšen način. Vaša izjava,
               da nameravate zmanjšati število občin – in to kar za približno 100 se je vrtela
               številka – je slovensko javnost močno razdražila, razburila. Začelo se je vsesplošno
               posploševanje, kaj in kako se lotevate tega perečega problema, ki so ga sami občani
               izglasovali na posameznih referendumih v posameznih občinah. S to izjavo ste dali
               vedeti, kaj si mislite o javni lokalni samoupravi. Potrebno jo je ukiniti. To je
               odmevalo po vseh medijih, po vseh časopisih, radijskih sprejemnikih in televiziji.
               Rada bi vam povedala, zakaj so prišle pred 10 leti nekatere prej, nekatere kasneje,
               občine do tega, da želijo biti samostojne in da želijo peljati svojo samostojno
               politiko. Mogoče je za nekoga izmed nas to že oddaljeno ali celo pozabljeno. Želim
               samo spomniti, da so določeni kraji bili pozabljeni od centrov moči oziroma od
               centrov upravljanja in je nekako veljal ljudski rek za njih, da so daleč od oči,
               daleč od srca. In iz tega je nastala težnja po novih občinah v teh odročnejših
               krajih, ki pa so imeli tako kot vsi željo in tudi pravico enakomerno se razvijati.
               Ukinjanje občin bi povečalo zagotovo regionalne razlike v Sloveniji, ki so s tem, da
               so se nekatere majhne občine lahko osamosvojile, te razlike nekako ublažile. Ne vem,
               če se v politiki res vsi zavedamo, da so slovenske občine danes gonilna sila razvoja.
               V tej finančni in gospodarski krizi so namreč občine edine, ki še lahko investirajo v
               večje projekte in infrastrukturo. Vse prevečkrat pozabljamo pri vseh teh številkah,
               ki smo jih danes slišali, tudi na druge vidike pomena občin. Na primer na družbeno
               plat, ki jo občine udejanjajo s tem, ko povezujejo, spodbujajo in sofinancirajo
               različna društva in lokalno skupnost kot celoto. Verjamem, da se vsega ne da finančno
               ovrednotiti, ampak za obstoj slovenskega naroda, za obstoj te družbe in lokalne
               samouprave je to izrednega pomena, ki se ga res ne da finančno ovrednotiti. Če
               dejansko priznate ali ne, se je ukinjanje občin že začelo, med drugim tudi z
               znižanjem sredstev za investicije iz 4 % na 2 %. To so sredstva za infrastrukturo in
               komunalo. Kaj bo temu sledilo? Z nižanjem povprečnine iz 536 na 525 za leto 2015, res
               je to v Zakonu o izvrševanju proračuna, ampak iz povprečnine se krijejo stroški za
               občane, to so domovi za ostarele, šole, vrtci. Tak način pa lahko govori samo o tem,
               da se bodo vrtci po letu 2015 lahko podražili ravno zaradi tega, ker občine ne bodo
               morale več soprispevati v subvencioniranje plačila vrtca. In to bodo poleg vseh teh
               ukrepov, ki jih ta vlada, in to kar smo že opozarjali pri nepremičninskem davku, spet
               pretvarjamo na državljane. Na tiste, ki bi morali biti zaščiteni. In da se še
               dotaknem tega, kaj me je danes zmotilo v Državnem zboru. Minister je pripravil
               program oziroma sanacijo po danskem načelu. Ljuba Slovenija, kam smo prišli. Lokalno
               skupnost bomo urejali po danskem načelu, socialno zakonodajo po skandinavskih
               deželah, pravosodje bomo urejali po Islandiji in Irski, kmetijstvo, ne vem po
               katerem. Ja, kam smo prišli? Mislim, da je v tej državi dovolj znanja, dovolj želje,
               da se zadeve pravilno zapeljejo. Pričakovala bi od ministra kot najvišjega
               funkcionarja v državi, da se temu primerno tudi obnaša.</p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima kot predlagatelj gospod Franci Bogovič.</p>
            </sp>
            <sp who="SDZ6:BogovičFranc">
               <speaker>FRANC BOGOVIČ (PS SLS):</speaker>
               <p>Lep pozdrav, spoštovana podpredsednica, kolegice in kolegi, spoštovani minister, vsi
               ostali prisotni!</p>
               <p>Govorimo o zelo resni temi, o interpelaciji ministra, ki si je v veliki meri
               prislužil največ, vsaj kar se tiče Slovenske ljudske stranke, zaradi številnih
               ukrepov na področju lokalne samouprave. Naj navedem, da niso bila samo neka
               razmišljanja v temu letu, ampak je bilo kar nekaj več, kar se je dogajalo v temu
               letu. Bilo je izraženo razmišljanje o primernem številu slovenskih občin, posledično
               tudi o razpolovitvi števila teh občin. V nadaljevanju je bil dan v javno razpravo
               Zakon o financiranju občin. To je eden izmed postopkov, ki je normalen postopek za
               sprejemanje zakona, bil potem očitno dvakrat že tudi popravljen. Vendar v istem času
               je potem prišel predlog za ustanovitev upravnih okrajev. V tej državi se preko
               poletja ter v jesenskem času sprejemal nepremičninski zakon; in tudi ob sprejemanju
               proračuna, rebalansa za leto 2014 in proračuna za leto 2015 se je sprejemal Zakon o
               izvrševanju proračuna, ki je zopet odvzel sredstva občinam. Mirno lahko rečemo, da je
               niz dogodkov, ki so kazali na eni strani pogled ministra na to področje, hkrati pa
               kar tudi tisti, ki smo predlagatelji te interpelacije, opažamo, da je to tudi pogled
               koalicije. Iz razprav, ki tudi danes sledijo, v veliki meri kažejo na zelo različen
               pristop, na zelo različno pojmovanje, potrebe po lokalni samoupravi oziroma kakšno
               lokalno samoupravo želimo v Republiki Sloveniji imeti. Vse te razprave, ki temeljijo
               vse prej kot na teh štirih <q>"p-jih"</q>, ki so bili danes že izrečeni – počasi, preudarno,
               premišljeno, postopno –, so hočemo ali nočemo zasejale v slovenskem prostoru
               precejšen nemir. Danes smo v uvodu slišali, da je bila narejena javnomnenjska
               raziskava in da je bilo ugotovljeno, da je 80 % ljudi za to, da bi se število občin
               zmanjšalo. Kolegice in kolegi, vprašajmo se, koliko, kakšen bi bil procent, če bi
               Slovenke in Slovence vprašali, kaj bi bilo, če bi dali število poslancev na pol. Ali
               mislite, da bi bilo 80 %, ali bi bilo več? Kakšno bi bilo javno mnenje, če bi celo
               dejali, da ukinemo parlament in podobno. Pri teh javnomnenjskih raziskavah je vedno
               potrebno biti zelo pozoren, predvsem pa me je strah nečesa, kar se je v temu primeru
               zagotovo dogajalo; lepo so lansirane nekatere teze, trditve, ki so bile uporabljene
               tudi v argumentaciji, zato da se neko javno mnenje ustvari. T. i. opinion makerji so
               zelo znani v tem prostoru in ljudje, ki se s tem ukvarjajo, da najprej ustvarijo
               javno mnenje, na osnovi katerega se potem lahko sprejme. Neke odločitve po večinskem
               javnem mnenju so nam že kar znane, bojim se, da to ni prava pot, po kateri bi lahko
               sprejemali tako odločilne rešitve, kot je področje lokalne samouprave. Mene je strah
               tega, da se v tej državi ustvari – hočemo nočemo – neko nasprotovanje oziroma 2
               tabora: velike občine, male občine; podeželje, mestna okolja. Kot da eden drugega ne
               rabimo in kot da se občine ločijo po tem, ali dobro delujejo, ali slabo delujejo, če
               so po številu prebivalcev velike, če so po površini velike. Resnica je pa povsem
               druga. Poznamo dobro delujoče uspešne male občine, srednje, velike in obratno. Je
               bilo tudi danes že povedano, da je v veliki meri odvisno od tiste ekipe ljudi, ki te
               občine vodi. Tudi danes so bile številke izrečene glede števila zaposlenih v občini
               in kakšna anomalija se na tem področju ustvarja. Bodimo toliko pošteni in povejmo,
               kaj vse enega balasta se je pripeljalo v zakonodaje in s čim vse se morajo te občine
               ukvarjati – podobno kot na državnem nivoju. Koliko so občine v teh letih uspele
               počrpati evropskih sredstev, koliko ljudi rabi za te zadeve. Bodimo v tej smeri
               bistveno bolj objektivni, resnicoljubi, kot se kaže v teh izjavah. Ko govorim o tem,
               da se ustvarja neko javno mnenje, imam v mislih javno mnenje, ki se je najprej začelo
               ustvarjati okoli tega, koliko je tu prihranka denarja. Zelo hitro je bilo ovrženo, da
               okoli 100 občin, v katerih prebiva približno 300 tisoč ljudi, da te občine praktično
               toliko sredstev porabijo za osnovno dejavnost. In na koncu je bila ocena, da je
               funkcionarski del za župane, direktorje, svetnike nekje na nivoju 10 milijonov evrov,
               ne 200 milijonov evrov, kot je bilo rečeno na začetku. Mislim, da je bila tu navržena
               neka teza, ki resnično ne drži in enostavno ni vredna resnega premisleka.</p>
               <p>Govora je bilo o ukinjanju občin, ki imajo manj kot 5 tisoč ljudi. Te občine imajo
               primerne porabe 197 milijonov približno, to je 18 % od celotne primerne porabe. Na
               drugi strani imajo 15,5 % prebivalcev, nekaj malega manj, ker so pač to občine, ki
               imajo skoraj 32 % površine. In zato, da so vse te ceste splužene, urejene, da je vsa
               infrastruktura zgrajena, da so otroci prepeljani v osnovne šole, so pač takšne občine
               nekaj dražje. Nekaj dražja bodo ta območja tudi, če bodo združena v večje občine.
               Neumestno je tu zelo na hitro in pavšalno govoriti o velikih prihrankih. Zanimivo je,
               da je 15,5 % teh ljudi, približno 20 % ljudi je zato, da se občine naj ne bi
               združevale, mogoče tudi tu prebivajo. Naj tudi sam povem, podobno kot so že kolegi
               omenili, da sem prepričan, da je reforma lokalne samouprave potrebna; zagotovo pa ne
               tako, da jo začnemo in peljemo na takšen način, kot se je to poskušalo v tem
               primeru.</p>
               <p>Druga teza, ki je bila postavljena, je bila glede zadolženosti malih občin. Zopet je
               bilo navrženih nekaj primerov občin z nekaj 100 ali okoli tisoč prebivalcev, ki imajo
               dolgove. Od tisoč, tisoč 500 ali nekatere celo do 2 tisoč evrov na prebivalca javnega
               dolga. Številke, ki so eksaktne, govorijo o tem: prvič, da so slovenske občine
               zadolžene povprečno za 396 evrov na prebivalca, to je 805 milijonov na nivoju celotne
               Slovenije. To je sicer podatek za leto 2011, nekih bistvenih sprememb tudi v lanskem
               letu ni bilo, za letošnje pa še ni aktualnih podatkov. Zelo zanimivo je pri tem, ko
               ugotavljamo, koliko je katera skupina občin zadolžena. V vseh teh občinah, ki imajo
               do 5 tisoč prebivalcev, kot smo prej dejali, je nekaj čez 300 tisoč živečih ljudi v
               takih občinah; in imajo slabih 73 milijonov dolga, kar je podatek za konec leta 2011,
               ali 230 evrov na prebivalca. Povprečje, kot smo prej dejali, je približno 400 evrov
               na prebivalca. In za primerjavo, ker je po številu ljudi primerljiva Ljubljana z
               vsemi slovenskimi občinami, ima Ljubljana sama trikrat več dolga. Da sploh ne
               polemiziram o tem, ali je v Ljubljani prevelik dolg, ne bom tega sodil. Govorim o
               tem, da bodimo pošteni pri teh primerjavah in številkah, ki ustvarjajo javno mnenje.
               Mislim, da imajo te občine kar v veliki meri poravnane obveznosti do izvajalcev in se
               tudi ne gredo kakšnih megalomanskih investicij, na podlagi katerih bi ostale kakšne
               hude dolžnice in bi ti dolgovi prehajali v javni dolg, kot se dogaja pri katerih
               drugih; ampak to je že druga tema. Tudi ta argument je bil resnično ustvarjen v
               obliki lansiranja tega javnega mnenja, ki je bilo predhodno ustvarjeno, resnica pa je
               povsem druga.</p>
               <p>Tudi resnica o povprečnem številu primerljivih občin po Evropi. Zopet vidimo, da je
               Slovenija s slabimi 10 tisoč prebivalci na povprečno slovensko občino sedma država v
               okviru EU-27 po številu prebivalcev. Pri nas je 9 tisoč 700 prebivalcev, ostale
               države imajo: Nemčija 6 tisoč 600, Avstrija 3 tisoč 500 prebivalcev na občino. In ta
               številka zopet ne govori o tem, da so slovenske občine ene izmed tistih, ki bi bile v
               evropskem merilu med manjšimi. Res pa je to, da ni bil izveden proces druge stopnje
               lokalne samouprave, da bi imeli v slovenskem prostoru tudi regije, kjer bi se te
               pristojnosti podelile med občinami, regijami in državo. Kar se tiče postopkov
               reorganizacije lokalne samouprave, sem bil skupaj s kolegom Brulcem in gospodom
               Vilijem Trofenikom v prejšnjem mandatu v delegaciji Državnega zbora Republike
               Slovenije, ko smo obiskali Dansko in pogledali danski primer. Imel sem se priložnost
               prepričati, kaj so naredili na Danskem. Prav je, da vemo vsi, danska reforma lokalne
               samouprave je šla po tej poti, da je bilo najprej 1848 ustanovljenih nekaj več kot 1
               tisoč 700 občin, leta 1970 so zmanjšali to številko na 300 občin in imajo danes
               slabih 100 občin, 97 občin. Za proces reforme lokalne samouprave so se odločili leta
               2001 in ga zaključili v letu 2006. Več kot 600 javnih dogodkov je bilo, kjer so
               razlagali, kaj je potrebno storiti, kakšni so načrti, kaj se s tem dogaja in kakšna
               bo drugačna reforma lokalne samouprave. Bodimo toliko precizni, da povemo tudi za
               danski primer, da ni šlo zgolj za spremembo števila občin, ampak je šlo v veliki meri
               tudi za spremembo lokalne samouprave v celoti. Reformirali so tudi pokrajine, šli iz
               13 pokrajin na 5. Pokrajinam so odvzeli vrsto pristojnosti, tako da je na pokrajinah
               ostalo samo še vzdrževanje avtocest in bolnišnic, klinik in da je ves ostali del
               sedaj na področju financiranja javne uprave v občinah. 38 % javne porabe na Danskem
               je na nivoju občin, za razliko od 12, 13 v Sloveniji. In sam ocenjujem, da tudi pri
               nas, leta 1996, konec leta 1995 smo začeli s takšno reformo in sedaj je teh 18, 19
               let za nami. Mislim, da je resnično čas za temeljit premislek, narediti analizo, kaj
               je dobrega, kaj je slabega, in enostavno poiskati napredek v razvoju lokalne
               samouprave. Jaz sem trdno prepričan, da to ni tako pavšalno ukinjanje števila občin,
               ampak v veliki meri razmislek, katere pristojnosti, po prej že omenjenem principu
               subsidiarnosti, iz državnega nivoja prenesti na nek vmesen nivo. Tudi sam zelo
               podpiram to tezo o vzdrževanju občin preko skupnih občinskih uprav in da bi del
               pristojnosti prenesli na to formo. Mogoče zato ravno teritorialne velikosti upravnih
               enot, primerne enote za neko prehodno obdobje, da se tam opravi cela vrsta
               pristojnosti, za katere je danes pristojna država. Jaz sem trdno prepričan, da
               pristojnosti iz področja sociale, pristojnosti iz področja trga dela, s področja
               brezposelnosti, s področja prostorskega planiranja, razvoja gospodarstva, kmetijstva
               sodijo na ta nivo, kjer bi se skupaj z župani, nekdo iz upravne enote pogovorili in
               enostavno zastavili celoten razvoj za tisto območje, ki bi bilo večje. Ostale stvari
               bi se odvijale nazaj na občinskem nivoju, čim več teh stvari pa iz države prenesli,
               kot sem že dejal, na mestno raven. In sam sem tudi bil pobudnik, da smo vzporedno s
               to razpravo okoli interpelacije podali tudi pobudo za nujno sejo Odbora za lokalno
               samoupravo, ki smo jo končno opravili pred enim tednom, po 1 mesecu čakanja. Moram
               reči, da sem bil razočaran, s kakšno težavo so nekateri od petih popoldan naprej
               sedeli na tem odboru, kjer smo želeli dobronamerno podati svoje predloge, in končno
               čakali, da se izteče to, kar želimo povedati tisti, ki smo bili predlagatelji tega,
               da se sklepe zavrne in da se lahko nadaljuje zadeva po usklajenem toku – toku, kjer
               ni kaj dosti vključevanja opozicije. Predlagali smo, da bi se okoli lokalne
               samouprave pogovorili na takšen način, da bi strategijo lokalne samouprave pripravili
               skupaj – vsi poslanke in poslanci oziroma predstavniki vseh parlamentarnih strank,
               vseh 3 združenj občin na eni strani, na drugi strani strokovna javnost in ne nazadnje
               ministrstvo, ki je pristojno za to. Tam so bili že citirani nekateri pravni
               strokovnjaki s tega področja, treba je brati celoto tistih poročil. Jasno
               ugotavljajo, podobno kot že marsikdo, da je, kar se tiče števila občin, potreben
               premislek. Zelo jasno pa povedo tudi to, da so bili ti predlogi tako na hitro
               izrečeni, nepremišljeni, nedodelani, včasih tudi celo zavajajoči, populistični. Prav
               tako je bilo zanimivo poslušati tudi dr. Cirila Ribičiča, ki je na razpravi v
               Državnem svetu odkrito priznal – <q>"Ko so se občine ustanavljale, sem bil eden
               največjih nasprotnikov teh občin. Pošteno vam povem, da so me presenetile in da so te
               občine več kot izpolnile pričakovanja. Mislim, da je prav, da so se ustanovile."</q> To
               se besede gospoda Ribičiča. Tisti, ki cenite te besede, še toliko bolj, mislim, da je
               prav, da slišite tudi njegove izjave. In v tem delu mi je resnično žal, da niso
               takšni predlogi sprejeti, da si za takšne reforme, kot je reforma lokalne samouprave,
               res ne vzamemo dovolj časa in gremo po vseh teh merili počasi in preudarno,
               premišljeno, postopno. Res je potrebno to narediti in to ni mišljeno tako, da se to
               da narediti v 2, 3 mesecih, da nekdo uskladi koalicijo, potem na silo povabi še
               enkrat Združenje občin, takrat ko se mu zdi, da je to v redu za umetniški vtis in
               posreduje v javno razpravo, zaključi in konec. Na Danskem, kot sem že dejal, tako je
               bila formirana skupina, kot smo mi predlagali v tem predlogu. Vzeli so si 5 let zato,
               da so se do tega opredelili, občine so se prostovoljno na koncu odločale, da so se
               združevale ob večjih pristojnostih, in v 5 letih tudi zaključili ta postopek. Sam
               predlagam, minister, da v tem primeru delujete na tak način in da na takšen način
               tudi resnično naredimo korak naprej v delovanju lokalne samouprave. Kajti po vseh teh
               letih, ko smo resnično tudi s pomočjo majhnih, velikih, srednjih občin razvoj v
               Sloveniji postavili na dosti višji nivo na področju razvoja lokalne in komunalne
               infrastrukture, prihaja čas za skupne večje projekte, ki bodo imeli za seboj tudi
               večji razvojni zagon na eni strani, na drugi strani pa tudi privlačno bivanje za
               ljudi, da ne bo pritiska na centre. Podobno kot smo to slišali na Danskem, smo
               slišali tudi v Bruslju pri zaključku prejšnjega mandata evropskega parlamenta, kaj je
               danes ena največji težav Evrope. Migracije ljudi v metropole in depopulizacija
               podeželja. Takšni ukrepi, kot so v teh tezah zakona oz. v teh namerah, so ravno
               obratni. Prej sem omenil tudi področje financiranja občin. Ja, Zakon o financiranju
               občin je bil, dan v javno razpravo. Dvakrat tudi popravljen. Očitno se je ocenilo, da
               takšen res ne more iti skozi, in je bilo spoznano, da je nekaj narobe z njim. In kaj
               je pravzaprav ta zakon, ki ste ga vi, iz vašega ministrstva dali v javno razpravo,
               vseboval? Ta zakon je vseboval to, da bi, po vrsti, občina Solčava bila ob približno
               30 % sredstev, da bi bil Bovec ob 26,45, da bi bilo Jezersko ob 21 %, Osilnica 18,
               Bohinj 16 %; Kostel, Loški potok, Kranjska Gora, Črna na Koroškem, Luče – to so tiste
               občine, ki bi bile prikrajšane krepko preko 10 % pa naprej. Na drugi strani pridobijo
               na sredstvih naslenje občine: Škofljica 4 %, Trbovlje 4 %, Slovenj Gradec, Jesenice,
               Piran, Koper, Novo mesto, Murska Sobota, Maribor, Ptuj, Domžale, Kranj, Celje,
               Ljubljana, Velenje – tam do 7, 8 %. To je ta namera, ki je bila zapisana v prvi tezi
               zakona, ki je sedaj popravljen, ker je bilo ugotovljeno, da bo s takim postopkom zelo
               težko iti v parlament, zagovarjati takšne spremembe. Vsi poznamo, kako Slovenija
               izgleda. Ne vem, če je pravilno to, kar je bilo zapisano, da bi na takšen način bila
               sprememba financiranja občin v Sloveniji in bi bila to pot v pravo smer. Ampak ker
               ste ugotovili, da to skozi Zakon o financiranju občin ne gre, se je očitno tudi z
               vašim privoljenjem, vi ste odgovorni za lokalno samoupravo, naredil korak v to smer
               preko Zakona o izvrševanju proračuna. V tem delu se jemlje 2 % primerne porabe v letu
               2014 in še dodatna 2 % v letu 2015. Tako pridemo iz 6 %, ki je bilo pred ZUJF, iz
               sedaj veljavnih 4 v letošnjem letu na 2; in na 0 % v letu 2015. Kaj to pomeni v
               praksi? Ko vzamete 2 %, pomeni, da bo imela Solčava 11,5 % manj ali 200 evrov na
               prebivalca manj, kot je sedaj. Da bo imel Bovec zopet slabih 10 % manj, 100 evrov. In
               zopet pridejo isto na vrsto te občine, ki imajo po sedanjem sistemu financiranja
               zaradi svoje prostranosti, zaradi težav v takšnih območjih toliko več financiranja iz
               tega naslova, posebnega dodatka iz teh razlogov. In podobno občine, ki sem jih prej
               našteval, so na drugi strani med tistimi, ki izgubijo najmanj, ker po tem zakonu pač
               potem nihče ne pridobiva. Te namere in opozorila, ki smo jih želeli podati ob tej
               razpravi, interpelaciji, gredo v to smer, da smo trdno prepričani, da to ni prava
               smer razvoja in da se moramo o tem temeljito pogovoriti in na osnovi analiz oceniti,
               po kateri poti iti naprej. Z moje strani tudi očitek tudi, minister, vam zaradi
               pasivne vloge pri sprejemanju Zakona o davku na nepremičnine. S tem zakonom, tudi v
               ustavni presoji, bomo želeli to dokazati, se resnično ogroža suverenost lokalne
               samouprave, predvsem pa se tudi jemlje finančno moč občinam, kajti izpada tega
               finančnega prihodka iz tega naslova je 30 milijonov evrov. In še pomembneje kot ta
               izpad, to so tista sredstva, ki jih bodo občine plačale kot davek na infrastrukturo
               oziroma objekte, ki so v njihovi lasti – šola, vrtci, zdravstveni domovi in podobno.
               Okrnjena pa je tudi tista prava politika občine, kajti s temi sredstvi oziroma s tem
               ukrepom, ki je bil doslej skozi nadomestilo za stavbno zemljišče, ki bi ga naj
               prevedli skozi Zakon o nepremičninah, drugo formo, so imele občine doslej to možnost
               izvajanja poselitvene investicijske in podobne politike v svoji občinah.</p>
               <p>V tem delu mislim, da gre tudi za ta očitek. Okoli ostalih očitkov, ki so bili, ne bi
               več o tem v tej razpravi govoril. Predvidevam, da interpelacija ne bo uspela, da
               imate zadostno število glasov, zato vam želim, da bi te razprave, ki so vsebinske, ki
               so dobro namerne za razvoj lokalne samouprave, vzeli kot napotek za svojo delo; in
               hkrati tudi izziv za sodelovanje pri tem pomembnem in določilnem področju za razvoj
               Slovenije v prihodnje. Jaz sem trdo prepričan, da je ta nivo – nivo delovanja občin
               danes bistveno boljši od tega, kar počnemo na državnem nivoju. Tam so ljudje bližje
               odločanja, tam so bližje kontrole svojih občank in občanov. Mislim, da je potrebno
               iti v te spremembe in reorganizacije lokalne samouprave v to smer, da bomo
               pristojnosti delili na nižje nivoje. Kakšna je pravilna oblika, ali bomo v stanju in
               možnosti, da sprejmemo pokrajine, bi bilo najbolje. Če pa ta ni realna, pa se
               potrudimo in izpostavimo orodje, s katerim bomo občine na nek način zainteresirali k
               skupnemu delu, skupnemu nastopu. Verjamem, da bo v mandatu, 2, 3 takšnega dela
               marsikje mogoče prišlo tudi do tega spoznanja, da je kakšna meja mogoče za izbrisati.
               Pomembno je to, da smo danes v času, ko je potrebno v naslednjih 2 letih v veliki
               meri, tudi s pomočjo občin, počrpati, izkoristiti številna evropska sredstva, za
               katera so občine dobri konzumenti. Na drugi strani pa je potrebno te občine
               usposobiti za to, da bodo v naslednji finančni perspektivi počrpali, kolikor bo še
               sredstev, namenjenih za občine. In zato bi takšen poseg, kjer bi se ukvarjali sami s
               sabo, preprečevali ljudi v posamezni občini, v sosednjih občinah okoli pobud za
               združevanja, za referendumska prepričevanja, povsem deplasiran čas. Mislim, da se
               moramo te zadeve lotiti na drugem koncu.</p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima minister dr. Gregor Virant.</p>
            </sp>
            <sp who="SDZ6:VirantGregor">
               <speaker>DR. GREGOR VIRANT:</speaker>
               <p>Hvala lepa.</p>
               <p>Prava parlamentarna mojstrovina! Kaže, da bomo 16 ur razpravljali o nekem tekstu, ki
               sploh ni bil uradni predlog, ki nikoli ni prišel niti na vlado, niti v Državni zbor,
               o nekem delovnem osnutku, o katerem se razpravlja v strokovnih skupinah, ki ga nikoli
               nisem, kot uradni predlog ministrstva, niti podpisal. Ni čudno, da potem hodijo
               ljudje s transparentom pred parlament, da je treba dati poslance na minimalce. Res,
               če se na tak način razpravlja.</p>
               <p>Strategija razvoja lokalne samouprave bo prišla v Državni zbor. Jaz sem vam to
               obljubil, danes sem to že večkrat javno povedal, da bomo postopno in preudarno šli v
               reformo lokalne samouprave, ne na vrat na nos in ne čez noč. Ko bo strategija na
               dnevnem redu Državnega zbora, bomo imeli neomejeno časa, da lahko o tem razpravljamo.
               Najprej na matičnem delovnem telesu, potem na plenarni seji in takrat bi bil čas za
               take debate. Magari, če naredimo 2 seji na to temo. Zdaj pa še niti osnutka tega ni.
               Nič, nobenega uradnega dokumenta o reformi lokalne samouprave. Edini greh, o katerem
               govorite, je, da sem povedal svoje mnenje, v katero smer bi moralo to iti. In to
               mnenje, da bi moralo iti v smer združevanja občin, ni samo moje mnenje. To zrcalo so
               nam postavile tudi mednarodne inštitucije. Imeli smo monitoring s strani Sveta
               Evrope, ki je ugotovil, da je problem slovenske samouprave, da je preveč
               razdrobljena, da so se občine preveč drobile. Imeli smo pregled OECD, ki je ugotovil
               isto, da so slovenske občine premajhne in da bi bilo pametno iti v zmanjševanje
               njihovega števila. To ni samo moje mnenje, to je tudi mnenje nekaterih mednarodnih
               inštitucij.</p>
               <p>Vi se vsi dobro zavedate, da sedaj veljavni Zakon o lokalni samoupravi določa, da
               mora imeti občina najmanj 5 tisoč prebivalcev. Danes ni mogoče ustanoviti občine, ki
               bi imela manj kot 5 tisoč prebivalcev. To velja že nekaj let in če bi zdaj hoteli v
               nekem naselju, kjerkoli v Sloveniji, ustanoviti občino, primerljivo s tistimi, ki so
               nastale v preteklosti, ki imajo 300, 500 ali tisoč prebivalcev, tega ne bi mogli. Se
               pravi, da smo prišli v situacijo neke neenakosti. Na eni strani množica malih občin,
               ki so že nastale; in na drugi strani zakon, ki jasno pove, da takih občin ni več
               mogoče ustanavljati. Profesor Šmidovnik govori o piščancih in nojih. Slovenska
               samouprava je popolnoma asimetrična. Vi imate na eni strani Mestno občino Ljubljana,
               ki šteje 280 tisoč prebivalcev, in na drugi strani imate občine za nekaj 100
               prebivalci, po zakonu imajo pa ene in druge natanko iste naloge. Ali res mislimo, da
               lahko tako obsežen nabor nalog opravlja enako Mestna občina Ljubljana, Celje ali
               Občina Krško ali pa katerekoli večja, in na drugi strani ena mala občina s 400, 500
               prebivalci. Glejte, te male občine dejansko funkcionirajo kot krajevne skupnosti.
               Lahko se ukvarjajo s krajevnimi cestami, lahko se ukvarjajo z gasilskim domom, ne
               morejo se pa ukvarjati z velikimi, večjimi razvojnimi projekti, ki jih v Sloveniji
               nujno potrebujemo. V polovici slovenskih občin, v stotih občinah, ki imajo manj kot 5
               tisoč prebivalcev, živi samo 15 % slovenske populacije. 15 % prebivalcev živi v
               občinah z manj kot 5 tisoč prebivalci.</p>
               <p>Razprava o lokalni samoupravi je sigurno tudi razprava o tem, kakšen razvoj v
               Sloveniji potrebujemo, pa tudi o tem, kako bomo črtali evropska sredstva, kot ste
               omenili, gospod Bogovič. Ali res rabimo črpati evropska sredstva za neka megalomanska
               krožišča, ki po nobeni logiki v varnosti cestnega prometa niso potrebna, da potem
               sredi teh krožišč župan naredi še fontano, ki je lepo osvetljena, kot da bi se po Las
               Vegasu vozili? Ali rabimo mogoče kakšne projekte, ki bodo ustvarjala delovna mesta,
               ki bodo izkoriščali tiste dejavnosti, ki jih Slovenija ima, recimo lepo naravo,
               turizem itn. Ne govorim na pamet, sem se peljal že skozi več manjših občin, kjer si
               župani razvoj tako zamišljajo. Veliko krožišče, fontana, predimenzionirana
               telovadnica, predimenzionirana športna dvorana, ker je pač slučajno naneslo, da je
               prišel do svoje občine. In ker so male občine kar lepo založene z denarjem za razliko
               od večjih, to seveda ni bil noben problem. In ne se slepiti, kako je v Sloveniji
               nastajal sistem lokalne samouprave. Vsi vemo in Ustavno sodišče je to v več svojih
               odločbah povedalo, da so današnje občine rezultat političnega kupčkanja, da to ni
               nastalo na podlagi nekih strokovnih kriterijev in strokovnih argumentov, ampak da je
               šlo predvsem za to, kdo v tem parlamentu je bil močnejši, komu je uspelo, da je
               izposloval svojo občino, kdo jo je iztrgoval. Jaz tebi tvojo občino, ti meni mojo
               občino podpreš – tako so prišli do občin. Vaših županov je v malih občinah največ in
               zato tudi ni čudno, da so najbolj glasni. Govorili ste tudi o pokrajinah. Strinjam
               se, da jih v Sloveniji potrebujemo, da obstaja med občinami in državo velik vmeseni
               prazen prostor, ki bi ga bilo treba zapolniti. To je prava razprava, prava debata,
               ampak za to bo nekaj časa več še v nadaljevanju.</p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Kot predlagatelj ste se javili, gospod Franc Bogovič.</p>
               <p>Pred vami je bil kot predlagatelj že prijavljen mag. Branko Grims, izvolite.</p>
            </sp>
            <sp who="SDZ6:GrimsBranko">
               <speaker>MAG. BRANKO GRIMS (PS SDS):</speaker>
               <p>Hvala. Vsem prav lep pozdrav!</p>
               <p>Ta seja je zelo zanimiva in na zelo zanimiv dan. Nekaj tednov nazaj, lahko preverite
               pri kolegih, recimo gospod Tanko je bil zraven, pa evropski poslanec Milan Zver, ko
               smo sedeli na sedežu SDS in se pogovarjali o interpelaciji zoper gospoda Viranta, sem
               rekel: <q>"Veste, najbolj se bo lepo videlo, če koalicija ve, da je res sporen, da bodo
               njegovo interpelacijo "</q>ruknili<q>" na tak dan, ko bo to prekrito s poročilom o bankah."</q>
               In točno to ste naredili, lahko preverite, to je bilo kar precej tednov nazaj. Kar se
               tega tiče, ste kar precej predvidljivi; lepo pa, da ste sami priznali, da se
               zavedate, da je minister kot minister slab in da je njegovo ministrovanje sporno.
               Drugo – način govora, kako danes to poteka. Tudi to je zelo zanimivo, ne odgovarja se
               na očitke; nekatere ključne, ki jih bom omenil kasneje, se lepo previdno izpusti, ker
               so povezani z matematiko, pa jih je zelo težko zanikati. Govori se pa vse mogoče,
               slišali smo že tudi o žrtvah na cesti, ki s to interpelacijo nimajo prav nobene
               zveze. Govorimo o tistih stvareh, ki so v javnem interesu, ali pa o ravnanju
               ministra, kadar je v škodo javnemu interesu, tudi ko gre za njegovo odgovornost in za
               odgovornost njegovih besed. Pa ne gre za to, da mu bo kdorkoli jemal svobodo govora,
               kot je sam rekel, daleč od tega. Vsak od nas bo branil svobodo govora, kadarkoli in
               za kogarkoli, tudi za ministra. Vendar se od ministra pričakuje, da se zaveda učinka
               svojih besed. Če z njimi povzroči škodljive posledice, da se potem ne spreneveda, ko
               se postavi vprašanje odgovornosti. Odgovornost je normalen sestavni del demokracije,
               tako kot je normalni sestavni del demokracije svoboda govora kot temeljna človekova
               pravica. V Sloveniji je problem javnega obveščanja in to se ravno danes na ta način
               izkorišča. To ste vnaprej splanirali, kot rečeno, lahko preverite, koliko tednov
               nazaj sem napovedal, da se bo točno to zgodilo. Zato, da se ne bi govorilo o tem, kaj
               je narobe v vladi, da se ne bi govorilo o napakah, ki jih je eden od ministrov očitno
               storil, da se ne bi govorilo o argumentih za in proti, se to naredi na tak dan, ko se
               govori o bankah. Zelo zanimiv je ta diskurs, ki je danes prisoten, ko gre za banke.
               Mi smo sigurno edina država na svetu, kjer se izkaže, da imaš v bankah 5 milijard
               evrov luknje in se to razglasi za skoraj uspeh te vlade, <q>"ja, saj ni tako slabo, kot
               smo pričakovali, kje so zdaj tisti, ki so rekli, da je lahko še slabše"</q>. Čudno, kje
               je zdaj gospod Kranjec, ki je v parlamentu rekel, da je lahko tudi 12 milijard evrov.
               Mimogrede, on je najvišjo cifro omenil v zgodovini, pa upam, da nisem zdaj kakšne
               silne državne skrivnosti izdal, ko sem to povedal na glas. To seveda ni noben uspeh,
               ta luknja bo plačana iz denarja davkoplačevalcev in predstavlja en rabljen avto za
               vsakega državljana in državljanko, z dojenčki vred. Toliko bo šlo spet za banke. In
               toliko o tem tisti, ki danes z nekim spinom skušajo to prikazati kot nek uspeh, s tem
               pa prevpijejo vse tisto, o čemer govorimo danes tukaj. Mimogrede, dajatelj absurda pa
               žal včasih <gap n="..."/></p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Osredotočite se na točko, prosim.</p>
            </sp>
            <sp who="SDZ6:GrimsBranko">
               <speaker>MAG. BRANKO GRIMS (PS SDS):</speaker>
               <p>Saj se, brez skrbi.</p>
               <p>Še proceduralno, podpredsednica, to vas želim opozoriti, ko se govori o tem, kako se
               pri nas dela. Veste, če seštejete ure te interpelacije in vse točke dnevnega reda,
               potem boste videli, da se glasovanje izide v soboto nekje ob osmi uri zjutraj. Toliko
               okoli tega, kako se v tej državi dela. Zdaj naj me nekdo prepriča, da je to v javnem
               interesu. Na ta način se ponoči govori v prazno in se marsikaj skrije, recimo kakšen
               zelo sporen zakon, ko gre za stotine milijonov evrov, kakor mislim, da je načrt pri
               tem. Če se pa motim, potem boste pa sejo zanesljivo jutri tudi prekinili, pa jo bomo
               nadaljevali enkrat kasneje. Toliko za ta del uvoda.</p>
               <p>Zdaj pa k bistvu. Če nekdo zelo veliko dela, ampak dela slabo, potem je edini
               rezultat, da naredi zelo veliko škode. In tukaj je recimo en takšen primer, ko se gre
               za številke, čemur se ne da oporekati. Veste obljuba, da boš nekomu plačal vnaprej
               zamudne obresti ali pa tiste, čemur pogojno rečemo kazenske obresti, pomeni, da si
               državo in državljane zavezal k temu, da bodo plačevali neki interni notranji kredit
               po 8 do 9 % obrestni meri, tam nekje se giblje. Mislim, da je 8,9 %, če sem čisto
               precizen ta trenutek. Nobena naložba, noben kredit ni tako svinjsko drag kot ta,
               narejen seveda zato, da se je delal nek prestiž, da se je reklo – poglejte, kako smo
               se dobro spogajali. Boljše, da bi vlada, ki tako drugega ne delate, vzela še za to en
               kredit v tujini ali pa izdala obveznice, čeprav imajo tudi te katastrofalno visoko
               obrestno mero zaradi tega, ker te vlade, ki je zdaj, nihče ne jemlje resno v tej
               Evropi, ne glede na velike besede, ki so bile tudi danes izrečene; ampak Evropa že
               ve, zakaj jih je izrekla. Zato, ker ste rekli, ne rabimo pomoči, ki je izjemno
               poceni, ker je obrestna mera tam pod 1 %, tiste ne rabimo. Mi bomo vzeli tisto, kjer
               bomo plačevali po več procentov <gap n="..."/></p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Mag. Grims, točka interpelacije je o delu in odgovornosti ministra za notranje
               zadeve.</p>
            </sp>
            <sp who="SDZ6:GrimsBranko">
               <speaker>MAG. BRANKO GRIMS (PS SDS):</speaker>
               <p>Saj o tem govorim, gospa.</p>
               <p>Saj jaz razumem, da vam to ni všeč, ampak to so dejstva, to so številke in tem
               številkam ne more nihče z nobeno besedno akrobacijo oporekati. In zaradi tega je bilo
               danes tako izrečeno, ker bomo plačali bistveno več in s tem bistveno bolj obremenili
               državljanke in državljane, kot bi jih sicer lahko, če bi ravnali racionalno. In isto
               je naredil minister, ko se je izpogajal. O tem govorim, podpredsednica, če bi me
               poslušali.</p>
               <p>Kaj je on naredil? On je rekel, da bo plačal zamudne obresti, zavezal je vse, ker je
               to podpisal v imenu Vlade Republike Slovenije, Vlada je pa to potrdila. To pomeni, da
               se bo plačeval dejanski notranji kredit z 9 % obrestno mero. Če bi ga pa najeli v
               tujini pa takoj vsem vse izplačevali, pa bi bili oni zelo srečni in zadovoljni, bi
               plačevali tam nekje od 5,5 %, če bi bile to recimo triletne obveznice. To se pravi,
               da se bo zdaj dvakrat več plačalo za obresti, dvakrat globlje ste posegli v žep
               davkoplačevalcev, minister, ki ste šli zdajle ven, kot bi bilo sicer treba, če bi
               ravnali racionalno. In zdaj se tukaj o vsem drugem razpravlja; o teh številkah, ki
               jim je pa težko oporekati, pa nihče ne razpravlja. In to je problem. Tudi materialna
               škoda, ki je nastala zaradi nepotrebnega cirkusa z občinami, o čemer se je danes že
               zelo veliko govorilo. To je nesporno dejstvo, koliko energije je šlo v nič, koliko
               časa, koliko sestankov je bilo zato, da se je vrglo neko kost, ki je bila verjetno –
               ali pa kot bi zdaj razbrali iz besed ministra – samo dimna zavesa, ker ste to
               naredili takrat, ko ste najbolj hiteli z dvigovanjem davkov, pa zato, da se ljudje
               niso toliko obremenjevali s tem, kako jim dvigujete davke. Ker so prepozno opazili,
               so se pač pogovarjali o tem, ali bo meja občine malo tu ali malo tam. Tako ravna ta
               koalicija in pri tem je minister tudi osebno in objektivno odgovoren, ker je bil pri
               tem aktiven akter in ker je minister in ker je po Ustavi in zakonu odgovoren za to,
               kar dela in počne kot minister. In tudi za tisto, kar izreče. Pa mu nihče ne
               prepoveduje izreči česarkoli, samo za svoje besede naj sprejme tudi odgovornost.
               Sicer ni drugega kot učinek, da imajo ljudje še manj zaupanja v državne institucije,
               kot jih imajo, žal, že v tem trenutku. In če je kaj v tem trenutku problem te države,
               je to, da ljudje enostavno ne verjamejo nikomur več – in potem se prime tista
               floskula, vsi so isti. Nismo vsi isti, še zdaleč nismo vsi isti! Nekateri besedo
               držimo, nekateri pa je nikoli in to je problem. Če pa izrečeš neko besedo kot
               minister, se pa moraš zavdati, da te ljudje sprejemajo drugače, da to razumejo kot
               neko predstavitev bodoče politike Vlade Republike Slovenije. In da ima to določene
               posledice, tudi materialne, tudi če se neskončno sestankuje potem v prazno, ker se
               hoče nečemu oporekati. To stane, to davkoplačevalce stane. S tem se dejansko povzroči
               materialna škoda. Zaradi tega ni to nekaj, kar bi lahko vrgli pod mizo. Se pravi, če
               nekdo z nekim ravnanjem, z nekim početjem, z nekimi besedami povzroči škodljive
               posledice kot minister, mora za to sprejeti tudi odgovornost. To je v vsaki državi
               nekaj najbolj normalnega. In če se je nekdo tako slabo izpogajal, da je podpisal
               nekaj, kar pomeni, da bodo ljudem dvakrat dlje segli v žep, ki je že sedaj čisto
               prazen, pa jim še več potegnili za obresti, povsem po nepotrebnem, zato da se je
               reklo, da ni bilo treba najeti kredita. Dejansko ste ga najeli, samo pri zaposlenih
               ste ga najeli, ampak to je najdražji možni kredit na tem svetu v tem trenutku. To ste
               v resnici naredili. Ljudje bodo sedaj dvakrat več plačali za obresti, kot bi bilo
               treba. Če bi jim takoj vse dali, pa bi za to najeli kredit ali pa prodali obveznico v
               tujino. Tudi zato je potrebno uveljavljati odgovornost. In že samo to bi bil zadosten
               razlog, da se nekoga razreši, ker – ali ne obvlada številk, ali jih ne razume, ali je
               pa demagog najslabše vrste. In se baha z nečem, kar je v resnici izredno škodljivo,
               ko gledamo to z vidika javnega interesa ali z interesa davkoplačevalcev. Ker tovrsten
               politični prestiž, pehanje za političnim prestižem potem plačajo davkoplačevalci –
               dvakrat bolj, kot bi bilo treba. To je politika novega kova. Enkrat je bila ena
               nadaljevanka Politik novega kova. Gospod Virant, ki je šel sedaj ven, bi si jo lahko
               kdaj ogledal, pa morda bi kakšno točko v tisti še celo prepoznal, tam notri so bili
               zelo podobni triki. Tukaj je še veliko odprtih vprašanj, ki zadevajo vprašanje
               odgovornosti. Ene od njih so težje merljive, vendar so še kako dokazljive, tudi iz
               besed ministra samega. Recimo, prej je bil nek izjemno čustven nagovor vodje
               Poslanske skupine Državljanske liste, ko je branila svojega ministra. Kar je sicer
               lepo, bilo je pa na nekoliko nenavaden način, to moram reči, upam, da ni žena od
               gospoda Viranta tega gledala, si bo še kaj mislila. Ko se govori o tem, ni pošteno,
               ni fer in tudi ni v korist, če želite Državnemu zboru, če se obrača besede, ki so v
               interpelaciji. Nihče v interpelaciji ni očital tega, da se poskuša popraviti krivice
               oziroma da se poskuša uresničiti odločba Evropskega sodišča. Samo potem je treba
               naliti čistega vina. Evropsko sodišče ni reklo, da je treba to narediti točno tako in
               na tak način, kot je to predlagal minister Virant. In tudi dosegel je to, saj ste ga
               na koncu podprli in izglasovali tisti zakon. Evropsko sodišče ni reklo, da je treba
               vsem dati najprej pavšalno odškodnino, potem pa še možnost tožb na tak način, da se
               vse roke začne šteti od uveljavitve tega zakona dalje. Tega ni reklo Evropsko
               sodišče. To je bila vaša odločitev, najprej ministra, potem vlade in končno koalicije
               kot celote. Tisto, kar smo pa mi očitali v tej interpelaciji, pa je, da so bile
               številke napačno predstavljene, da niso bile realno prikazane posledice za proračun,
               kajti to je spet nekaj, kar plačajo davkoplačevalci. Tudi danes in v vseh razpravah
               ste se, recimo, izognili temu, ker zdaj ne bo samo pavšala, ampak bodo tudi tožbe,
               koliko bo to stalo na sodiščih. Kajti za vse te tožbe – o tem se pa ne govori – ste v
               zakon zapisali, da se ne plačajo takse in druge pristojbine, ki so sicer obvezne na
               sodiščih, če greš nekaj tožit. Kar pomeni, da bo vse stroške teh tožb v celoti nosil
               na svojih bremenih slovenski davkoplačevalec. To je povsem izpuščeno v tem zakonu, če
               samo ta del omenim. Vse drugo je pa krepko podcenjeno. Zakon je napisan tako, da
               izhaja iz predpostavke – tudi tiste ocene, kar je finančnih –, da se bo pritožila
               kvečjemu polovica ljudi. Iz česa to sklepa predlagatelj, ne vem. Ampak on bi najbrž
               moral izhajati iz predpostavke, da se bodo vsi, sicer pa med nami povedano, je tudi
               zakon tako napisan, da dobesedno napotuje na pritožbe, če ga pozorno prebereš. Kar
               pomeni, da so že s tega vidika podcenjene posledice. Drugače pa so tudi tiste
               varovalke, ki so notri, nerealne. Realen je bil po moje edino tisti stavek, ki ga je
               izrekel gospod Virant pri prvi obravnavi, pa so ga kasneje pripisali mediji, ki točno
               vedo, zakaj, nekomu drugemu, ampak izrekel ga je minister v imenu Vlade Republike
               Slovenije. Citiram: <q>"Če bo šlo kaj narobe, bodo pa odškodnine lahko tudi močno
               presegle milijardo evrov."</q> In vsi stroški, seveda, ki so na to vezani. To bi pa
               verjel, da je realna ocena, vendar tega v teh gradivih ni. In če želi neka vlada, če
               želi nek minister odgovorno opravljati svoje delo, je najmanj, kar se pričakuje, ko
               predstavi nek predlog, da realno predstavi ljudem, kakšne bodo posledice. Saj tega ne
               dela on za svoj užitek ali pa ne bi smel delati za svoj užitek in svojo promocijo,
               ampak on to dela zato, da uresniči nekaj, kar je pač treba narediti po veljavnih
               predpisih, bodisi Evropske unije bodisi države Slovenije. Ampak rešitev, ki jo
               predlaga, mora tudi ustrezno predstaviti ljudem – koliko bo to stalo! Realno oceno je
               dolžan dati! To piše tudi v našem Poslovniku, konec koncev. Ampak to pomeni realno
               oceno v celoti, ne da se določene stvari enostavno izpusti, nek tak primer sem že
               predstavil, druge so pa podcenjene. In dejansko bodo stroški tega zanesljivo višji.
               Pa še drugi prikriti stroški so, vseh upravnih postopkov pa vsega drugega, kar je.
               Tudi o tem se seveda v tistem zakonu prav nič ne govori. Se pravi, zakon bo imel
               bistveno večje materialne posledice, kot je bilo zaradi piarovskega pristopa – ali če
               želite, osebne promocije verjetno ministra in celotne vlade – prikazano v javnosti.
               Na to smo takrat opozarjali, ampak to se je preslišalo. Danes postavljamo vprašanje
               odgovornosti, ker se je to počelo na tak način, ker se je to storilo na tak način, ki
               ni skladen s Poslovnikom Državnega zbora, da ne govorim o vseh drugih pravnih aktih
               države Slovenije. Pa se o tem spet niti ne govori. Pa gre v resnici za denar, gospe
               in gospodje. Gre samo za to, koliko se je po nepotrebnem, iz prestiža ali pa iz
               neznanja, globlje seglo v žepe davkoplačevalcev, kot bi bilo potrebno. In zaradi tega
               kakršenkoli odgovor ali besedna akrobacija, bi spomnil, da tu očitno velja Murphyjev
               zakon, ki pravi: <q>"Karkoli vam že o politiki govorijo, vedno vam govorijo o denarju."</q>
               In to je bistvo te interpelacije. Zato je interpelacija utemeljena, ker tako, kot ta
               vlada ravna in ta konkretni minister, se po nepotrebnem obremenjuje podjetnike,
               slovensko gospodarstvo, ki zato dobesedno umira. In po nepotrebnem obremenjuje vse
               državljanke in državljane kot davkoplačevalce z vse višjimi davki, dajatvami, vsem,
               kar si izmišljujete vsak teden, vključno z nekimi ekstra vinjetami in novimi
               predorninami in še čem. Zaradi tega na koncu vsi slabše živimo. To je pa bistveno
               interpelacije.</p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Kot predlagatelj ima besedo v imenu Poslanske skupine SLS, gospod Franc Bogovič. </p>
            </sp>
            <sp who="SDZ6:BogovičFranc">
               <speaker>FRANC BOGOVIČ (PS SLS):</speaker>
               <p>Ministra žal ni tu; verjamem pa, da nas posluša. Zato mu želim samo to sporočiti, da
               je žal zelo kratkega spomina, kajti tako nepomembno sedaj predstavlja svoje izjave
               okoli ukinjanja slovenskih občin. Ne vem, zakaj je bilo potem toliko posvetov v
               Državnem svetu, posvetov na različnih nevladnih organizacijah, toliko javnih izjav,
               kako bo do naslednjih lokalnih volitev doseženo to število, kako je bil dogovor v
               koaliciji; tako da ni potrebe, da zavajamo sedaj javnost, ko govorimo o teh primerih.
               Hkrati mu sporočam to, da je res odličen govornik, ki vedno spelje zadevo na neko
               drugo področje od tistega, kar je problem. Okoli <q>"poslance na minimalce"</q>, fontane,
               krožišča po malih občinah, vaših županov – iz vrst SLS, ki jih je največ. Mislim, kar
               se tiče ukinitev ali plač poslancev na minimalce, so tudi širše pobude, zelo všečne,
               ne vem, kakšne poslance bi imeli takrat, ampak pustimo to. Predvsem pa me je obudilo
               na nek način njegovo razmišljanje, kako pa smata vlada danes Državni zbor, da nas pa
               mogoče res ne rabi več, in da bi tudi iz tega vidika z lahkoto nas poslal on na
               minimalce ali pa kdo drug. Zakone sprejemate po nujnem postopku, v sredo popolne
               sprejme Zakon o javnih financah Vlada, v četrtek Kolegij, v petek na nujni seji
               Državni zbor. In damo vladi mandat zato, da okoli 5 milijard evrov javnega dolga
               razporedi na davkoplačevalce, da prenese slabe terjatve nase. Res podcenjujete vlogo
               parlamenta in mu ne daste te veljave in ga na tak način delate ničvrednega oziroma
               nepotrebnega. Na podoben način je bil Zakon o bančništvu, v ponedeljek bo Zakon o
               rudarstvu in cela kopica zakonov, katere ste lani tako vztrajno napadali, da ti
               postopki niso primerni. Omenjene so bile male občine in na nek način res ponižujoč
               odnos do teh krajev. Omenjene so bile fontane, dvorane in naj omenim eno tako občino.
               Podčetrtek je ena taka občina. Turistično ena najbolj razvitih občin; občina, ki je
               rekorderka po črpanju evropskih sredstev v Sloveniji. Njihov župan razlaga o tem,
               kako se naj črpajo evropska sredstva širom po državah bivše Jugoslavije, kjer se
               pripravljajo te perspektive. Tukaj je bil že omenjen primer Odrancev. Drug primer
               zelo uspešne občine. Pa Občina Šentjernej, pa občina Šentrupert. Res, tako ponižujoče
               govorite o teh občinah, da to so neke krajevne skupnosti. Zapeljite se v te občine,
               ne samo v državnih audijih pa s spremstvom hitro skozi občino. Ustavite se tam,
               pogovorite se s temi ljudmi, pa boste videli, kaj je lokalna samouprava in kako se
               živi lokalna samouprava. Ljudem se je treba približati, tudi z organi upravljanja, pa
               tudi s tem, da se gre blizu in da se ne govori tako ponižujoče o ljudeh, ki se
               hudimano trudijo, da je ta Slovenija tako lepa, kakršna je danes. Veliko več naporov
               in lastnih sredstev ljudi je vloženih v razvoj takšnih občin. Občine ne rabijo tega
               denarja za krožišča in fontane, fino pa je, če te občine zgradijo kanalizacijo, če
               uredijo vodovode, če kakšno optiko pripeljejo na podeželje. Vse to počno te občine.
               Zato mi je resnično izpod nivoja, da se tako govori o teh občinah. O naših županih –
               v SLS smo ponosni na naše župane, na ostale župane, Dovolite, da ti ljudje tudi kaj
               povedo, da bo njihov glas slišan. Kot je zadnjič povedal na odboru predsednik
               Združenja občin Slovenije, gospod Smrdelj iz Pivke, <q>"verjemite, da tudi župani vemo
               kaj in znamo kaj povedati okoli tega"</q>. Ne želi se teh ljudi slišati in na nek način
               mislim, da ta razprava res kaže na to, da je nerazumevanje lokalne samouprave in
               vzvišen odnos do tega področja. Zato jaz želim, da ta razprava poteka v drugem tonu,
               da se resnično spregovori o potrebah in o poteh, kako bomo to lokalno samoupravo
               naredili še boljšo. Ne pa da nekdo, mogoče tudi zaradi krinke kakšnih bodočih
               volilnih rezultatov, predstavlja in ponuja neke koncepte razvoja lokalne samouprave.
               Delajmo dobro za to državo, ne pa zato, da bomo zganjali nek populizem in v Državnem
               zboru odvijali piarovsko razpravo.</p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospa Maja Dimitrovski.</p>
            </sp>
            <sp who="SDZ6:DimitrovskiMaja">
               <speaker>MAJA DIMITROVSKI (PS PS):</speaker>
               <p>Hvala za besedo, predsedujoča.</p>
               <p>Sama se bom v svoji razpravi osredotočila na del interpelacije, ki govori o
               izbrisanih. Pa bom začela kar pri začetku, ker menim, da si moramo danes ponovno
               osvežiti spomin. Ustavno sodišče Republike Slovenije je v primeru izbrisanih
               neustavnost in nezakonitost ravnanja potrdilo dvakrat, posredno celo sedemkrat, pa
               vendar smo priča trajajoči zgodbi zanikanja in nereševanja krivic, ki jih je
               sistematično kršila slovenska oblast v letih 1991 do 1992. Še več, izbrisani, njih je
               25 tisoč 671, so bili v preteklosti prevečkrat uporabljeni za politični boj med
               različnimi političnimi strankami, sama razprava pa je bila velikokrat pod vsako
               ravnjo politične kulture. Danes je tudi zaradi preteklih razprav podoba taka, da ni
               prebivalca Republike Slovenije, ki o izbrisanih ne bi imel takšnega ali drugačnega
               mnenja. Pa vendar, kaj je izbris iz registra prebivalcev in kdo so izbrisani? 26.
               februarja 1992 so upravni organi po navodilih Ministrstva za notranje zadeve
               državljanom nekdanjih republik Jugoslavije, ki so bili do tedaj zakoniti stalni
               prebivalci Slovenije, odvzele upravičenje do stalnega prebivanja in jih tako
               spremenili v ilegalne tujce. Vse to brez opozorila in možnosti pritožbe. A o izbrisu
               prizadetih niso obvestili, le-ti so zanj izvedeli po naključju, ko so na primer
               prišli na upravne enote po uradnih opravkih, tedaj so jim uničili še veljavne osebne
               dokumente, ki so bili izdani v Sloveniji. Drugod so izbrisani dobili vabilo, a tudi
               to z namenom, da jim uničijo dokumente in jih napotijo na Urad za tujce, posledice
               izbrisa so bile hude. Niso več mogli denimo najti legalne zaposlitve, biti
               zdravstveno zavarovani, prejemati socialne podpore, niso imeli dostopa do
               izobraževalnega sistema in še bi lahko naštevala. Ne bom poudarjala, koliko ustavno
               varovanih človekovih pravic in svoboščin je bilo s tem enostranskim dejanjem kršenih,
               kar je tudi večkrat prepoznalo Ustavno sodišče Republike Slovenije. Da pa je bil
               izbris tudi v nasprotju z mednarodnimi obveznostmi na področju človekovih pravic, so
               ugotovili Odbor Združenih narodov za ekonomske in socialne pravice, Odbor Združenih
               narodov za človekove pravice, Odbor Združenih narodov proti rasni diskriminaciji,
               Evropska komisija za boj proti rasizmu in nestrpnosti, komisar Sveta Evrope za
               človekove pravice ter ne nazadnje tudi Evropsko sodišče za človekove pravice v zadevi
               Kurić. Žalostno je, da slovenska politika v 20 letih ni zmogla dovolj politične
               modrosti, da bi storjene krivice tudi odpravila. Odpravili smo jih, ker smo jih
               morali. Sama osebno verjamem, da je bilo reševanje problematike izbrisa nujen korak
               države v smeri poprave krivic ter vrnitve človeškega dostojanstva in zagotavljanja
               pravne države, kar Republika Slovenija je in kar ne nazadnje določa tudi 15. člen
               Ustave, ki pravi, citiram: <q>"Zagotovljena sta sodno varstvo človekovih pravic in
               temeljnih svoboščin ter pravica do odprave posledic njihove kršitve."</q> Odločba
               Ustavnega sodišča in sodba Evropskega sodišča za človekove pravice nedvoumno in jasno
               govorita o kršenju Konvencije o varstvu človekovih pravic in temeljih svoboščin, in
               sicer pravico do varstva zasebnosti in družinskega življenja, pravico do učinkovitega
               pravnega sredstva ter prepoved diskriminacije. Veliki senat Evropskega sodišča za
               človekove pravice je zato v zadevi Kurić in drugi proti Sloveniji sprejel pilotno
               sodbo, s katero Republiki Sloveniji naloži, da v enem letu sprejme sistem odškodnin
               za vse osebe, ki pridejo v poštev kot žrtve ravnanja Republike Slovenije. Pred samo
               sodbo Evropskega sodišča za človekove pravice ureditev statusa izbrisanim ni
               avtomatično pomenilo tudi pravice do odškodnine, zato odločbe za stalno prebivanje z
               veljavo za nazaj, ki jih je izbrisanim izdala Slovenija, niso povezane z
               odškodninami, ki jih je določilo Evropsko sodišče za človekove pravice. Tisti, ki so
               trdili, da odškodnin ne bo, torej niso lagali – slovenski pravni red izbrisanim
               namreč ne priznava upravičenja do odškodnin. Odškodnine je izbrisanim dodelilo šele
               Evropsko sodišče za človekove pravice, ki je ugotovilo, da slovenski pravni red
               možnosti odškodnin ne določa, in je naložilo državi, da pripravi odškodninsko shemo.
               Odškodnine pa poleg tega izbrisanim s strani Evropskega sodišča za človekove pravice
               niso bile dosojene na podlagi ureditve statusa, s katerim so bile izbrisanim
               odpravljene krivice, ampak na podlagi izbrisa iz leta 1992. Poleg Ustavnega sodišča
               Republike Slovenije ter Evropskega sodišča za človekove pravice tudi v Pozitivni
               Sloveniji označujemo ta izbris kot diskriminatoren in nezakonit ukrep takratnih
               oblasti, predvsem pa hudo kršitev človekovih pravic – večjo kot katero koli drugo
               kršitev, ki jih je naša država v svojem kratkem obstoju zagrešila, saj je pravica do
               nacionalnosti človekova pravica, države članice pa so si obvezane preprečiti stanje
               brez državljanstva. Po množičnosti in škodi, ki so jo utrpeli izbrisani, lahko
               govorimo o zagotovo največji kršitvi človekovih pravic v samostojni Sloveniji.</p>
               <p>Danes, spoštovani, ni več dilem o nezakonitem, neustavnem in diskriminatornem
               ravnanju slovenske države. S sprejetjem zakona smo krivice delno odpravili. To je,
               verjamem, pravica in predvsem dolžnost vseh nas zbranih. Morda se je zdelo, da je
               odpiranje vprašanja izbrisanih v časih, ko se soočamo s finančno in gospodarsko
               krizo, napačna odločitev; vendar krize ne smemo samo preživeti, iz nje moramo iti
               močnejši, z občutkom za spoštovanje človekovega dostojanstva. Potrebno je še enkrat
               poudariti, da pri višini odškodnine izbrisanim nikakor ni šlo za licitacijo, kot smo
               to večkrat slišali v Državnemu zboru. Naj še enkrat ponovim, kar sem že nekajkrat, in
               sicer v zvezi z odškodnino velja ponovno opozoriti, da praksa Evropskega sodišča
               kaže, da se v odškodninskih shemah odškodnina odmeri v višini 40 do 50 % od dosojene
               odškodnine iz pilotne tožbe, s katero smo si pridobili pozitivno mnenje Evropskega
               sodišča za človekove pravice. Dotaknila se bom samo še očitkov glede kroga
               upravičencev, saj se iz kroga upravičencev izvzeti vsi tisti izbrisani, katerih vloga
               za izdajo dovoljenja za stalno prebivanje ali za sprejem v državljanstvo Republike
               Slovenije je bila zavrnjena, ali je bil postopek ustavljen zaradi nesodelovanja
               stranke iz razlogov nevarnosti za javni red, varnost ali obrambo Republike Slovenije,
               mednarodne odnose ali izvrševanja kaznivih dejanj v skladu z zakonodajo, ki je
               urejala izdajo dovoljenja za stalno prebivanje ali sprejem v državljanstvo Republike
               Slovenije v času odločanja o vlogi. Zato velja ponovno opozoriti, da približno 14
               tisoč izbrisanih zakon iz odškodninske sheme izloča. Vsi očitki SDS, da bi v
               odškodninsko shemo tisti, ki se niso potrudili pridobiti status, ki niso v resnici
               prebivali v Sloveniji in ki so bili zavrnjeni iz upravičenih razlogov, so
               neutemeljeni.</p>
               <p>In za konec naj povem, s sprejetjem zakona naj bi zaprli poglavje slovenske
               poosamosvojitvene zgodovine in izkazali spoštovanje slovenski Ustavi, Listini o
               človekovih pravicah in ne nazadnje ljudem, ki jim je bila povzročena krivica. Toda,
               žal, nekateri tega očitno niste sposobni. Iz preteklih mandatov pa vemo, kako se
               konča usoda ministrov, ki se lotijo odprave krivic, nastalih z izbrisom. Za nekatere
               med nami je logično za interpelacijo pristojnega ministra. Hvala lepa.</p>
            </sp>
            <sp who="SDZ6:BrunskoleRenata">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Franc Breznik.</p>
            </sp>
            <sp who="SDZ6:BreznikFranc">
               <speaker>FRANC BREZNIK (PS SDS):</speaker>
               <p>Predsednica, najlepša hvala.</p>
               <p>Škoda, da ministra ni tukaj. Mislim, da je moj govor – to je jok v puščavi.
               Nadaljeval bom, kjer je kolegica Dimitrovska končala. Ko sem poslušal njeno razpravo,
               ne verjamem, ampak dvomim, ali sploh zastopa interese slovenskih državljank in
               državljanov v tem parlamentu ali kakšne druge interese. To naslajanje v nekaterih
               govorih kaže na to, češ, prav je Sloveniji, mora biti kaznovana, da se je
               osamosvojila, da je bil to enkraten dogodek v zgodovini slovenskega naroda in da je
               naredila morda napako. Še nekaj zadev bom povedal, v nekem razločevanju, da bomo
               vedeli, ali sploh so nekateri ljudje danes na strani slovenskih državljanov in
               državljank. Treba je vedeti, kako se je Slovenija pripravila, predno je pilotna sodba
               Kurić v Strasbourgu uspela; torej je Slovenija kot taka izgubila. Slovensko
               pravobranilstvo je zastopala pravobranilka, začetnica, ki je prišla na t. i. evropski
               oddelek kot bivša sodnica za prekrške. Ali upa kdo reči, da ni res? Ali je kdo
               načrtoval, da bomo mi to sodbo izgubili? Ali ni naš interes po eni strani iskanje
               pravice, da tem ljudem, ki so po odločbi Ustavnega sodišča doživeli krivico, da se
               popravi. Po drugi strani pa interes slovenskega politika, ki zastopa interese
               slovenskega naroda, da država plača čim manj odškodnin. To je logično, to je
               normalno. Po eni strani zasledujemo cilj, da se zadeve popravijo, po drugi strani pa
               da se te odškodnine zmanjšajo. Slovenija in slovenski pravosodni sistem je naredil
               vse, da to sodbo pred Evropskim sodiščem v Strasbourgu izgubimo. Ne da bi tja poslali
               oz. bi to pripravila skupina naših najboljših strokovnjakov ali bi vzeli mogoče celo
               kakšnega tujega. Ne. To je delala začetnica, ki je bila prej sodnica za prekrške,
               ukvarjala se je z najbolj zapletenim pravnim postopkom in ga zastopala pred Evropskim
               sodiščem za človekove pravice v Strasbourgu. Spoštovana Dimitrovska, toliko, da boste
               vedeli – to je ta zgodba. In mi zasledujemo cilje. Vsak, ki je funkcionar, zasleduje
               cilje slovenskih državljank in državljanov. To je tisto. In ko govorimo o t. i.
               dostojanstvu posameznika, potem je to dostojanstvo namenjeno vsem državljanom in
               državljankam, tudi tistim, ki danes ne morajo uživati niti pravice, pietetne pravice,
               da bi bili pokopani, da bi lahko svojci imeli nek spomin, nek grob, kjer bi lahko
               svojo pietetno pravico tudi uveljavljali. Govorim o 650 povojnih grobiščih, govorim o
               celi vrsti zadev v arhivu, kjer se je dokazovalo, da je v 60., 70. in 80. letih Udba
               pobijala naše državljane. Tudi to je dostojanstvo. Kje je danes dostojanstvo do vseh
               teh ljudi in do njihovih svojcev, ko mahate z rdečimi zvezdami v Državnem zboru in
               pravite, da ta zadeva ne deli. Dostojanstvo do vseh ljudi. Jaz kot funkcionar, kot
               pripadnik prve slovenske vojske bom vedno mahal s tistimi simboli, ki so nas vedno
               povezovali, in ne s tistimi, ki so nas delili. Tudi to je dostojanstvo, kolegica
               Dimitrovska.</p>
               <p>Če citiram preminulega spoštovanega akademika, predsednika akademije, je povedal, da
               je dostojanstvo človeka prva etična ali neka ustavna pravica, določena pravica, ki je
               nad vsemi. Nad vsemi in dostojanstvo seveda velja tudi za izbrisane, da ne boste
               mislili. Ampak kot politik zasleduješ cilje predvsem državljanov in državljank, da se
               ta odškodnina izplača, ampak v čim manjši vrednosti. To je prva zadeva.</p>
               <p>Zdaj pa nadaljujemo v interpretaciji gospoda Viranta. Moje mnenje, tudi na hearingu,
               kot je gospod Virant imel hearing kot minister za notranje zadeve, sem v tistem
               hearingu omenil. Glejte, gospod Virant velja za pravnega strokovnjaka na področju
               upravnega prava, t. i. modernizacije javne uprave, kjer je večino svojega dela
               namenjal.</p>
               <p>Tukaj nimam kaj dodati. Verjamem, da je to delo dobro opravljal. Za tisto, kar pa
               zasleduješ cilje kot politik, da poznaš razmere, v katerih deluješ, da poznaš
               državljanke in državljane, da poznaš Slovenijo, kako Slovenija sploh deluje, kaj
               pomeni podeželje, kaj pomeni mesto in kakšne so razmere na podeželju. Moja zgodba je
               zgodba moje družine. Moj oče je bil veterinar v Lenartu, žal je že preminil, cele
               počitnice sem z njim preživel na podeželju. Preživel sem jih v občinah Lenart,
               Cerkvenjak, Benedikt, Sveta Ana in sem z njim kot otrok hodil, ko je zdravil živali
               na podeželju, največkrat po blatu, največkrat pri ljudeh, ki niso imeli niti
               elektrike, niso imeli niti vode. Sam sem videl te razmere. Še posebej takrat, ko sem
               izsiljeval kakšne igrače ali priboljške, potem me je vedno peljal do kakšne družine,
               kjer so imeli eno kravo, eno svinjo, kjer so jokali, naj jim reši tisto kravo, da
               bodo lahko preživele te družine. Ko sem poslušal ministra Viranta meseca septembra –
               ko je sam stekel pred kamere, ponovno so se prižgale luči in je v soju žarometov
               povedal, da bo v najkrajšem času ukinil 100 slovenskih občin in bo s tem privarčeval
               na nek daljši rok 100 milijonov evrov – sem kot prvi sprožil poslansko vprašanje, po
               kateri metodologiji je izračunal 100 milijonov evrov. Poglejte, občine, ki imajo od 2
               do 5 tisoč prebivalcev, imajo običajno zaposlenih od 5 do 8 ljudi. 5 do 8 ljudi v
               občinski upravi pomeni, da je večina teh ljudi referentov in imajo količnike plač
               celo pod 30. 100 slovenskih občin, povprečje, če vzamemo 5 ali 7 ljudi, je to 700
               ljudi. 700 ljudi od 164 tisoč javnih uslužbencev – lahko procentualno izračunamo, kaj
               ta številka pomeni. Po drugi strani kot poslanec s podeželja zastopam interese svojih
               ljudi, ki jih cenim, sem pred nekaj dnevi bil v stari Ljubljani, kjer sem sedel pred
               neko vinoteko in poslušal nekaj zgodbic, zgodbice 4, 5 pravnikov, ki imajo pavšalne
               pogodbe s slovenskimi državnimi podjetji, ki so se hvalili o tisočih evrih, ki jih
               dobivajo mesečno za to, da ne delajo dobesedno nič. Potem sem šel v drugo gostilno,
               kjer sta bila 2 obrtnika, ki delata za Mestno občino Ljubljana. Potem sem šel na
               tretjo lokacijo, spet spil deci vina kot Štajer'c. Na tretji lokaciji so sedeli 3
               bančniki Ljubljanske banke, ki pravijo, <q>"saj nam nič ne morejo"</q>. Tako sem poslušal te
               pogovore in zgodba tega večera je bila, da niti eden ni bil podjetnik, niti eden ni
               ničesar izvažal, niti eden od teh ljudi ni ustvarjal nečesa produktivnega, pač pa so
               bili dobesedno paraziti v ljubljanskem sistemu. In ko pogledamo proračun – 313
               milijonov evrov ima ta občina.</p>
               <p>Kar danes jaz očitam ministru Gregorju Virantu, da nima osebnostnih lastnosti, da bi
               lahko bil minister. Biti strokovnjak ne pomeni, da si dober človek, da si predvsem
               razumen, da si pravičen, in ta občutek je tisti, ki je najbolj pomemben, da si lahko
               kvaliteten politik. To je tisto, za kar mislim, da konstituira dobrega politika.
               Predvsem, da ne delaš razlik, da poznaš, kako stvari delujejo, kaj je dobro, kaj ni
               dobro, kaj je prav in kaj ni prav. In zdaj je v Mestni občini Ljubljana 313 milijonov
               evrov proračuna. Občine v Slovenskih goricah imajo manjše, okoli 3 milijonov evrov
               proračuna, Lenart ima ca. 8 milijonov proračuna kot neka osrednja občina. V Ljubljani
               dela 75 tisoč javnih uslužbencev. Tu so sedeži vseh večinoma državnih podjetij, tu je
               večina zastopstev tujih podjetij, tu imamo celo vrsto konzulatov. Delati krivice in
               govoriti, da so najbolj krive male občine, da povzročajo velike stroške, to je
               totalni populizem. To je dobesedno navijanje za ljubljansko sceno, to je navijanje za
               to, da se zbere čim več denarja in se poplačajo zgrešene naložbe Ljubljane. To je
               dejstvo. Preko tega ne moremo in to je tudi bistvo sestave te koalicije. Tega človek
               skoraj ne more verjeti. Vse tisto, kar pa je pomembno, kar je nadaljevanje zgodbe – v
               Slovenskih goricah imamo tudi Razvojno agencijo. Prej je minister govoril, da je
               minus teh občin v tem, da nimajo kadrov, da nimajo kvalitetnih kadrov za kvalitetne
               projekte. Tudi tu dela veliko krivico. V Slovenskih goricah imamo Razvojno agencijo,
               ki je izredno dobra, LAS Ovtar dela izredno dobro. Pravkar se povezujemo z
               avstrijskimi občinami, kjer imajo Razvojno agencijo Vulkanland. Načrtujemo nove
               evropske projekte in prvi problem, ki nastopi – zakaj nimamo srednjega nivoja lokalne
               samouprave, zakaj nimamo pokrajin, kar omejuje naše projekte. Jaz bi navijal za
               ministra, če bi rekel, <q>"moj prioritetni projekt je lokalna samouprava"</q>, da bi se
               Štajerci lahko normalno razvijali, da bi se lahko normalno razvijali po nekih svojih
               zgodovinskih okoliščinah; da bi se Dolenjska lahko normalno razvijala, in tudi
               Primorska. Potem bi se nekako ugotovilo, koliko je dejanska moč Ljubljane. Koliko je
               dejanska gospodarska moč Ljubljane. Mi na Štajerskem zahtevamo, da nam v tem trenutku
               date 5 tisoč javnih uslužbencev, da nam jih pošljete v Maribor in tam počasi
               konstruiramo svojo t. i. Štajersko pokrajino. Potem bomo lahko tehtali, koliko ste
               dejansko v Ljubljani vredni. Koliko ste dejansko vredni, da vas vidimo. Veste, moji
               ljudje niso paraziti. Tu pa je večinoma mesto velikih parazitov, ki so vsi vezani na
               državna podjetja; zaradi tega tudi v SDH delate, da nič ne delate saj se ne bo nič
               prodalo, ker cela vrsta družin in podjetij tukaj več ne bo moglo delovati. To je
               bistvo politike. Prišel sem v politiko in prišel sem, da to prekinem; in se bom za to
               boril. Ne da sem sedaj populist in si delam reklamo pred svojimi, ker je krivično,
               ker je nepravično do ljudi. Ker pri nas ljudje delajo za 500, 600 evrov. Jaz grem
               lahko takoj na minimalca. Tudi vsak človek, ki pride iz Slovenskih goric, gre lahko
               na minimalca, ker je navajen na minimalca in bo to delal in bo še z minimalcem
               zadovoljen. Predvsem pa bom tudi jaz z minimalcem zadovoljen, gospod Virant, če se
               bom jaz lahko za 150 evrov v poslovnem razredu vozil, tako kot se vi vozite.
               Frankfurt–Ljubljana, 28. september 2010, poslovni razred, cena vstopnice 150 evrov.
               Poglejte to. Zdaj vam povem eno zgodbo. Pred kratkim sem se pripeljal iz sestanka v
               Vilni, v Frankfurtu sem se zaklepetal, tam je bil en kovček odstranjen in sem zamudil
               naslednji let iz Frankfurta v Ljubljano. Seveda sem bil sam kriv, šel sem tja,
               počakal naslednji avion, doplačal sem 200 evrov. Torej, jaz sem doplačal za karto 200
               evrov, nisem karte kupil, karta je bila 600 pa nekaj evrov. Doplačal sem 200 evrov.
               To je ta pravičnost; za 150 evrov poslovni razred podjetju. To ni bila Lufthansa, ki
               bi rekla, <q>"gospod Virant, vi ste simpatičen človek, ali pa gospod Breznik, vi nam
               lahko delate veliko reklamo, mi vam damo karte."</q> To ni problema, lahko zastonj letiš,
               kot uspešen politik delaš reklamo. Ampak to je podjetje, ko so tisti moji Lenartčani,
               pa s Trojice, pa z Voličine in Svete Ane, reveži za 600 evrov, ko jim jemljejo od
               plač zato, da so v to podjetje že 80 ali 100 milionov evrov potegnili. Da so vložili,
               da podjetje ni propadlo – to je ta načelnost, gospod Virant, veste.</p>
               <p>Nikoli vam nisem očital vaše strokovnosti; to pa je načelnost, to je pravičnost in to
               je tisto, kar vas nekatere loči. Nismo vsi politiki enaki. Še posebej takrat, ko ste
               metali svoje poslanske kolege iz parlamenta – gospoda Vogrina, gospoda Simčiča, ki
               jima ni šlo lahko, težko sta začela tudi svojo pot. Ko ste ju metali in ste se šli
               angela varuha. Smejite se – žalostno je to. To je žalostno, zelo žalostno. Jaz vas
               pozivam, če hočete kaj dobrega narediti za občine. Občine so mogoče res zaključile
               svoj prvi ciklus, ampak v drugem ciklusu, v konstruirano pokrajin pa bi te občine šle
               lahko naprej. In to je bila vaša naloga, ki je bila prioritetna, in vaša naloga tudi
               kot člana Vlade je bila, da čim prej prodate ta podjetja in prekinete vse parazitske
               odnose, ki vladajo. Ne morete varčevati pri šibicah. Varčujete pri šibicah, hlode pa
               mečete skozi okno – to je star pregovor, ki velja. In populizem zganjati na malih
               občinah, poglejte ni. In vi govorite, češ da je to bil nek osnutek; ne, ni bil
               osnutek! Vi ste šli pred kamere pa povedali, da boste 100 milijonov privarčevali. Vas
               ponovno vprašam, po kateri metodologiji ste izračunali 100 milijonov? Občine, ki so
               nekoč bile blato, kjer je bila asfaltna cesta nadstandard teh občin, kjer so se
               ljudje težko preživljali ravno zaradi nekaterih strank – v teh se zdaj smejijo – ker
               ste uničili podeželje, ker smo bili četrtorazredni državljani. A si ti moji ljudje,
               ki jih jaz zastopam, ne zaslužijo vsaj približno enakih pogojev kot ljudje v
               Ljubljani? Si ne zaslužijo, si ne zaslužijo normalnih šol, nekega vrtca, ki je
               kolikor toliko ogrevan na 19 ali 20 stopinj pozimi. Ali si tega ne zaslužijo? A so
               drugo- ali tretjerazredni državljani zato, ker prihajajo iz podeželja. Čisto drugače
               je, ko stopiš v Avstrijo, tam je nadstandard živeti na podeželju, ker so ljudje bolj
               sproščeni, boljša energija je. Jaz uživam, ko pridem v Slovenske gorice, ker je čisto
               druga atmosfera, ni tega prihlinjenja ljudi, ki se delajo pomembne, v bistvu pa v tej
               družbi nič ne ustvarjajo, ampak so čisto parazitsko vezani na tiste, na tiste žepe
               teh ljudi, ki delajo za 600 ali 700 evrov.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Osredotočite se na interpelacijo, lepo prosim, gospod Breznik.</p>
            </sp>
            <sp who="SDZ6:BreznikFranc">
               <speaker>FRANC BREZNIK (PS SDS):</speaker>
               <p>Danes govorimo predvsem o osebnostni rasti človeka. Tisti, ki je politik, ki zraste
               nad ostale sodržavljane in ki reče, jaz sem politik – zaradi tega sprejmem
               odgovornost, da bom v svoji politični karieri pravičen in da bom pravično delil tudi
               svoje glasove v parlamentu, predvsem pa da ne bom zganjal krivic. Povedal sem danes
               glede izbrisanih eno zadevo, kako mačehovsko se je obnašal del sodnega sistema, ki je
               zastopal interese Slovenije. In tisti, gospod Virant, še nekaj, sodba Kurić and
               company vam ni nalagala, točno koliko mora biti odškodnine. Tudi tisti, ki se sedaj
               smejite, ki ste celo zahtevali v tistem zakonu, da ti ljudje, ki dobijo te
               odškodnine, da morajo biti tudi prednostno obravnavani pri določenih zadevah, pri
               vrstah za stanovanje itn. Prednostno obravnavani. Ali se vi zavedate, ali delate v
               interesu Slovencev in Slovenk, ali delate v kakšnem drugem interesu, tujih
               državljanov? Ampak to, kot vidim, se dogaja. Slovenija postaja plenilski teren za
               srbsko-udbomafijske-ruske posle. To nima nobene veze, nobeno resno nemško-avstrijsko
               podjetje več ne prihaja pod to vlado v Slovenijo. To se dogaja. </p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Gospod Breznik, prosim, če ohranite dostojanstvo v Državnem zboru, pri izbiri besed,
               lepo prosim.</p>
            </sp>
            <sp who="SDZ6:BreznikFranc">
               <speaker>FRANC BREZNIK (PS SDS):</speaker>
               <p>Kaj ni v redu? Ali koga žalim? Ali ni resno? Ko je kolegica Bratušek tukaj govorila,
               jo je ena izmed poslank vprašala: <q>"Spoštovana bodoča predsednica Vlade, osebno me
               zanima, ali govorite tuje jezike."</q> Povedala je sledeče, <q>"govorim zelo dobro angleško
               in nekaj malega tudi nemško"</q>. Ko je bila na konferneci v Düsseldorfu, me zanima, če
               je bilo tisto dobro, kar je na CNN povedala, da je bila tisto dobra angleščina, me
               zanima, kako se je v Düsseldorfu pogovarjala nemško. Jaz si ne bi upal naročiti niti
               kave. In ne vem, kaj je delala na poslovni konferenci, tudi to. To je prva
               zadeva.</p>
               <p>Naslednja zadeva, da se vrnem nazaj h kolegu Virantu. Spoštovani kolega Virant,
               prihaja čas božičev, imam celo vrsto prijateljev, kolegic, kolegov, družinskih
               članov, ki so me prosili, če še imate kakšno vezo prijateljev, če mi zrihtate nekaj
               kart, ki bi radi leteli z družinami <gap n="..."/></p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Gospod Breznik, prosim, če niste žaljivi. Ohranite mero dostojanstva v Državnem
               zboru. Ne bodite žaljivi, sicer vam bom vzela besedo!</p>
            </sp>
            <sp who="SDZ6:BreznikFranc">
               <speaker>FRANC BREZNIK (PS SDS):</speaker>
               <p>Hvala za opozorilo.</p>
               <p>Poglejte, moje dostojanstvo je, da govorim resnico. Dostojanstvo človeka, ki leti za
               150 evrov v poslovnem razredu in to v firmi, ki je bila dokapitalizirana s strani
               Slovencev in Slovenk, državljanov in državljank, ki dela večinoma za mizerne plače,
               ki nekateri sedijo v teh dneh pred Karitasom, pred Rdečim križem, čakajo v vrstah, da
               bodo dobili še kakšen paket, je seveda neumestno. Morda bi morali komu drugemu reči,
               da mu boste vzeli besedo, za mene je pa to neumestna pripomba, ki ste jo namenili. In
               to je tisto, o čemer se danes pogovarjamo. Pogovarjamo se o uničenju lokalne
               samouprave, o uničenju tistih občin, predvsem pa tistega okolja državljank in
               državljanov, ki so delali ves ta čas. Pridno s svojim trudom, delom so soustvarjali
               našo skupno državo, delali za mizerne plače in so vedno prikrajšani. Za tiste se
               splača boriti, za tiste je politika pomembna in za tiste se splača boriti, ne samo
               meni, ampak večini mojih kolegov, ki prihajajo iz podeželja. To je ta razlika. To je
               spor med plebejci, če se spomnite rimske države – da ne razumete. Ko imaš polno rit
               vsega, potem seveda ne razumeš ostalih zadev; ne razumeš, kako deluje lokalna
               samouprava, ne veš, kako je, če je neka občina prišla malo z blata ven. Tega ne
               razumeš, če si živel na relaciji ljubljanske obvoznice in v velemestu, boš težko
               razumel slovensko podeželje. In to so tiste osebnostne lastnosti, ki te konstruirajo
               kot dobrega politika, pravičnega; in ki te konstruirajo kot slabega politika, ker ne
               razumejo vseh ljudi, ker delovati pa moraš v dobrobit vseh. Na začetku sem povedal,
               delujem v smeri tega, da rešimo krivice, ki <q>"pacta sunt servanda"</q> – spoštujem te
               odločbe. Po drugi strani pa bom v politiki reševal, da bo Slovenija čim manj
               prikrajšana, ker bomo po drugi strani storili druge vrste krivic, torej spet tem
               ljudem, o katerih sem sedaj govoril in katere zastopam, za katere se splača boriti.
               Predvsem, ker na njih sloni tisti del zdrave Slovenije, zdrave Slovenije, njihova
               življenja niso pripeljali veliki vlaki, ampak so se od svoje mladosti mogli boriti,
               da so preživeli. Tako kot eni poslanci, trdo so delali, ob delu študirali, se
               odpovedali marsičemu, da jih je nekdo metal ven. Človek, ki je letel za 150 evrov v
               poslovnem razredu. Človek, ki je po svoji funkciji v prejšnji vladi imel prihodke
               večje od predsednika države in predsednika Vlade, kljub temu pa je prejemal še t. i.
               funkcionarski dodatek. Potem pa ga del vrne, ko ga dobijo s prstom v marmeladi, in
               pravi, da to ni kaznivo. Ne, ni kaznivo, ni pa higienično. Mislim, da ste ta izraz po
               dr. Jambreku tudi vi uporabljali marsikdaj. Ni higienično in to vas ne konstruira kot
               politika, to vas konstruira kot človeka. Ko gre za mojo rit, je vse dovoljeno, ko pa
               ne gre za mojo rit, pa sem jaz angel varuh. Jaz sem tisti alfa in omega, ki bom
               odločal. To je tisto, o čemer se lahko danes pogovarjamo. O čem se splača tukaj
               razpravljati? Prvič, kaj je dostojanstvo človeka, kaj je pravično, kaj nepravično,
               kaj je prav, kaj ni prav, kaj je laž in kaj je resnica. To so teme. In zaradi tega so
               interpelacije. Morda uspe, da bomo preglasovani danes, ampak pomembno je, koga
               zastopamo, kaj zastopamo, kakšni so naši vrednostni sistemi razmišljanja v
               pravičnosti in nepravičnosti. To pa je tisto, kar nas dela drugačne od ostalih. Upam,
               da tisti del, ki sem ga danes namenil ministru Virantu, mislim, da bi imel še
               marsikaj. Bom zaključil, ker vidim, da so nekateri postali izredno živčni, minister
               Virant je odšel ven. Bom omogočil tistim, ki boste razpravljali naprej, da se bo
               mogoče minister vrnil, potem bi pa prosil kakšnega poslanca, da malo slabše
               razpravlja, ker potem se bo minister vrnil in bo mislil, da lahko da kakšno repliko.
               Hvala za posluh in lep pozdrav v Slovenske gorice.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Gospa Dimitrovski, replika.</p>
            </sp>
            <sp who="SDZ6:DimitrovskiMaja">
               <speaker>MAJA DIMITROVSKI (PS PS):</speaker>
               <p>Hvala za besedo, predsedujoča.</p>
               <p>Gospod Breznik, vaš govor bi lahko bil označen kot sovražni govor. Pod prvo točko.
               Pod drugo točko, moj priimek je Dimítrovski in ne Dimitróvska. In če vas zanima moje
               poreklo, vam lahko povem, da sem po mami Ljubljančanka, po pokojnem očetu Štajerka.
               In glede interesa, katerega zastopam, pa vam lahko povem, da se zavzemam za
               pravičnost ljudi, katerim je bila storjena krivica. In to krivico je povzročila
               takratna oblast. Hvala lepa.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa.</p>
               <p>Ni replike na repliko, gospod Breznik.</p>
               <p>Gospod Brulc, imate besedo.</p>
            </sp>
            <sp who="SDZ6:BrulcMirko">
               <speaker>MIRKO BRULC (PS SD):</speaker>
               <p>Po takem nastopu, ljudje, imeti nastop, je pa <gap n="..."/> Veste, kaj bi rabil najprej,
               ohladiti bi se moral, ker če nimate druge vsebine ob tej interpelaciji, potem je to
               blazna sramota za Državni zbor. Poglejte, da reče nekdo, da so ljudje v mestu
               paraziti. S kakšno pravico en otrok to izjavi? Da nas tukaj utruja 1 uro z enim
               prašičem v Slovenskih goricah. In za vse to je kriv minister. Da ima <gap n="..."/> <stage>/ oglašanje
               iz klopi/</stage> Poslušal sem, kaj je govoril. In to je govoril in to očita ministru. Pa
               kaj, ste smešni? Se ne zavedate problemov v tej državi? Ta interpelacija je, saj kaže
               na situacijo, kakšna je. To je vaša pravica. Da pa z malo demagogije rečem: strošek
               te interpelacije in tega zasedanja – če imate malo krščanske duše v sebi, dajmo reči,
               da ugasnemo zadevo, da gremo domov in da denar, kolikor stane ta seja, namenimo za
               humanitarne organizacije. Kaj mene briga, kako je poslanec nekje v Düsseldorfu z
               nekom klepetal in ne vem kaj. To ni interpelacija na ministra, ljudje. Vi ste
               nervozni, zelo ste nervozni, ker je ta vlada dosegla nekatere uspehe. <stage>/ smeh v
               dvorani/</stage> Ker je stresne teste, berite – Evropa pravi, da je situacija dobra kljub
               blazni luknji v bankah, ampak da ima Avstrija 35 milijard te luknje, Avstrija. Da smo
               sprejeli nekatere pomembne zakone, ki so porinili ta voz iz blata, da se vrstijo
               sodni procesi, zato ste nervozni, zato je protikorupcijska komisija doživljala
               pritiske itd. Da je bil včeraj obsojen vaš prijatelj iz Luke Koper, da s sodišč sodbe
               padajo, da so hišne preiskave napovedane in da se pripravljajo obtožbe. In ob tem
               Evropa ocenjuje delo te vlade pozitivno. Se pravi, smo na pravi poti. Vendar si ne
               smemo privoščiti politične krize. Koalicija, upam, da bomo zdržali ta pritlehna
               podtikanja v želji, da se skregamo, in da ne upoštevamo tega, zaradi česar smo se
               pravzaprav združili. Zato je pomembno, da je pozicija trdna in da danes ne glede na
               to, kdo je na strani Jankovića, kdo Viranta ali kogarkoli že, izglasujemo to, kar
               moramo, da ta interpelacija ni potrebna. To je političen šum danes. Že prva
               predstavitev je bila s fasadami neke hiše v nekih vaseh. Virant je razmišljal o tem,
               da bo treba verjetno delati na tem, da se bodo občine združevale. Sedaj je razlog, da
               tega ne bi smel narediti zato, ker smo uredili fasade, ker smo res uredili krožna
               krožišča in bolj ko je revna občina, večje ima skulpture na teh krožnih križiščih,
               osvetljeno je, prihaja že v velemesto, dobro, da imajo še kakšen Mercator, da je to
               razžarjeno in daje vtis bogastva. Kakšna je dodana vrednost v vsem tem šminkanju? Jaz
               sem za to, da imamo lepa mesta, da je Slovenija lepa. Kakšna je dodana vrednost?
               Drugi so vlagali v razvoj visokega izobraževanja, v univerze, v gospodarstvo, drobno
               gospodarstvo in tako dalje; eni so pa pač delali razsvetljave in še marsikaj. Pa ne
               samo majhne občine, tudi velike občine. Očitate ministru, da je podpisal sporazum s
               sindikati. Neverjetno, da je <q>"popravil škodo"</q> v narekovaju, ker to ni škoda, to je
               nekaj hujšega, izbrisanim, da razmišlja o tem, da bo treba manjše občine spodbuditi v
               tem, da se bodo združevale. To so očitki. Ja, moj bog. Jaz sem si pripravil ene druge
               vsebine, ampak po mojem predhodniku se človek res ne more skoncentrirati na nekaj
               pametnega, nemogoče je. Volivci pač volijo župane, ki so v stanju krasiti zadeve;
               tisti, ki pa skrbijo, da bi res v vsako hišo prišel internet, da bi imeli čistilne
               naprave, kanalizacijo, zdravo pitno vodo – to je infrastruktura, ki je v zemlji in je
               niti ni videti. In te dni bomo videli, koliko bo zopet šlo denarja v zrak z ognjemeti
               in še marsičem; ob tem da ljudje res nimajo kruha. Ampak za vse to je kriv minister
               Virant, vse to. Bog ne daj poseči v majhne občine, bog ne daj. Jaz pravim, da naj
               ostanejo, vidim v Italiji, kako so – župan je neprofesionalno, 800 duš ima, ureja
               komunalno zadevo v nivoju, da je čisto, da odpeljejo smeti in podobno, na kakšnem
               pogrebu in proslavi ima še govor in to je župan. Ampak pokrajina ali kakorkoli že
               rešuje vse druge probleme. Ko smo sprejemali davek o nepremičninah, ne, mi nismo
               obdavčili zazidalnega stavbnega zemljišča zato, da bi privabili ne vem kaj. Dajte no,
               dajte no. Lepo je koketirati z ljudmi in čakati, da bo z izravnavo občina dobila
               maksimalno, kar rabi in še kaj več, kar pa ne zmore, bo pa že država rešila.</p>
               <p>Danes nimamo interpelacije ali razprave o lokalni samoupravi, ampak zašli smo v to.
               Dobro, vse je minister kriv. Jaz bi nekaj drugega rekel. Kdo bo še v tej državi
               minister za take osebne dohodke, za tak delovni čas, za tako odgovornost in za tak
               način, kot je bil predhodnik pred mano, ki je na vse načine lahko žalil, da ni
               sposoben, toliko da ni rekel, da je ne vem kaj. To lahko poslanec reče komurkoli, če
               nima lastne kulture. Nikoli ne bom rekel, tudi ministru, ki bi bil, ki je nesposoben
               recimo, da je zato potreben dodatnega usposabljanja, da bo prišel k sebi in podobno.
               Ne bodimo taki. Tu smo vsi enaki med seboj in nehajmo se med sabo žaliti. Ti očitki
               iz interpelacije, to ni nič. To ni nič! Zato bom jaz z lahkim srcem glasoval proti
               temu. Saj je bilo napovedano, kolega Grims je rekel, da v ponedeljek, torek bomo
               prišli do rezultata. Mi bomo to zdržali, ni problema. Kaj bodo volivci rekli, je pa
               vaš problem. Imamo še 10 ur. Si lahko še vse sorte povemo, vse sorte, ker ni vsebine,
               ki bi res interpelirala ministra, take prave vsebine ni. Potem žalimo na priimke, na
               to, na ono, ker govorimo nekaj v tri dni. Tudi jaz zdaj govorim v prazno, ker se
               nimaš kaj na tej interpelaciji, v tem gradivu ni zadeve, da bom rekel – minister,
               zdaj pa povejte. Ste, niste, kakorkoli že. Ni. Samo neko klobasanje, ker je
               razmišljal o tem, da bo treba občine združevati, pa to govorimo že 10 let. Sicer pa
               ni važno. Mi lahko združujemo občine, saj nam bo Ustavno sodišče ustanovilo občino,
               če bo treba; tako da smo v taki reki, ki se ji reče bog pomagaj.</p>
               <p>Malo smo že pred prazniki, govorim o neki kulturi, taki krščanski, srčni in ne vem
               kaj. Malo upoštevajmo to. Dajmo. Malo upoštevajmo to. Žal mi je. Nisem mislil o tem
               razpravljati, ampak ni šlo drugače. Hvala.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa.</p>
               <p>Gospod Breznik ima repliko.</p>
            </sp>
            <sp who="SDZ6:BreznikFranc">
               <speaker>FRANC BREZNIK (PS SDS):</speaker>
               <p>Hvala lepa.</p>
               <p>Moram replicirati kolegu Brulcu. Prva zadeva. Imenovali ste me otrok. Jaz se vam
               zahvaljujem, nisem občutljive narave tako kot nekateri, v svoji osnovi sem otrok, ker
               otroci so le iskrena bitja, in povem tisto, kar mislim. In tudi osebnostno delujem
               tako. Druga zadeva, se opravičujem kolegici Maji Dimitrovski, če sem ji rekel
               Dimitrovska. Sem se zmotil. Bil je lapsus in se vam opravičujem.</p>
               <p>Če boste gledali posnetek, ni elementov sovražnega govora, ker v Ljubljani vse tisto,
               kar ni prav ljubljansko, prav Jankovićevo; to je vse sovražni govor za nekatere. To
               je zelo čudno okolje, kulturno okolje, ki jaz nisem navajen. Res prihajam iz nekega
               drugega sveta, ker smo Štajerci drugi ljudje in vas ne razumem, to je res.</p>
               <p>Naslednja zadeva, gospod Brulc, da vam še nekaj zadev obrazložim. Pravili ste, da
               govorimo tja v tri dni. Če je ta karta tja v tri dni in ta račun za 150 evrov
               slovenskega državnega podjetja Adrie, ki so ga dokapitalizirali ljudje za več kot 80
               milijonov evrov v zadnjih letih, potem to ni tja v tri dni. Naslednja zadeva.
               Ministru Virantu sem povedal jasno in glasno. Prvič, zakaj se ne začne ukvarjati s
               konstituiranjem pokrajin. Zakaj svoje pogajalske sposobnosti, kjer mu lahko rečem, da
               so, da ima dobre, zakaj tega ne stori? Druga zadeva, ki jo moram poudariti. Zakaj nam
               ne da možnost, Štajercem, da konstruiramo pokrajino, zakaj ne odvzame 5 tisoč javnih
               uslužbencev v Ljubljani, jih preseli v Maribor, prav tako naredi isto za Dolenjsko. 5
               tisoč jih vzame, jih da na Primorsko in mi lahko pokažemo, kaj zmoremo. Tretja
               zadeva. Govorili so, da govorim, da so Ljubljančani paraziti. Ne, saj vsi niso
               paraziti, problem politikov pa je, da ne smemo postavljati pogojev, da bi se lahko
               paraziti pasli po državnih podjetjih. To pa je pomembno in ravno to delate. Niste
               direktno pristojni, minister, ampak v Zakonu o Slovenskem državnem holdingu, ki je v
               mrtvem teku, delate ravno to. Veste, da imajo filme katastrofalno organizacijsko
               kulturo, katastrofalno slabo vodenje, cela vrsta zadev je, kjer se črpa denar iz teh
               podjetij in ljudje izgubljajo. To so podjetja slovenskih državljank in državljanov.
               In v 8 mesecih, če ne naredite tukaj reda, gre dnevno v nekaj sto tisoč ali pa
               mesečno nekaj milijonov evrov iz teh podjetij. To je tisto, kar je pomembno. Mi ne
               bomo več plačevali vaših napak, ne v Ljubljanskih bankah in ne v državnih podjetjih.
               Da bomo mi dokapitalizirali Adrio, 80 milijonov, a še enkrat, ali kolikokrat? In ker
               je slabo upravljanje, potem podeželje te cene ne bo plačevalo. To je jasno in glasno.
               In o tem sem jaz danes govoril. In govoril sem, kaj so občine naredile od tistih
               časov, ko sem jaz bil mulec, ko sem z očetom veterinarjem hodil po Slovenskih
               goricah, v kakšnih katastrofalnih razmerah so ljudje živeli, kako težko so se
               preživljali. In to sem govoril, kakšna razlika je, ko je nekdo iz Ljubljane, ne
               razume nikogar iz Slovenskih goric, kako smo ponosni na pot, ki smo jo prehodili.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Gospod Breznik, vaše 3 minute za repliko so potekle.</p>
            </sp>
            <sp who="SDZ6:BreznikFranc">
               <speaker>FRANC BREZNIK (PS SDS):</speaker>
               <p>Jaz nisem govoril v 3 dni. Je pa gospod Brulc govoril v 3 dni, ko je govoril v 3 dni
               kot župan dva mandata, seveda je naredil socialno bombo iz Nove Gorice. To pa je
               govorjenje v tri dni, na celi črti, kot župan in kot poslanec. To pa ja.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa.</p>
               <p>Ljubica Jelušič, imate proceduralno.</p>
            </sp>
            <sp who="SDZ6:JelušičLjubica">
               <speaker>DR. LJUBICA JELUŠIČ (PS SD):</speaker>
               <p>Podpredsednica, najlepša hvala.</p>
               <p>Jaz sem se prej po prvem nagovoru kolega Breznika odpovedala proceduralnemu vprašanju
               zaradi tega, ker je kolegica Maja Dimitrovski povedala ključni problem. Ampak zdaj po
               njegovi reakciji vidim, da on ni razumel, v čem je sovražni govor v njegovem nastopu.
               Prosim vas, da kot predsedujoča naši seji kolege in kolegice opozarjate na te
               elemente sovražnega govora. On je namreč dvakrat potvoril njen priimek, rekel je
               Dimitrovska. Tisti, ki poznamo nastajanje priimkov v slovanski kulturi, vemo, da se
               za ženske v makedonski in bolgarski kulturi uporablja ta ženska oblika, torej
               Dimitrovska, Popovska in tako naprej. In drugič, takoj v tej povezavi je omenil, da
               verjetno zastopa interese tujih državljanov. Potvorjen priimek in govorjenje,
               namigovanje na to, kaj ona zagovarja, so čisti elementi sovražnega govora.</p>
               <p>Zato prosim, da bi kolega to dojel, in vas prosim, da ga – vse nas – v takšnih
               primerih opozorite, kako govorimo. Hvala.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa za ta proceduralni predlog.</p>
               <p>Res je, saj vsi si želimo, da bi današnja seja potekala na takšnem nivoju, kot si
               Državni zbor zaslužil. Vse poslance, ki boste v bodoče razpravljali, pozivam k temu,
               da se tega držimo in da se držimo Poslovnika.</p>
               <p>Zdaj pa ima besedo gospod Jožef Horvat kot predlagatelj, izvolite.</p>
            </sp>
            <sp who="SDZ6:HorvatJožef">
               <speaker>JOŽEF HORVAT (PS NSi):</speaker>
               <p>Najlepša hvala, podpredsednica.</p>
               <p>Jaz nisem tukaj za to, da bi kogar koli žalil, in mislim, da tudi ni dobro, da eden
               drugemu dajemo navodila, kako naj kdo razpravlja. Mislim, da je vsak sam odgovoren za
               svojo politično kulturo. Moja nadaljnja razprava, tako kot so bile dosedanje, bo
               striktno vezana na vsebino, o kateri se danes pogovarjamo. Ministra – bom rekel zdaj
               dragega Gregorja, s katerim smo najbrž od leta 2004 skupaj že tudi kaj dobrega
               naredili – predvsem opozarjam na zadeve, ki se nam kot opoziciji zdijo nepremišljene
               ali premalo domišljene.</p>
               <p>Spoštovani minister za notranje zadeve, vi ste tudi minister za lokalno samoupravo.
               Meni se tako zdi, da ste prej premalo domislili izjavo in s prstom pokazali; češ,
               občine gradijo fontane, nepotrebna krožišča in tako naprej. To je najbrž koga
               razžalilo. Na podeželskih občinah, od koder jaz prihajam, tam ni nobene fontane in je
               nikoli ne bo in ni nobenega krožišča in ga tudi nikoli ne bo. Zdaj bi vam rad nekaj
               pojasnil, se pa ukvarjamo mi na podeželju tudi s pitno vodo. In kako je že s pitno in
               človekovimi pravicami? Vemo. Minister, vi ste tudi premalo premislili, ko ste 5.
               septembra dali izjavo in jo jaz povzemam po MMC RTV Slovenija. Takole je zapisano,
               majhne občine se po njegovem mnenju tudi težje dogovorijo za skupne projekte in kot
               primer je Virant navedel pomurski vodovod, kjer se občine niso zmogle dogovoriti o
               nekaterih vprašanjih in so zato ostale brez evropskega denarja. Dezinformacija,
               neresnica, 5. septembra je bila večina sofinancerskih pogodb že podpisana, s strani
               Vlade jo je podpisoval mag. Dejan Židan, minister, ki je tudi zaslužen za to, da je
               ta projekt dobil pospešek. Za ta projekt je zaslužen tudi nekdanji minister kolega
               Bogovič, ko smo v začetku našega mandata takoj v začetku leta 2012 rekli, zdaj pa je
               konec raznih izmišljotin, stopicanja na mestu, zdaj pa gremo s tem projektom, kot se
               s projektom dela. Vsak mesec so bili mesečni sestanki, kamor smo bili povabljeni tudi
               pomurski poslanci. Naj vas spomnim, minister slovenske Vlade, to je danes, ta
               trenutek projekt, ki se izvaja in je največji kohezijski projekt v tej državi. Je pa
               res, jaz upam, da tukaj zdaj govorim resnico, da bi najbrž tudi vi kot minister Vlade
               v obdobju 2004–2008 bili zadovoljni, če bi leta 2008 naredili pokrajine. To je
               tipični projekt pokrajine. Takrat ne bi minilo 10 let od podpisa pisma o nameri do
               podpisa pogodb z izvajalci, kot je ta primer. Ampak pomurski vodovod se izvaja, vi
               ste slovenski javnosti in še širše povedali, kako nerodni so župani, kako napačno je
               imeti v državi male občine, ker pač se ne znajo nič dogovoriti. Ni res! Vse pomurske
               občine in še več, čez 30 občin se je končno, hvala bogu, le uspelo dogovoriti, da bo,
               upam, do konca leta 2015 pitna voda v vsakem gospodinjstvu.</p>
               <p>Jaz sem obvestil o tej vaši izjavi tudi mag. Dejana Židana. Kaj se vidva pogovarjata
               na Vladi, mene ne zanima. Upam pa, da sta se vsaj dogovorila. In ko ste govorili o
               poslancih – <q>"poslance na minimalce"</q> je proforma, ste podpisali peticijo <q>"poslance na
               minimalce"</q>. Z mnogimi kolegi, tudi od sedanje koalicije, se pogovarjam. Moram reči,
               da ste Državnemu zboru naredili kar nekaj nesimpatičnih potez, ko ste bili prvi med
               enakimi, ko ste bili predsednik Državnega zbora. Na Odmevih ste takrat govorili, da
               je konec s poslanskim turizmom, kar pomeni, da ste nas obsodili, da se gremo
               poslanski turizem, ko pač gremo na službene poti. Že vem, kakšne bodo novice v
               nekaterih medijih, ker je pač konec leta, delajo se inventure in čakamo seznam, kdo
               je največkrat potoval v tem letu. Mene s tem niste užalili, ker me kdorkoli tudi ne
               more užaliti. Ampak ko pa že govorite o minimalcih, res je zanimivo in tega očitno ne
               ugotavljam sam, da je ta Vlada –upam, da ne koalicija, da samo Vlada – svečano in z
               nekim ponosom objavila finančno luknjo 4,7 milijarde evrov, kot da je to dosežek te
               Vlade. Če to pretopimo v minimalno bruto plačo, so to 3 minimalne bruto plače za vse
               Slovence oziroma nekaj več kot 6 milionov minimalnih bruto plač. Ampak jim ne damo,
               jih vzamemo in vzamemo. To je neto luknja, tu zdaj zraven treba dati obresti in tako
               naprej. Ta informacija zame danes ni bila nič novega, niti ne včeraj, jaz sem si to
               informacijo sam pri sebi izračunal. Mnogi kolegi, s katerimi sem govoril, ki logično
               razmišljamo, in sicer 29. 11., ko smo na Odboru za finance dobili potrditev s strani
               državne sekretarke z Ministrstva za finance, da torej država ima za sanacijo bančne,
               luknje 4,7 milijarde evrov denarja na razpolago – takrat smo vedeli, vsaj nekateri,
               takšna bo objavljena finančna luknja ali pa prilagojena. Kakšna je dejanska – bo
               najbrž neznanka še kar nekaj časa. Pa bodi dovolj za zdaj.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa.</p>
               <p>Minister je želel besedo.</p>
            </sp>
            <sp who="SDZ6:VirantGregor">
               <speaker>DR. GREGOR VIRANT:</speaker>
               <p>Vsake toliko časa se mi zdi prav, da se malo oglasim in pokomentiram stvari; seveda
               tiste, ki so v okviru racionalne razprave. Kakšne so take, da gredo skozi eno uho
               noter in skozi drugo ven; kakšne so pa take, da jih je treba pokomentirati.</p>
               <p>Vprašanje odškodninske sheme za izbrisane. To vprašanje, se vsi strinjamo, je bilo
               treba rešiti. Da smo morali uresničiti sodbo Evropskega sodišča za človekove pravice,
               se strinjamo očitno vsi; ampak vi ne bi zdaj in vi ne bi na takšen način. Da je treba
               popraviti krivice, ki so bile storjene, se tudi strinjamo vsi; ampak vi ne bi na
               takšen način in ne bi zdaj. Jaz se bojim, kako bi bilo, če bi bil, recimo, gospod
               Grims odgovoren za reševanje tega problema. Zgodilo bi se to, kar se je dogajalo v
               preteklem času – problem ne bi bil rešen, pritožbe na Evropsko sodišče za človekove
               pravice bi se nadaljevale in za vsakega izbrisanega, ki bi se tja pritožil, bi za
               začetek plačali 20 tisoč evrov, kolikor so dobili Kurić in ostali za nepremoženjsko
               škodo, potem pa še za premoženjsko škodo, kolikor pač bodo uspeli dokazati. Naša
               odškodninska shema bo državo stala približno polovico manj. Jaz nikoli nisem rekel,
               da bi bile lahko odškodnine milijardo, če bo šlo kaj narobe. Te izjave iz mojih ust
               ni bilo, gospod Grims. Dejal sem, če bi upoštevali vse zahteve, ki so jih postavljali
               izbrisani, in to je bilo najmanj 300 evrov na mesec izbrisa, pa potem neomejena sodna
               odškodnina, da bi v tem primeru odškodnine dejansko dosegle milijardo evrov in več.
               Jaz sem v resnici ponosen, da smo ta problem uredili, ker ko poslušam te glasove iz
               opozicije, desnica tega problema ne bi nikoli uredila. Ga ne bi! Ves čas bi govorili
               o tem, kako ste želeli, kako bi, ampak ne bi se zgodilo nič. In vlekel bi se problem,
               ki je star že toliko časa in na katerega nas mednarodne institucije opozarjajo. In
               ugled Slovenije bi trpel še naprej. Bili bi med tistimi redkimi državami članicami
               Sveta Evrope, ki ne spoštujejo sodb Evropskega sodišča. Če je naša vrednota
               spoštovanje pravne države, spoštovanje človekovih pravic, spoštovanje naših zavez –
               kajti če vstopiš v neko mednarodno organizacijo, potem se tudi zavežeš, da boš
               spoštoval njene odločitve – potem je pač to bilo nekaj, kar je nujno treba
               narediti.</p>
               <p>Nekje na začetku je kolega Tonin omenil primerjavo z odškodninami za žrtve vojnega
               nasilja. Tisti podatki so bili napačni, verjetno se je zmotil, govoril je o
               odškodninah na dan, ne na mesec. Mi smo primerjali odškodnine za izbrisane z
               odškodninami za žrtve vojnega nasilja in smo nekako primerjali s kategorijo, ki
               dobiva najnižje odškodnine – to so delovni deportiranci. In ta odškodnina znaša tudi
               50 evrov na mesec. Verjemite, veliko razmišljanja, veliko strokovnega znanja je bilo
               vloženega v to, da smo našli rešitve v zakonu, ki imajo veliko možnost, da preživijo
               tudi naslednje preizkuse na Evropskem sodišču za človekove pravice. Garancije seveda
               nimamo in je ne moremo imeti. Jaz sem bil trikrat zato v Strasbourgu, trikrat sem se
               pogovarjal s sekretariatom Sveta Evrope, z generalnim sekretarjem Sveta Evrope.
               Trikrat sem se udeležil odbora ministrov, ki spremlja uresničevanje sodb Evropskega
               sodišča, pogovarjal sem se s komisarjem za človekove pravice, zbiral sem informacije,
               čim več možnih informacij, da zadevo rešimo tako, da bo stala tudi na sodišču. Za
               dobro države sem to delal, zato ker hočem, da se zadeva reši tako, da bo spoštovana
               sodba, da bomo popravili krivice in da ne bomo plačevali trikrat več, kot pa lahko
               sami uredimo. Toliko glede problema izbrisanih. Ta problem res krni naš mednarodni
               ugled, verjemite. Nismo si mi sami izmislili tega problema. Izraz <q>"izbrisani"</q> je bil
               uporabljen prvič že v odločbi Ustavnega sodišča, pa v sodbi Evropskega sodišča za
               človekove pravice. In jaz se spomnim razprave v parlamentu, ko smo razpravljali o tem
               zakonu, vaš glavni problem je bil izraz, da ne smemo reči <q>"izbrisani"</q>, ampak moramo
               reči <q>"prenešeni"</q>. Oprostite, ampak tako birokratskega razmišljanja pa v Državnem
               zboru ne bi pričakoval. Saj ne gre za vprašanje tehnike, ali so bili prenešeni iz
               enega registra v drugega, ali so bili izbrisani iz enega registra. Gre za vprašanje
               pravice. Ti ljudje so na neki točki izgubili pravico gibanja na ozemlju Republike
               Slovenije. To je tisto, kar je ugotovilo Ustavno sodišče in Evropsko sodišče za
               človekove pravice. Če sodbe sodišča ne spoštujemo, ne upoštevamo, potem se vse konča,
               potem se vse neha.</p>
               <p>Veliko je bilo tudi govora o tem, ali uspešno racionaliziramo javni sektor, ali
               zmanjšujemo stroške, ali je v resnici ta sporazum prinesel prihranke, ali jih ni
               prinesel. Moram reči, da ste nekateri poslanci pokazali veliko nepoznavanje številk.
               Poglejte si dogovor na interpelacijo. Tam imate tabele. V teh tabelah je črno na
               belem napisano po posameznih postavkah, kaj je prinesel sporazum s sindikati. Dobro,
               da je prinesel socialni mir, je itak vsem jasno. Stavka se je končala takrat. To, da
               je pa prinesel 100 milijonov prihranka v letošnjem letu in 400 milijonov nižjo maso
               za plačo v naslednjem, to si poglejte v tabelah. Lahko vam pa tudi naštejem, če
               želite: ukinitev povečanega dodatka za delovno dobo za ženske; znižanje dodatka za
               specializacijo, magisterij ali doktorat; delna zamrznitev kolektivnega dodatnega
               pokojninskega zavarovanja, letos 26,8 milijonov; linearno znižanje vrednosti plačnih
               razredov za 25 milijonov. Plače smo kar konkretno znižali, še najbolj nam, ki imamo v
               javnem sektorju najvišje. Predsednica Vlade je bila deležna največjega znižanja plač,
               poslanci in ministri tudi precej velikega, medtem ko so tisti v nižjih plačnih
               razredih pa malo utrpeli, ker je bil tak dogovor s sindikati zaradi solidarnosti, ki
               pač v krizi mora biti. In ta dogovor je dal take konkretne rezultate. Za naslednje
               leto pa poleg teh ukrepov, ki sem jih ravnokar naštel, je pa ta dogovor podaljšal vse
               ukrepe, ki so bili uveljavljeni z ZUJF, pa bi konec leta 2013 prenehali veljati.
               Govorim o nižjem regresu v javnem sektorju, o zamrznitvi napredovanja v višji
               plačilni razred in višji naziv, o plačevanju redne delovne uspešnosti in o znižanju
               najvišjega možnega odstotka povečanega obsega dela z največ 50 na največ 30 %. S temi
               ukrepi smo dosegli skrčenje plačne mase v letu 2013 in v letu 2014.</p>
               <p>Potem je zanimivo matematiko gospod Prevc, ki je rekel tako, <q>"če zapusti javni
               sektor, neko ministrstvo, 3 % ljudi oziroma če se na nekem ministrstvu zaposlita 2 %
               novih ljudi, to pomeni avtomatično zvišanje plačne mase za 2%. Ampak v istem času to
               ministrstvo zapusti v povprečju na leto, 3 % ljudi. Verjetno je treba potegniti
               spodaj črto in pogledati, za koliko se je povečalo ali pa zmanjšalo število
               zaposlenih. Kako se to računa? Koliko jih je notri prišlo, pa koliko jih je ven šlo –
               in ko črto potegneš, dobiš potem plus ali minus. Gospod Prevc je pa vzel samo tiste,
               ki so prišli in rekel, "</q>evo, dodatni stroški, povečala se je plačna masa<q>". In naš
               cilj je javni sektor racionalizirati, zmanjševati število zaposlenih. In vsaj v
               tistem segmentu, za katerega sem jaz direktno odgovoren, to je državna uprava, to
               uspeva – to uspeva že od leta 2005. Skupaj z nekaterimi med vami smo to delali in
               takrat je bilo v redu, zdaj pa ni več, ker nismo v isti koaliciji. Vidite, to je ta
               dvoličnost in nenačelnost. Nekaj, kar Virant dela v pravi koaliciji, je za vas OK, ko
               pa Virant čisto enako dela v neki drugi koaliciji, je pa narobe. Načelnost pomeni, da
               si zvest svojim principom in svojim idejam, nekemu svojemu programu; ne pa da si
               zvest Janezu Janši ali Milanu Kučanu. To je ta slovenska sprevržena mentaliteta. Ni v
               tem principialnost in zvestoba, da si ves čas z istim. Še posebej, če se odkrijejo
               take hude nepravilnosti, kot so se v tem primeru in ko primerjamo te grehe, ki jih
               meni očitate. V mojem primeru nobena institucija v tej državi niti "</q>s" od kakšnega
               suma ni odkrila, pa primerjajte to s svojim liderjem, pa bomo potem odprli
               diskusijo.</p>
               <p>Glede občin smo že veliko rekli. Mislim, da ni potrebno kaj dosti dodajati. Pač
               ostajamo vsak na svojem bregu. Vi mislite, da je v redu, da imamo v Sloveniji 212
               občin, ker menite, da so v redu. Torej, da so fine tudi občine s 300, 400, 500
               prebivalci. Po tej logiki bi se vam zdelo dobro tudi, da bi jih imeli 400, 500 ali
               700 občin v Sloveniji, ker če bi razdrobili Slovenijo tako, da bi imela vsaka občina
               po tisoč prebivalcev ali manj, potem bi jih lahko imeli tudi 500, 600, 700. Tukaj smo
               narazen. Vi mislite, da so občine ravno prav velike. Mi mislimo, da so občine
               premajhne in da bi jih bilo potrebno združevati. Pa nič za to, pač različni koncepti.
               Je pa res, da velika večina ljudi, s katerim se pogovarjam, pa tudi sicer velika
               večina ljudi misli, da bi bilo prav, da bi občine združevali in da bi jih imeli v
               Sloveniji manj.</p>
               <p>Nekaj je bilo govora tudi o t. i. političnem kadrovanju. Jaz sem v 2 primerih
               razrešitve ravno saniral neko politično kadrovanje, ki je bilo opravljeno v zadnjih
               vzdihljajih po prenehanju funkcije Janševe vlade, za katero vemo, da je funkcija
               prenehala ne zato, ker bi se neki koalicijski partnerji lepega dne spomnili, da ne bi
               več delali v tej koaliciji, ampak ker je na mizo prišlo konkretno poročilo Komisije
               za preprečevanje korupcije, ki je ugotovilo velike nepravilnosti, na katere je bilo
               potrebno odreagirati. Tisti, ki danes toliko razpravljate o avionskih kartah,
               mimogrede, zdajle sem pogledal na splet. V Istanbul, gospod Breznik, lahko potujete
               za 99 evrov. Jaz v življenju še nisem tako poceni karte nikjer dobil. To je zadnja
               spletna ponudba Adrie, 99 evrov. Jaz še nisem imel karte za 99 evrov v življenju.
               Ampak, na eni strani hude kršitve, sodba za korupcijo, poročilo KPK, nič ne vidite,
               nič ne očitate, vse je v redu. Na drugi strani pa nek dogodek, kjer nobena
               institucija niti <q>"s"</q> od suma ni ugotovila, pa toliko besed. Zdaj, kdo je tukaj
               nenačelen in dvoličen? Kdo?</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa.</p>
               <p>Gospod Breznik ima repliko. Kaj ste želeli, gospod Breznik? Roko ste dvignili, ja.
               Kaj želite? Izvolite, imate repliko.</p>
            </sp>
            <sp who="SDZ6:BreznikFranc">
               <speaker>FRANC BREZNIK (PS SDS):</speaker>
               <p>Dr. Virant, se opravičujem, ampak nimam statusa maloumskega veleposestnika. Zdajle
               govorite o neki akciji Adrie za 99 evrov, ki pravkar poteka. Poglejte, to je pa
               mešanje hrušk in jabolk. Vi ste leteli na redni liniji v poslovnem razredu za 149
               evrov, redna linija Frankfurt–Ljubljana, ki je nonstop zasedena, kjer je karta
               najmanj tisoč 500 evrov, če je v ekonomik klasu 600 do 700 evrov, tisoč 500 evrov ta
               karta stane. In vi hočete zdaj mene prepričati, da z neko akcijo, ki trenutno poteka
               pri Adrii, da je to ista zadeva, dajte no mir.</p>
               <p>Druga zadeva. Govorite, da mi branimo 212 občin, da jih hočemo 500. Jaz se vam
               povedal rešitev, vi se ukvarjate s tem, da boste svoje pogajalske sposobnosti dali v
               to, da bomo konstituirali pokrajine, da se bodo občine po naravni poti združile – to,
               kar trenutno poteka v Avstriji. In ne mešajte nekih skandinavskih sistemov. Študirali
               ste pravo, ste doktor prava, po mojem ste študirali tudi neke pravne zgodovine,
               poznate 650 let življenja v habsburški Avstriji, kako je živela, v kakšnem pravnem
               sistemu smo živeli, kako se je razvijal, kako so se družbeni odnosi razvijali. Mi smo
               posebna družba v tem smislu. In zdaj mešati neke sisteme in pripeljati v neko družbo,
               ki se je razvijala – ravno tu imamo problem. Mi imamo problem, da smo v t. i.
               viničarsko mentaliteto, v t. i. balkansko mentaliteto, kjer so nas uničili po drugi
               svetovni vojni, pripeljali evropsko pravo. In to je problem, zato ljudje ne
               spoštujejo nekih zadev, ker jih ne poznajo, ker rabimo proces. Zato je vse tisto, kar
               jaz trdim, je žaljenje ljudi, kar je normalno. Če grem v Avstrijo, je to nekaj
               normalnega; če pridem sem, je to nekaj nenormalnega. Tu je tisti problem, tudi v
               družbenih odnosih, ki so po eni strani uničeni. In vas še enkrat prosim, ne zavajajte
               z neko trenutno akcijo pri Adrii za 99 evrov, ki nima veze z linijo, kjer ste vi
               leteli. Vi ste leteli na redni liniji med Frankfurtom in Ljubljano, kjer je izredno
               povpraševanje za karte, ker je to redna linija in je najbolj zasedena. In to je
               sprenevedanje. In jaz danes nikoli nisem trdil, da branim 212 občin, branim pa
               predvsem ljudsko voljo in ustavne pravice, ki so jih imeli ljudje zato, da so se na
               referendumu odločili, da hočejo iti, da popravijo te velike razlike med Ljubljano in
               podeželjem. In druga faza lokalne samouprave bi pa bila konstituiranje pokrajin in
               zmanjšanje občin, ampak občine bi dobile nov zagonski cikel preko različnih sredstev.
               Imamo tudi novo perspektivo v evropskih sredstvih v 2014–2020 in mi na to nismo
               pripravljeni. To je tisto, kar izgubljamo v tem primeru, to jaz trdim. In to je nekaj
               podobnega kot sama predsednica Vlade, nima sploh Zakona o Slovenskem državnem
               holdingu, pa hodi okoli po svetu in ponuja naša podjetja. Na podlagi česa, s kakšno
               legaliteto, če nismo sprejeli ničesar, ne strategije prodaje, ničesar nimamo v tem
               trenutku sprejetega. Vi pa trenutno delate neke mini lokalne zadeve.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Vaša replika je potekla, kolikor je bilo replike.</p>
            </sp>
            <sp who="SDZ6:BreznikFranc">
               <speaker>FRANC BREZNIK (PS SDS):</speaker>
               <p>V Lenartu ste zmanjšali tudi davčno upravo, saj ste se obrnil v Maribor in tako
               naprej. Zakaj ne bi šli trenutno v konstituiranje pokrajin? To zahtevam in to sem
               želel, da mi odgovorite.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa.</p>
               <p>V imenu predlagatelja, mag. Branko Grims.</p>
            </sp>
            <sp who="SDZ6:GrimsBranko">
               <speaker>MAG. BRANKO GRIMS (PS SDS):</speaker>
               <p>Hvala.</p>
               <p>Jaz bi bil izredno vesel, če bi minister konkretno odgovarjal na konkretne očitke iz
               interpelacije, ne pa da našteva vse tisto, kot se reče po balkansko, da <q>"produbi i
               proširi"</q>. Kar pa je sporno, se pa hitro vrže pod mizo, tako kot se je enkrat
               konkretno že naredilo. Ogromno besed je bilo izrečenih o višini odškodnin, pa zakaj
               je to potrebno, da je to zahtevala Evropa in tako naprej; popolnoma se je pa
               izpustilo tisto, kar sem jaz prej povedal, da se nekaterih stroškov ni omenjalo ne v
               gradivu o zakonu, ne kasneje. Edini, ki jih je omenil v parlamentu, sem bil takrat
               jaz. Med njimi je recimo to, da v zakonu je generalna oprostitev vseh sodnih taks in
               vseh stroškov, ki so vezani na to, za vse, ki bodo vlagali tožbe po tem zakonu – kar
               bodo, verjemite, kar zanimivi zneski glede na število tistih, ki jih to zajema. Lahko
               sklepamo, da sodni stroški glede na višino taks niso ravno poceni. Dejanski učinki za
               proračun bodo mnogo večji, kot so prikazani, vse ostalo, sem pa povedal, da je
               podcenjeno. Minister pravi, da nisem točno citiral enega stavka. Ponavadi si jaz kar
               zelo dobro zapomnim, ker zelo pozorno poslušam ljudi, ampak nič hudega, v vsakem
               primeru ste milijardo omenjali, v takšnem ali drugačnem kontekstu, tako da nima
               smisla, da s tem izgubljava besede. Pač pa je zelo zanimiva aroganca, s katero vi
               nastopate. V tem parlamentu – ki žal očitno ne funkcionira več, v parlamentu, v
               polnem pomenu besede, zlasti v tisti nadzorni funkciji – morda to pije vodo; v
               kakšnem drugem parlamentu bi vas predsedujoči za to zelo grdo opomnil. To sem namreč
               v nekaterih parlamentih že videl, da kakšen minister tako komunicira s poslanci, se
               zelo hitro ustavi ministrova razprava. Ampak to je vprašanje servilnosti ali
               neservilnosti. Tisto, kar ste si vi dovolil, je med ostalim tole, da ste rekli: <q>"No,
               če bi prebrali, kar poglejte v tabelo"</q>; omenili ste 400 milijonov učinkov v letu
               2014. Jaz sem pa pogledal to tabelo in za leto 2014, citiram, kaj piše: <q>"Finančni
               učinki dodatnih ukrepov so bili ocenjeni na 182,6 milijonov evrov"</q>. Se pravi, več kot
               pol manj kot številka, ki ste jo vi ravnokar navedli – toliko okoli tega, koliko
               beremo in koliko gledamo tabele.</p>
               <p>Drugo, kar se tiče neke zelo zanimive pavšalne ocene – <q>"ja, če bi bila pa neka druga
               vlada, rekli ste desna, bolj realno bi bilo evropska sredina, glede na razmere, potem
               pa tega ne bi nikoli rešili"</q>. Slučajno ste bili vi praktično v vseh vladah. Bil ste
               najbolje plačani državni sekretar v vladi Toneta Ropa, to so danes že vsi pozabili,
               pa ste bili potem v takih in drugačnih koalicijah, različnih vladah. Zelo dobro
               veste, da konkretno v eni – ki bi ji lahko rekli desnosredinska vlada, vodil jo je
               Janez Janša – ste bil, kot se je popularno reklo, nadminister in da je tista vlada
               tudi pripravila nekatere rešitve. Predlog zakona, predlog ustavnega zakona in ko smo
               se o tem pogovarjali v parlamentu, sem posebej vprašal, če so se s tem strinjali vsi.
               Je bilo izrecno zatrjeno, da vsi, se pravi z vami vred. Zelo dobro veste, koliko dela
               je bilo opravljenega, koliko stvari je bilo pripravljeno, ampak žal do dogovora ni
               prišlo, ker je celotna tranzicijska levica kategorično zavračala kakršnokoli iskanje
               kompromisa pri teh zadevah. In tudi ta zakon, ki je bil zdaj, je bil žal sprejet s
               preglasovanjem, pa to ni bilo potrebno. Nekatere minimalne modifikacije bi bile, pa
               bi bil verjetno zakon čisto v redu oziroma vsaj tak, da bi za silo pil vodo. Tak, kot
               je zdaj, je pa pri tem, kar ste vi predstavili kot višino stroškov, podcenjen. Za to
               ste vi odgovorni, ker ste to pripravili na vašem ministrstvu in ste vi dolžni
               predstaviti ustrezne številke. Nekatere stvari, nekatere stroške, ki jih bo zakon
               povzročil, ste kratko malo spustili. To sem že trikrat povedal. Druga stvar je pa, da
               so vse ostale stvari podcenjene. Ne vem, od kje vam kategorična trditev, da to ne bo
               preseglo tožbe polovice tistih in da je pač pričakovati take stroške. Na tej osnovi,
               to so pač nekatere predpostavke, ste postavili številke. Realno bi bilo reči, zajema
               toliko in toliko ljudi, če vsi tožijo, če vsi dosežejo, je to potem nek maksimum.
               Ampak potem bi bila številka bistveno višja, pa bi bila najbrž bolj realna, ker zakon
               je v resnici napisan tako, da za vsakega, ki ga zadeva, mu pač obljublja vnaprej
               pavšal, hkrati pa ga dobesedno napotuje na tožbo, samo vnaprej garantira, da s tem ne
               bo imel nobenih stroškov, samo vložiti mora. Ni mu treba plačati ne taks, ne nič.
               Nič! In najbrž bo zaprosil za brezplačno sodno pomoč, ki jo bo mimogrede dobil.
               Veste, da je to brezplačno za tistega, ki jo dobi, medtem ko bodo spet plačevali
               davkoplačevalci dodatne odvetniške storitve. Tukaj je še cel kup skritih stroškov, o
               katerih vi niste govorili. Ne spuščam se zdaj v to, da ne bomo spet odpirali debate,
               kaj je utemeljeno in kaj ni utemeljeno. Tudi pri tej rešitvi, ki ste jo vi
               predlagali, ste določen del stroškov zavestno zamolčali. In to je tisto, kar vam
               očitamo. Ali pa zaradi nestrokovnosti, da se sploh niste zavedali, da neki procesi,
               recimo v sodni veji oblasti, zahtevajo toliko in toliko dodatnih stroškov. Zlasti v
               Sloveniji, kjer so ti procesi dolgotrajni, zapleteni in so stvari zato toliko
               nesorazmerno dražje. Kako je z učinkovitostjo našega pravosodja in z njegovo
               neevropskostjo, pa nas je Evropa nekajkrat tako jasno opozorila, da je o tem škoda
               izgubljati besede.</p>
               <p>To so ti ključni očitki. Pri pogajanjih s sindikati, ki ste jih po učinkih dvakrat
               precenili, več kot dvakrat. V teh besedah, ki ste jih zdaj izrekli, ste pa izpustili
               tisto, kar je bil očitek. Vse drugo ste povedali, samo tega ne. Vi ste obljubili in
               podpisali zavezo, da se bodo zakasnela izplačila izplačala z zamudnimi obrestmi.
               Zamudne obresti so pa daleč najdražji možni način najemanja kredita. Kaj ste v bistvu
               s tem naredili? Z vidika države ste najeli <q>"kot kredit"</q> pri vseh tistih, ki jih to
               zajema, ampak zato ste jim obljubili nesorazmerno visoke obresti. Takih obrestni
               noben od teh <gap n="..."/> Če bi mi za ta denar najeli kredit v tujini in jim takoj izplačali,
               če bi ti ljudje to dali vezati v banko za isto obdobje, na noben način ne bi doseli
               niti polovice teh obresti, ki ste jih vi zdaj obljubili. To je najboljša možna
               naložba, to je fantastična zmaga za sindikate, ampak na račun davkoplačevalcev. Vi pa
               ste največji poraženec. Oziroma največji poraženci so v resnici davkoplačevalci, ker
               bodo zaradi tega, ker ste se narobe izpogajali, ker ste pač sprejeli eno rešitev, ki
               je v škodo javnega interesa, sedaj plačali več za obresti kot na katerikoli drug
               način. Pri tem pa ti ljudje objektivno najbrž niti niso zadovoljni, ker se ta hip
               tega ne zavedajo, ker bi v tem trenutku, ko so v stiski, najbrž bodo že vedeli, da se
               jim tisto pa izplača. Ne prikazovati kot ne vem kakšnega uspeha nekaj, kar je
               dejansko v škodo davkoplačevalcev. In zato je bil tisti očitek. Ne zato, da ste šli
               na pogajanja, pa ste potem vse drugo našteli. Ampak to, da ste sprejeli zamudne
               obresti, ker bi bila katerakoli rešitev boljša od te konkretne rešitve. Če bi ta
               vlada najela kredit, saj drugega itak ne dela, mimogrede – sedajle ste za milijardo
               dvesto spet sprejeli zakon takole čez noč, saj zato se pa te stvari ponavadi dela
               ponoči v parlamentu, žalost, zadnje čase, pa bi še za to najeli kredit in bi takoj
               izplačali. To bi bilo dolgoročno gledano ceneje za davkoplačevalce kot pa to, za kar
               ste se odločili vi. Sedaj to prikazujete kot veliki pogajalski dosežek. Ni, ker
               kakorkoli računate, če bi recimo izdali triletne obveznice, pet in pol procentne
               obresti, kolikor so približno sedajle, je to še vedno bistveno manj, bistveno ceneje,
               kot pa 8,9 % – kolikor so trenutne zamudne obresti po tem izračunu, ki so mi ga malo
               prej pokazali. Pa tudi če malo padejo, recimo da bi bile 8,5 %, je to še vedno nekaj
               procentov več. In pri velikih zneskih se ta denar pozna. Ta denar bo spet treba nekje
               vzeti. In na koncu ni drugega, kar ta vlada dela, kot da kopiči dolgove, se zavezuje
               na vse možne načine izplačevati nekaj na račun bodočih generacij. S tem dejansko
               znižuje kvaliteto življenja že sedaj, pa še bodočim generacijam. In kar je najhujše
               pri tem, da tako prekomerno obremenjuje gospodarstvo, da to dobesedno umira. Tisto,
               kar pa je sposobno preživetja, pa beži v tujino. In to je največja nacionalna
               katastrofa, ki smo ji priča ta hip, in to je vaš rezultat. In ne se s takim
               rezultatom hvaliti.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa.</p>
               <p>Minister, ste želeli besedo? Izvolite.</p>
            </sp>
            <sp who="SDZ6:VirantGregor">
               <speaker>DR. GREGOR VIRANT:</speaker>
               <p>Zelo modra oseba mi je poslala nasvet preko SMS sporočila, da najbrž ne mislim
               odgovarjati čisto na vsako neumnost. In gotovo je to moder političen nasvet. Ampak
               jaz si ne morem kaj, da ne bi nečesa, kar je v tem parlamentu izrečeno, pa ne drži
               oz. je manipulacija, demantiral takoj, pa tudi če nas samo 5 ljudi gleda. Se mi zdi,
               da je to naša dolžnost. Če nekdo ne govori resnice, je treba to takoj
               demantirati.</p>
               <p>Rekel sem, da si za te finančne posledice poglejte sporazum o sklenjenih s sindikati
               – odgovor na interpelacijo. Pravi gospod Grims, da si je to pogledal in da tu piše,
               da so posledice 182 milijonov. Če bi bral samo naslednji stavek, kjer piše <q>"poleg
               navedenega bi s 1. 1. 2013 prenehali veljati ukrepi, ki so bili dogovorjeni in
               uveljavljeni z ZUJF"</q>, kar pomeni to še toliko in toliko znižanje plačne mase.
               Poglejte, potrebno je biti precizen in intelektualno fer. V debatah v parlamentu je
               treba biti intelektualno pošten.</p>
               <p>Vprašanje izbrisanih – vedno bo ostalo zapisano, da je vprašanje izbrisanih uredila
               ta vlada, vlada v tem mandatu. Da teh odškodnin, ki jih je bilo treba urediti, nobena
               dosedanja vlada ni uspela urediti, pa če se je kdo še tako trudil. Ne vem, koliko so
               bila ta prizadevanja v resnici iskrena v preteklosti, ampak v resnici je ta problem
               rešen sedaj. In v resnici ne razumem, kako se lahko ministru očita, da je rešil
               problem, ki je odprt 20 let, na katerega so opozorile sodne inštitucije, da je
               uresničil sodbo, ki jo je izreklo Evropsko sodišče za človekove pravice. To je nekaj,
               na kar sem ponosen in bom tudi ostal ponosen. Zakon o poravnavi tretje četrtine
               plačnih nesorazmerij smo obravnavali. Saj mi smo o teh stvareh, o katerih danes
               razpravljamo, v Državnemu zboru že govorili, smo imeli že nekaj generalk pred
               današnjo interpelacijo. In znova – tega dolga do javnih uslužbencev si nisem izmislil
               jaz in tudi nisem ničesar podaril; ampak je Vrhovno sodišče te države izreklo sodbo,
               s katero je ugotovilo, da je potrebno javnim uslužbencem poračunati en del plače, ki
               bi moral biti izplačan od leta 2010 do leta 2012. To je ugotovilo Vrhovno sodišče in
               tukaj ni kaj. Če damo kaj na pravno državo, če damo kaj na spoštovanje prava, potem
               je potrebno to narediti. In v tej isti sodbi piše, da pripada javnim uslužbencem to z
               zakonitimi zamudnimi obrestmi. Tega si nisem izmislil jaz, ampak je to dolžnost, ki
               jo je naložilo Vrhovno sodišče. In jaz ne vem, če kdo gleda televizijo in takšen
               prenos in sliši, da se je minister odločil javnim uslužbencem dati neke visoke
               obresti, da bi jih malo nagradil ali <q>"pocrkljal"</q>, da bi si pridobil volivce. Je
               potrebno povedati, da to ni res, je potrebno povedati, da imamo sodbo Vrhovnega
               sodišča, ki jo je potrebno uresničiti. In to je tisto, kar sem jaz naredil. Seveda si
               pa želim in si zavzemam za to, da bi bil ta dolg plačan čim prej, ker se bomo na ta
               način plačevanju zamudnih obresti izognili. Sami pa dobro veste, da ni enostavno, da
               smo v zelo občutljivem času, ko nam po dolgem času Evropska unija, evropske
               inštitucije, tuji partnerji in mednarodni finančni trgi spet zaupajo in začenjajo
               verjeti v kredibilnost te države, 100 %. Evropa, mednarodni finančni trgi in evropske
               inštitucije začenjajo ponovno verjeti v kredibilnost te države zaradi ukrepov vlade
               Alenke Bratušek, to je dejstvo. Na lastne oči in ušesa smo se lahko o tem prepričali,
               tisti, ki malo po svetu hodimo. Zato moramo zelo paziti, da bomo proračune
               realizirali tako, kot je začrtano. Če bomo lahko to tretjo četrtino poravnali hitro
               in prej, recimo že v letu 2014 v celoti; bomo to naredili in se izognili tistim
               dodatnim zamudnim obrestim, ki znesejo v celotnem javnem sektorju še približno 5,4
               milijona v državnem proračunu. Če se bo le dalo, bomo to poravnali, poračunali
               prej.</p>
               <p>Prej se mi je pa zdelo, da malo v tla gledate, ko sem primerjal te grehe, ki se
               očitajo enim in drugim. Tako se mi je zazdelo za trenutek. Namreč, kaj je bila moja
               poanta? Osebno mislim, če pri funkcionarju, naj bo to poslanec, minister, kdor koli,
               neka inštitucija – ali je to sodišče, ali je to tožilstvo, ali je to Komisija za
               preprečevanje korupcije – ugotovi hujše kršitve zakona, da se mora ta funkcionar
               umakniti iz političnega življenja in razčiščevati stvari kot zasebnik. Nikoli pa ne
               planem na neke časopisne vesti, na kakšen spletni tabloid ali na kakšne nepreverjene
               novice, ker to ni korektno. Za to imamo državne inštitucije, da stvari preverjajo. In
               še enkrat pravim, vi ste se odločili, da nek dogodek ali pa neko dejanje, pri katerem
               nobena državna inštitucija ni ugotovila <q>"s"</q> od suma, niti <q>"k"</q> od kršitve, uvrstite v
               interpelacijo kot pomemben ustavni inštitut; in govorite o etičnosti in ne vem o čem
               vsem. Po drugi strani imate pa liderja te strani parlamenta, ki sicer tukaj ne sedi,
               ampak iz ozadja funkcionira, ki pa je obsojen za korupcijo. Obsojen, sodišče ga je
               obsodilo. Ne še pravnomočno, ampak sodišče ga je obsodilo, pri katerem je Komisija za
               preprečevanje korupcije ugotovila zelo hude kršitve, nepojasnjeno premoženje v višini
               200 tisoč evrov, pri katerem se vodi 5 finančnih preiskav državnih inštitucij.
               Govorim zato, da bo tudi tistim, ki to gledajo, vidno iz vesolja, da gre za totalno
               dvojna merila, za popolno nenačelnost in popolno dvoličnost. Nova Slovenija, ki danes
               veliko o tem govori, je do zadnjega vztrajala v tisti koaliciji, ki je bila hudo
               obremenjena s korupcijo.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa.</p>
               <p>Mag. Grims, imate razpravo, izvolite.</p>
            </sp>
            <sp who="SDZ6:GrimsBranko">
               <speaker>MAG. BRANKO GRIMS (PS SDS):</speaker>
               <p>Hvala.</p>
               <p>Zdaj bom pa kar vas citiral, spoštovani minister, ko ste govorili o kolegialnosti in
               da je treba pozorno poslušati. Vi ste dejali: <q>"Poglejte v tabele finančnih učinkov za
               leto 2014."</q> V tabeli finančnih učinkov za leto 2014 – jaz upam, da se to vidi na
               kameri – je točno ta številka, ki sem jo jaz povedal – 182,6 milijona evrov. Tisto,
               kar ste pa vi zdajle govorili, to pa ni tabela, ampak je vaš tekst, spoštovani
               minister, vi ste to govorili, ko ste se sklicevali na tabelo. In kaj piše v tabeli?
               Tu gre za oceno možnih finančnih učinkov za proračunski primanjkljaj za leto 2014, ki
               bi bil v tem primeru za 411 milijonov višji kot v primeru sklenitve dogovora, to je
               pa v tekstu. Ampak finančni učinki v tabeli, in vi ste rekli, <q>"poglejte v tabelo"</q>, so
               ocenjeni na dejanskih 182,6 milijona evrov. In bi pričakoval tudi vaše opravičilo,
               zato ker ste bili, blago rečeno, nesramni.</p>
               <p>Zdaj pa drugi del te zgodbe. Če se že govori o vsem mogočem, minister, potem ne
               govorite vsaj takih stvari, ki so vam v škodo, saj ste dober retorik in vsaj toliko
               spretnosti bi vam že pripisal. Ko omenjate KPK, silno protikorupcijsko komisijo, je
               treba povedati naslednje. Ko je bil gospod Virant v eni vlogi, je na vse kriplje
               nasprotoval Zakonu o protikorupcijski komisiji in ocenjeval, da je slaba – to so vse
               arhivirane izjave. Ko pa je bil v neki drugi vlogi in je ta komisija dala neko
               stališče, ki mu je v tistem trenutku ustrezalo, da je zamenjal strani, pa je bilo to
               sveto in edino zveličavno. Toliko o vaši verodostojnosti in verodostojnosti vašega
               početja. Če pa že govorite o protikorupcijski komisiji, pa jo poglejte s strani, kaj
               sploh je to. To je to, da je en propadel politik nastavil nekam drugega propadlega
               politika, da on sodi brezprizivno o vseh demokratično izvoljenih politikih. To je
               institucija, ki nima para kjerkoli v Evropski uniji. In to ste vi takrat tudi sami
               govorili, ko je šlo za zakon, in ste temu nasprotovali in ste upravičeno temu
               nasprotovali. Takrat, ko vam je pa pasalo, da ste zamenjali strani, da ste salto na
               glavo obrnili, takrat je bilo edino in zveličavno – in je to kar korupcija. Kar se
               tiče te silne sodbe, ki ste jo omenjali. Jaz sem z mnogimi pravniki govoril, ker ne
               želim stvari govoriti na pamet. Vsi so mi rekli eno, sicer pa ste to lahko prebrali,
               tudi taki, ki so izrazito leve provenience. In so napisali, da taka sodba, kot je, ne
               bo zdržala nikoli. In to sem jaz tudi v kamere takrat povedal, pa seveda nikjer ni
               bilo objavljeno. Rekel sem, taka sodba, kot je bila takrat razglašena, oprostite, to
               ne zdrži nobene resne presoje na katerikoli instanci. Če ne prej, bo odletela pa v
               Strasbourgu oziroma na evropskih institucijah. In to tudi vi dobro veste. To je pač
               zato, da se nekomu nekaj obesi, itak ni pravnomočno, se s tem meša in vleče postopke,
               ki so pri nas neskončno dolgi; vmes so volitve, to se uporablja za polivanje gnojnice
               in za onemogočanje najbolj resnega nasprotnika v opoziciji, ker pač to nekomu
               ustreza. Kakšen bo pa konec, pa <gap n="..."/> Podobno je bilo tudi pri gospodu Podobniku, da
               uporabim drugo primerjavo, ko je po 5 letih na sodišču zmagal v celoti, vse so mu
               dali prav v neki tožbi. Ampak 5 let so ga prej zasramovali, on je politično mrtev.
               Ampak tega, da je na koncu zmagal, pa skoraj nihče ne ve. To je bilo objavljeno v
               nekem <q>"člančiču"</q>, nekje na dnu neke strani, v nekem obskurnem časopisu. Zato ker se o
               tem govori, je treba najprej še nekaj imeti v mislih. Eno so stvari, ki niso
               pravnomočne in so predmet nadaljnjih postopkov, drugo so pa tiste, ki so dejstva. In
               recimo, če vi nekomu očitate neetično ravnanje, se spomnite, da ste vi dobili preveč
               izplačane plače, da ste si izplačali preveč plače in da ste potem to priznali, ker
               ste del tega tudi vrnili. Mislim, da ste okoli 20 tisoč evrov takrat vrnili, kajne.
               Ko se govori o tem, kdo je kaj narobe naredil, malo pazite, kaj je pravnomočno, kaj
               ni pravnomočno, pa kaj je že dejstvo. In dejstvo je, da vi glede tega niste nobena
               etična avtoriteta. Pa lahko še kaj drugega povem, recimo kaj iz časov, ko ste bil še
               v neki drugi vladi, konkretno pri gospodu Ropu, kako so bila neka predavanja v
               službenem času. Tisto bi bilo zelo zanimivo tudi za novinarje. Novinarji to vedo,
               ampak o tem nikoli niso pisali. Jaz sem se z njimi pogovarjal, sem vprašal, ali tega
               nobeden ne ve; so rekli, saj to vsi vemo. Sem rekel, zakaj pa o tem ne pišete. Ja
               zato, ker jim očitno ni bilo v interesu. Potem pa se vprašajmo, kako je s tem, da
               novinarji take stvari ne publicirajo, ki je zelo zanimiva. Takrat, ko je nekdo zrel
               za odpis, tako kot si je izkušnjo pridobil že gospod Tone Rop, vas pa še čaka, ko je
               bil en teden še hvaljen v slovenskih medijih, naslednji teden pa je bil vse, samo
               človek ne; pa sploh ni mogel verjeti, kaj se mu je dogajalo. Prvo so bile pretirane
               hvale, drugo je bila pretirana graja. To je problem, da pri nas še zelo krvavo rabimo
               eno nevtralno medijsko sceno, ki bi omogočila tudi normalen diskurz o tem parlamentu.
               Toliko samo mimogrede. Tudi diskurz, v katerem bi se lahko potem argumentirano
               pogovarjali o tem, kaj je prav, kaj je narobe in kaj potegne za seboj odgovornost. O
               tem sem govoril, minister. Če svoje besede – tako kot se vam je prej zgodilo, ko ste
               se skliceval na tabelo in na finančne učinke – pozabite tako hitro, potem verjamem,
               da ste tudi za tisto milijardo pozabili. Bom pa še tisto poiskal v kakšnem
               magnetogramu, da ne bo potem kakšnega dvoma. To tudi za svoj spomin rabim.</p>
               <p>Povsem za konec pa tole. Če se nekje pokaže, da je bila ena poteza napačna, kot v tem
               primeru, ko je nesporno – način, za katerega ste se vi odločil pri teh pogajanjih s
               sindikati, da ste sprejeli te zamudne obresti, je najdražji, ki je bil v tistem
               trenutku možen, konkretno ko gre za te obresti. Karkoli drugega, zmenili bi se za
               takojšnje izplačilo, najeli bi kredit ali karkoli drugega bi naredili, bi bilo to
               boljše od tega, kar ste naredili, ker bi bilo za davkoplačevalce cenejše, bi
               predstavljalo manjšo obremenitev za gospodarstvo. In potem ne prikazujte tega z
               navajanjem vseh drugih podatkov kot uspeh. O tem pa ste seveda zdajle v svoji
               obrazložitvi modro molčali. Jaz upam, da ustrezen odgovor vendarle še dobim.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa.</p>
               <p>Minister, imate besedo.</p>
            </sp>
            <sp who="SDZ6:VirantGregor">
               <speaker>DR. GREGOR VIRANT:</speaker>
               <p>Pa naj se zdaj še ostali malo dolgočasijo ob najinem dialogu.</p>
               <p>Dva sporazuma s sindikati se tukaj mešata. En sporazum je bil tisti, ki sem ga
               izpogajal maja letos, ki ga je bilo potrebno izpogajati zato, ker je bilo potrebno
               znižati plačno maso za letos in naslednje leto, da imamo lahko proračun v normalnem
               okviru, da imamo lahko naslednje leto 3 % primanjkljaj. Zato smo tudi dobili prvič po
               dolgem času pozitivno oceno s strani Evropske komisije in evropskega Sveta. To je bil
               tisti prvi sporazum, v katerem smo znižali oziroma tako bi rekel – če ga ne bi bilo,
               bi bila letos plačna masa za 100 milijonov višja, naslednje leto pa za 400 milijonov
               višja. To lahko preberete v tabeli ali v alinejah, ki sledijo tej tabeli; samo videti
               je treba, hoteti je treba videti. Če pa nočete videti, potem pa ne vidite. Ampak jaz
               pravim, s podatki je treba biti zelo natančen in zelo korekten; samo to hočem, nič
               drugega.</p>
               <p>Kar se tiče mnenja o Komisiji za preprečevanje korupcije. Do leta 2010 je veljal
               zakon, ki tej komisiji ni dajal nobenih smiselnih ali nobenih konkretnih pristojnosti
               v zvezi s funkcionarskim premoženjem. To je bila še Kosova komisija, zbirala je
               prijave premoženja, nič pa ni mogla narediti, če bi recimo ugotovila neko skladje med
               premoženjem in dohodki funkcionarja. In jaz sem se vedno zavzemal za dvoje: zavzemal
               sem se, da bi bilo premoženje funkcionarjev javno. To, kar zdaj tudi vi predlagate,
               in mislim, da je ta predlog dober, samo ustrezno ga je potrebno umestiti v pravni
               sistem. In zato, če se ugotovi neskladje med premoženjem in dohodki, da se s tem
               potem tudi nekaj naredi, da se nekaj ukrepa. Z Zakonom o integriteti in preprečevanju
               korupcije iz leta 2010, ki ste ga tudi vi podprli, SDS je podprl ta zakon, po katerem
               je Klemenčičeva komisija januarja ugotovila, kar je ugotovila. Vi ste to podprli v
               parlamentu. Ker se ta zakon izvaja tako, kot je potrebno, in ker je doletel
               napačnega, je pa zdaj hudo. V letu 2010 je komisija dobila pristojnosti, ki ji v
               resnici nekaj omogočajo narediti, kadar se ugotovi neskladje. Mislim, da bi moral
               biti vsak človek v tej državi, funkcionar pa sploh, sposoben vsak trenutek razložiti
               izvor svojega premoženja. Ne moreš seveda vsakega računa za vsako kavo shranjevati,
               ampak vsaj na 10 tisoč evrov natančno bi se že moralo to ugotoviti.</p>
               <p>Bom še naprej natančen. Najdite mi izjavo, da sem rekel, da če bo šlo kaj narobe,
               bomo pa plačali milijardo izbrisanim. Nisem rekel, ker tako ne mislim. In ker tako ne
               mislim, sigurno tudi nisem ob nobeni priložnosti rekel nečesa, česar ne mislim.
               Pojdite in se potrudite, najdite to v kakšnem časopisu ali kjerkoli; pa mislim, da ne
               boste. Ko sem že ravno pri besedi, pa obljubim, da bom potem dlje časa tiho. Danes je
               bilo še nekaj stvari omenjenih, za katere se mi zdi, da jih je vredno pokomentirati.
               Tudi moje mnenje in stališče Državljanske liste do volilnega sistema je bilo očitano
               kot nekakšno poseganje v podeželje in regionalni razvoj. Naj jasno povem, da je moje
               stališče tukaj in na skoraj vseh drugih področjih nespremenjeno že 10 let in več; da
               se zavzemam za proporcionalni volilni sistem s preferenčnim glasom. In jaz v resnici
               glede ključnih političnih vprašanj ne spreminjam stališč. Glede referenduma, v tem
               političnem prostoru sem se velikokrat znašel pod očitki. Jasno, medijska mašinerija –
               obvladujete Demokracijo, Reporterje in tako naprej – so to izdatno razpihnili, da
               spreminjam stališča in da sem nenačelen. Če pogledamo stališča do posameznih
               političnih vprašanj, naj bo karkoli, naj bo referendum, naj bo volilni sistem, boste
               pri meni videli vedno neko nit, ki ji boste lahko sledili – konsistentnost, da ne
               spreminjam stališč. O referendumu sem vedno mislil enako, vi ste se obrnili kot
               nogavica. Ko vam je bilo všeč, da je veliko referendumov, ker ste jih sami
               producirali, takrat ste silno promovirali referendume. Takrat ko ste ugotovili, da je
               za izvedbo nekih reform smiselno omejiti določene referendume, ste bili pa z izjemo
               mag. Grimsa proti referendumom, pa mogoče še kakšnega. Tukaj je bil Grims dosleden,
               moram reči.</p>
               <p>Glede volilnega sistema – jaz zagovarjam že več kot 10 let stališče, da je prav, da
               imamo v Sloveniji proporcionalni sistem, da se odrazi politični pluralizem v
               parlamentu, da nimamo samo 1 leve in 1 desne stranke, da nimamo samo belih in rdečih
               ali pa črnih in rdečih, kot je danes že nekdo rekel. Ampak da se lahko v parlamentu
               odrazijo stališča različnih družbenih skupin, je prostor tudi za politično sredino,
               če hočete. Povsod v Evropi je prostor za liberalno politično sredino, liberalna
               opcija po Evropi je sredinska politika. Je v pogledu človekovih pravic in svoboščin
               nekoliko bližje levici; glede odnosa do avtoritet, glede naprednosti in glede
               ekonomskih vprašanj pa malo bolj proti desni, ko gre za davke, ko gre za javne
               finance itn. Zato mislim, da je prav, da imamo proporcionalni sistem. Hkrati pa v
               Državljanski listi tudi mislimo, da rabi ta proporcionalni sistem korekturo, da mora
               volivec imeti možnost, da na listi kandidatov izbere tistega, ki mu daje prednost –
               preferenčni glas. To je vse. Nima to nobene zveze z regionalnim razvojem.</p>
               <p>Mislim, da sem odgovoril na vse. Še enkrat glede poplačila plačnih nesorazmerij – za
               ta drugi sporazum, ki govori o tretji četrtini plačnih nesorazmerij, seveda ne trdim,
               da je bil pogajalski dosežek, ker smo samo naredili tisto, kar smo morali. Pogajalski
               dosežek je bil tisto, kar smo naredili maja, ko smo v par tednih končali stavko in
               veliko prišparali. To, kar smo naredili na podlagi sodbe Vrhovnega sodišča, je bila
               pa nuja, to ni bil pogajalski dosežek, priznam. Bilo je nekaj, kar smo pač morali
               storiti. Tudi zamudne obresti izhajajo iz te sodbe in jih je pač treba ljudem
               plačati, ker jim je država nekaj dolžna, ker jim je dolžna že za celo obdobje od 2010
               do 2012, in mora pač plačati tudi zamudne obresti. Se ne more izogniti! Če bi
               reševali problem po vaši metodi, se pravi glavo v pesek, roko čez oči, ni problema,
               če ga nočemo videti, ga pa ni. Bumerang vedno vseka nazaj. Če tega ne bi rešili v tem
               primeru, kaj bi se zgodilo. Nadaljevala bi se množica tožb, nadaljevala bi se množica
               izvršb. Poleg tega, da bi na koncu itak vse plačali z zamudnimi obrestmi, bi morali
               plačevati tudi vse sodne stroške in stroške izvršb – tako bi se to končalo. Zato jaz
               danes ves čas govorim, rešujem probleme, rešujem jih po najboljših močeh. V vsakem
               primeru smo sigurno zbrali najboljšo možno rešitev, ki je obstajala, da problem
               zapremo. In to so vse problemi, ki so nastali prej. Izbrisani so zgodba iz leta 1992,
               ki smo jo dokončno rešili leta 2013 – upam, da dokončno, ker nimamo garancije, da bo
               ESČP v celoti vsemu pritrdil. Ne moremo napovedati, kako bo sodišče odločilo; če bo
               treba še kaj popraviti, bomo pa popravili.</p>
               <p>Tretja četrtina – to, kar mi očitate – napaka ministrice v letu 2010, ki sem jo moral
               spet jaz popravljati. Mirage – zgodba z močnim pridihom korupcije iz leta <gap n="…"/>, kolega
               Mate mi bo pomagal, kdaj je bil tisti zakon sprejet, nekje okrog leta 1998. Tako je!
               Nalepke so bile leta 2005 ukinjene, to je minister Mate predlagal. Odlično, prava
               poteza! Mirage je tožil, tudi to je bil okostnjak iz omare, ki sem ga moral zdaj
               rešiti. Mislim, da smo ga uspešno rešili, smo šli v revizijo, smo se s pravobranilci
               pogovorili. Vztrajal sem, zavzel sem se za ta primer. Poklical sem pravobranilce, sem
               rekel, dajmo se o tem primeru pogovoriti, ali se splača iti v revizijo, seznanil sem
               se z vsemi okoliščinami primera. Sem rekel, <q>"ja, tukaj je smisel iti v revizijo, ker
               obstaja lepa možnost, da bomo dobili"</q>. In smo dobili, marsikdo bi rekel, saj je
               pravnomočna sodba višjega sodišča; pustimo, kar je – je. Pa smo prišparali 7
               milijonov evrov. Od primera do primera se trudimo vedno poiskati najboljše rešitve.
               Tukaj pa ne more biti drugačnega stališča. Pri občinah ni problem, vam so bolj všeč
               majhne; mi mislimo, da bi morale biti večje – sta pač to 2 različna koncepta, čisto
               legitimno. Ampak pri teh zadevah, ko gre za pravno zelo natančno definirane zadeve,
               tukaj pa ni, ne more biti drugačnega stališča. To so precizne zadeve. Toliko, zdaj
               sem se malo razgovoril, zdaj pa obljubim, da bom nekaj časa pustil, da še poslanke in
               poslanci govorite.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa.</p>
               <p>Besedo ima v imenu predlagatelja gospod Grims, izvolite.</p>
            </sp>
            <sp who="SDZ6:GrimsBranko">
               <speaker>MAG. BRANKO GRIMS (PS SDS):</speaker>
               <p>Hvala za to, da ste opazili, da nisem spremenil stališča, ko gre za referendum.
               Tisto, kar sem zagovarjal sam – in moram reči, da obžalujem tudi vašo vlogo, ker ste
               vztrajali pri tej rešitvi s pragom in omejevanju referenduma – je bilo, da bi šli po
               švicarskemu modelu. Ta bi ločil zakonodajni postopek od referenduma, ne bi bilo več
               možno zlorabljati zakonodajnega postopka, ga ovirati. In s tem bi bil rešen problem,
               ki je bil realen problem za državo, ki potrebuje reformo; ohranili pa bi kvaliteto
               referenduma. Žal sem to opozarjal, prosil, prepričeval. Ker ste bili vi takrat
               minister in ste zagovarjali prag in te rešitve, ki so na koncu obveljale, je bil to
               edini kompromis, ki je bil na koncu dosegljiv. Zato sta se v to smer skladno tudi z
               evropskimi zahtevami zakonodaja in ustava spremenila.</p>
               <p>Od tukaj naprej pa bi lepo prosil, da ne banaliziramo problemov, namreč vi ste rekli,
               da ste to zdaj že drugič poudarili, da nam zdaj finančni trgi končno spet zaupajo.
               Saj to ni res! Tukaj ne gre za vprašanje zaupanja. Koliko nam finančni trgi zaupajo –
               oziroma ne nam, ampak konkretno tej vladi, ki jo vodi gospa Bratušek in katere
               sestavni del koalicije ste vi –, se je videlo takrat, ko je šla gospa Bratušek ob
               nastopu svojega mandata razlagati svoje pričakovane poteze v Bruselj. In naslednji
               dan so obresti, tiste, ki jih morajo plačevati naši davkoplačevalci, poletele v nebo.
               S tem je bila izrečena totalna nezaupnica programu te vlade in ljudem, ki jo
               sestavljajo, na čelu s premierko s strani finančnih trgov in evropskih institucij.
               Vse ostalo je diplomatsko trepljanje po ramenih.</p>
               <p>Koliko nam finančni trgi zaupajo? Veste, mislim, da triumfirajo, bi bil tak lep
               izraz, da to prevedemo v slovenščino za ljudi, ki nas zdaj spremljajo. Zakaj? Ta
               odločitev, da ne sprejmete tiste pomoči, ki je bistveno cenejša, ki ima manj kot 1 %
               višino obresti – in to nadomestite z drugimi rešitvami, kjer so obresti 5,5 in 7 %
               ter podobne, seveda dolgoročno pomeni, da bodo davkoplačevalci toliko bolj
               obremenjeni in bo slovensko gospodarstvo dolgoročno toliko bolj hiralo. Ampak
               triumfirali bodo pa tisti na evropskih finančnih trgih. Kaj je za enega evropskega
               finančnika bolj luštna naložba, kot imeti tako vlado v Sloveniji, ki se tako neumno
               odloči, v škodo lastnih ljudi. In lepo kupi zdaj slovenske obveznice in ima tako
               zanesljivo izplačilo, ker ve, da smo Slovenci pridni, domiselni. Ve, da je Slovenija
               del Evropske unije; ve, da je Slovenija del evra, in če vse drugo propade, bo pač
               evro že moral na nek način zaradi evra kot takega reševati finančno situacijo.
               Skratka, naložba praktično nima tveganja, obresti pa fenomenalne. To ste vi naredili
               in to v škodo slovenskih davkoplačevalcev in ne se s tem hvaliti. Zdaj finančni trgi
               nimajo nič večjega zaupanja, tudi če vam kdo kakšno prijazno besedo reče. Za hrbtom
               se vam krepko režijo. Slovenskim davkoplačevalcem, nam, pa ni do smeha, nam gre na
               jok, ker ne poiščete najcenejših rešitev, ker vam gre bolj za političen prestiž, ker
               se bojite tudi včasih tega, da bi vam kdo iz tujine malo bolj pod prste pogledal, da
               bi kakšne stvari, recimo kdo je v bankah najemal kredite, morale postati bolj javne,
               bolj transparente. Tega se bojite.</p>
               <p>In ko se govori o vprašanju KPK z nepovezano zakonodajo. Veste, minister, mi smo
               vedno podpirali tisto zakonodajo, ki je omogočala večjo transparentnost. Tudi ta
               predlog, ki smo ga zdaj vložili, gre v tej smeri, ampak smo vedno nasprotovali temu,
               da se postavlja neke institucije, nad katerimi ni kontrole, ni instance. Kot se potem
               reče, nad njimi je samo še modro nebo, dejansko pa se jih potem postavi politično in
               se pri nas s tem stalno manipulira. Tisto, kar je bila včeraj politika in državni
               sekretar, ki je moral odstopiti, je danes stroka in on sodi brezprizivno o vseh
               drugih, lepo vas prosim. Postavil ga je nek drug politik, ki v tem času ni bil več
               ponovno izvoljen na volitvah in je tudi propadel. In to je institucija, ki potem sodi
               brezprizivno o vseh. Zaradi nje padajo vlade, tudi take, o katerih v tujini rečejo,
               da so pravi čudež, da so sanirale Slovenijo. <stage>/ oglašanje v dvorani/</stage> Ja, v Frankfurter
               Allgemeine Zeitung, spoštovani gospe in gospodje, ker tako neradi slišite to, je
               pisalo, da to, kar je dosegla koalicija in vlada pod vodstvom Janeza Janše v tistem
               letu svojega obstoja, je pravi čudež. To je dobesedno pisalo. Grem lahko po članek
               gor in vam ga v originalu in še v slovenskem prevodu preberem. In Frankfurter
               Allgemeine Zeitung je časopis, ki je vpliven, ki ga berejo v finančnih središčih, ki
               ga berejo v evropskih institucijah, ki ga berejo preko luže, v Združenih državah
               Amerike, na Japonskem, Kitajskem, povsod. Problem tega je, da se pri nas stvari
               prikazuje drugače, kot to nekomu odgovarja. In potem tudi ljudje včasih zelo naivno
               reagirajo. Ko je bila vlada prejšnje koalicije, pod vodstvom Janeza Janše, so ljudje
               protestirali po ulicah in vpili, kaj vse da se bo novih davkov naredilo in da bodo
               obremenjeni ljudje – in je vlada padla. Potem je prišla vlada Alenke Bratušek in vse
               to naredila in so sami novi davki in ljudje katastrofalno slabše živijo, so zadolženi
               in vse gre narobe – zdaj pa ni nobenih protestov več. Seveda, ker ni tistih, ki so
               bili v ozadju motor, nihče več ne organizira. In to vi zelo dobro veste in to je
               problem tega. Vsi tisti, ki so pa s svojo realno stisko takrat mislili, da rešujejo
               Slovenijo, so bili pa zlorabljeni za 1 točno določen političen cilj, zato da se vi
               zdaj oklepate oblasti in pri tem delate škodo, ker ne znate poiskati niti tistih
               rešitev, ki so dosegljive, pa so realno cenejše za slovenske davkoplačevalce, tako
               kot v tem konkretnem primeru, ko govorimo o ministru in njegovih pogajanjih. Jaz ne
               govorim za nazaj in ta predlog za interpelacijo ne govori za nazaj. Jasno, da je bilo
               treba izplačati stvari za nazaj, tako kot je treba, kot je odločilo sodišče. Ampak vi
               ste se tudi za naprej tako spogajali, da ste stvari preložili. Mi smo rekli, da je
               potem pa bolje, da jih zdaj takoj izplačate v celoti, pa najemite za to rajši en
               kredit, ker bo ceneje, kot da se še naprej akumulirajo zamudne obresti. O tem delu
               govorimo, od tu naprej se še akumulirajo zamudne obresti, ki so skoraj dvakrat višje
               od katerihkoli drugih. In spet bomo to krili davkoplačevalci, to je ta problem. In
               zato sem rekel, da je za tistega, ki se je na strani sindikatov to spogajal, to
               fantastična zmaga, da se to še malo vleče. To je boljše, kot da je vsak dobil denar,
               pa ga je šel naložit v banko, to je najboljša možna naložba. To je podobno kot – žal
               očitno tega ne razumete – zdaj triumfira finančni trg. Slovenija je sprejela njihove
               pogoje, hkrati se je pa odločila za to, da izbere način, ki je zanje najbolj ugoden,
               za Slovenijo pa najdražje, za davkoplačevalce pa usodno najdražje in za slovensko
               gospodarstvo najslabši možni, ker bodo to najvišji davki, ker bo treba plačati
               bistveno višje obresti, kot če bi sprejeli tisto, kar je evropska solidarnostna pomoč
               za reševanje teh težav. Tista ima, koliko, 0,25 % obresti v tem trenutku ali nekaj
               podobnega, manj kot 1 %. To, kar ste vi sprejeli, bo imelo pa 5,5 % in 7 % obresti z
               izdajanjem obveznic in vsemi drugimi oblikami kreditov. Kajti takšne so trenutno
               cene, ki nam jih diktira svetovni finančni trg. In to bodo plačevali slovenski
               davkoplačevalci 5-krat do 7-krat več in dražje. Potem pravite, da se vrača zaupanje.
               Zaupanje ne vem, če se vrača, zanesljivo se pa odpirajo šampanjci. Še enkrat povem,
               če bi jaz zdaj imel milijardo evrov, jo zanesljivo naložim v slovenske obveznice.
               Najboljša možna naložba, praktično brez tveganja, obresti pa fantastične, zaradi
               takšne vlade in takšne koalicije, ki počne takšne neumnosti, v škodo slovenskega
               gospodarstva in slovenskih davkoplačevalcev. In tudi minister je sestavni del tega.
               On se je hotel pokazati kot sestavni del zgodbe o uspehu, ampak v tem primeru je
               ravno on prispeval, v tistem delu, ko gre za ta pogajanja od danes naprej, pač
               zamudne obresti, torej večja obremenitev podjetnikov, gospodarstva, vseh
               davkoplačevalcev in slabše življenje vseh, kot bi bilo lahko, če bi ravnali
               racionalno. Za ta del je on odgovoren in za ta del je interpelacija brez dvoma
               utemeljena.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa.</p>
               <p>Sedaj prehajamo na razpravo naslednjih razpravljavcev: kot prvi Bojan Starman, za
               njim gospod Franc Pukšič in za njim dr. Vinko Gorenak.</p>
            </sp>
            <sp who="SDZ6:StarmanBojan">
               <speaker>BOJAN STARMAN (PS DL):</speaker>
               <p>Hvala lepa za besedo.</p>
               <p>Ker sem po tej dolgi razpravi ostal že skoraj brez besed, mislim, da bi bilo najbolj
               pametno, da se vsi odpovemo nadaljnjim razpravam, najbolj koristno, in se potem
               odločamo in preidemo naprej na drugo delo. Povedano je bilo res vse s strani
               predlagatelja. Mislim, da je interpelacija bolj na trhlih temeljih in ne pije vode,
               kar se je pokazalo že v samem odgovoru gospoda Viranta. Z lahkoto je ubranil vse te
               očitke, ki izhajajo iz interpelacije. Glede lokalne samouprave je res mogoče malo
               prehitro govoril določene stvari, potem je tudi pametno ravnal, ko je videl, kaj je
               na tem področju, da ni nadaljeval s temi posegi. Potem je tudi jasno povedal, da se
               bo o tem opravila široka razprava, da bomo, preden se bo karkoli dogajalo, pripravili
               strategijo lokalne samouprave. Mislim, da je to prav in da bomo končno po vseh
               obravnavah, na vseh tistih, ki so zainteresirani, obravnavali tudi tukaj na delovnem
               telesu v Državnem zboru. Mislim, da bodo tudi v občinah, pa naj bo v majhnih ali
               velikih, povedali, da je pa veliko stvari le potrebno narediti, da niso zadovoljni s
               situacijo, s financami, z nalogami v občinah, z določenimi skupnimi projekti, s
               koriščenjem evropskih sredstev in vseh stvari; da bi bilo mogoče dobro na lokalni
               samoupravi kaj še narediti, mogoče tudi na povezavah občin, mogoče tudi v
               ustanavljanju pokrajin ali karkoli že. Verjetno je področje potrebno nekih sprememb.
               Kot so povsod potrebne, so tudi tukaj. Vendar to ni današnja tema. Ni nobene
               procedure in ni potrebno, da o tem govorimo. Če smo izvajali zakonske stvari, če je
               minister izvajal zakone, odločbe sodišč, evropskih in slovenskih, praktično je bilo
               prav in vsi se s tem strinjamo, da so se zadeve naredile. Tu ni bilo veliko
               manevrskega prostora. Treba je bilo poiskati neke rešitve, ki so bile v določenem
               trenutku možne in sprejemljive. Tukaj res ne moremo imeti posebnih očitkov.</p>
               <p>Naslednja stvar. Mislim, da je minister opravil težko delo. Kdor ve, kako je na
               pogajanjih, kjer se režejo pravice, zmanjšujejo prihodki in razne stvari, da to niso
               lahka pogajanja. Bilo je treba precej napora vložiti, da se je to dogovorilo, in tudi
               določene stvari popustiti v teh pogajanjih. Kajti pogajanja so vedno taka, da mora
               ena in druga stran popustiti, kljub temu so pa učinki za javne finance znatni.
               Mislim, da je bilo to zelo kvalitetno opravljeno delo. Jaz res ne vidim kakšnih
               realnih in pravih razlogov na področju, ki je poleg lokalne samouprave tudi v njegovi
               pristojnosti, to je policija in vse službe, ki spadajo sem, od kriminalistične
               službe. Delajo dobro, so vidni premiki in tudi nekateri uspehi v konkretnih obsodbah,
               smo na pravi poti in res ne vidim posebnih razlogov. Mislim, da je ta interpelacija
               res neutemeljena. Resno mislim, da je razprava na nekaterih točkah zašla v tako smer,
               da se sprašujem ob tem, ko prisostvujem in sedim v parlamentu in sem član tega
               parlamenta, ali res zaslužim svojo plačo, kot je nekdo rekel. Res mislim, da je bilo
               povedano dovolj in da se vsi nadaljnji razpravljavci v času, ki ga imajo na
               razpolago, odpovedo razpravam, ker ne bo v njih dodane vrednosti. In tudi potem, ko
               si bomo delili čas, da se vsi odpovemo. Hvala lepa.</p>
            </sp>
            <sp who="SDZ6:KomarPolonca">
               <speaker>PODPREDSEDNICA POLONCA KOMAR:</speaker>
               <p>Hvala lepa tudi vam.</p>
               <p>Gospod Franc Pukšič.</p>
            </sp>
            <sp who="SDZ6:PukšičFranc">
               <speaker>FRANC PUKŠIČ (PS SLS):</speaker>
               <p>Hvala lepa tudi vam.</p>
               <p>Naj nadaljujem tam, kjer je kolega Starman končal. Kolega, jaz bom tudi predlagal, da
               se vsi ostali razpravljavci odpovedo, ko bom jaz končal. Toliko o tem resnem
               predlogu.</p>
               <p>Jaz bom začel tam, kjer sem ministru Virantu in tudi vladi postavil maja in junija
               poslansko vprašanje. Poslansko vprašanje se je nanašalo na nabavo avionskih kart. V
               interpelaciji smo tudi nekaj tega zapisali, da ni bilo pojasnjeno to, kar so že
               nekateri prej omenjali. Da ni bila pojasnjena nabava kart in niso bile objavljene za
               svoje družinske člane in da tu obstaja sum korupcije. To pa se je začelo z objavami v
               dnevnem časopisju. Sedaj pa smo dobili odgovor ministra na interpelacijo in je samo v
               3 stavkih na zadnji strani povedal, da je to že večkrat pojasnil. No, to ne drži. Če
               to primerjam s tem, kar smo dobili v odgovoru vlade, namreč če bi vsaj s tolikšnim
               delom pojasnil to nabavo kart, da bi povedal, da predsednici Vlade ni dal pisnega
               pojasnila, ker smo spraševali, ali je predsednica Vlade zahtevala od njega pisno
               pojasnilo. Rekla je, da tega ni zahtevala. Prav bi bilo, da bi povedal, namreč tako
               piše v odgovorih, da vlada poudarja, da preden ne bodo znani izsledki postopkov
               pristojnih organov, na vprašanje ni mogoče vsebinsko odgovarjati. Če bi v
               interpelaciji odgovoril, da tečejo neki postopki; zato ga sprašujem, ali ve, ali
               tečejo proti njemu kakšni postopki in kateri organi jih izvajajo, ali bo tukaj lahko
               nepristransko izvajanje, ker je minister tudi tem organom. Ker je bilo danes tudi
               nekaj govora o protikorupcijski komisiji, tudi minister je govoril o njej, tudi tukaj
               piše, da je postopek o predmetni zadevi na Komisiji za preprečevanje korupcije v teku
               ter da več informacij zaradi zagotavljanja objektivnosti postopka ni mogoče podati.
               Jaz sem prebral to, kar sem dobil v odgovoru s strani vlade. In vsaj toliko
               korektnost, poštenosti in načelnosti do parlamenta ter do pozicije bi vendarle
               pričakoval. Jaz tega potem sploh ne bi izpostavljal, da bi minister to pojasnil.
               Upam, da nekje posluša. Ko se bo vrnil, upam, da mi bo na to odgovoril – kaj je s
               postopki pred organi in kaj je s postopki pred protikorupcijsko komisijo. Ali je bil
               zaslišan na senatu, ali je dobil že vmesno poročilo? Očitno nekaj je, če je vlada na
               to tako odgovorila. Toliko o tem in o teh kartah.</p>
               <p>Nekateri ste danes v svoji razpravi govorili, da so stvari začele cveteti, stvari
               dobro kažejo, stvari tečejo dobro naprej. Hvala bogu, če bi tako bilo, da bi bil vsaj
               en od teh stavkov uporabljen na gospodarskem forumu, ki je bil pred kratkim na Brdu.
               Tam je bilo popolnoma nekaj drugega povedano s strani gospodarstvenikov.
               Brezposelnost narašča, tujih investitorjev ni, mladi se izseljujejo iz države, davke
               pa povečujete iz dneva v dan, na vsakem koraku. Velika krivda oz. velik del krivde k
               tej finančni luknji, o kateri smo danes izvedeli, je sigurno tudi na strani bivše
               Pahorjeve vlade, ki je v samo 3 letih uspela zadolžiti državo za 7 milijard. Tega ni
               vložila ne v gospodarstvo, ne v nova delovna mesta, ne v investicije, v nič takšnega;
               ampak v glavnem za ohranjanje nekega lažnega socialnega miru. Taisti žaljivo
               govorite, to je tudi na meji sovražnega govora, o županih, ki hodijo na proslave,
               imajo govore in mogoče še na kakšnem pogrebu – in to je tudi skoraj vse. Neki veliki,
               drugi župani pa financirajo fakultete, gradijo univerze in tako dalje. Kolikor
               poznam, pa mislim, da poznam Zakon o lokalni samoupravi, občine so odgovorne tako za
               predšolsko varstvo kot za materialne stroške osnovnega izobraževanja, niso pa
               ustanoviteljice fakultet, univerz ali česa podobnega. To je res žaljivo in nekorektno
               do županov, do teh občin in seveda do teh ljudi.</p>
               <p>Gospodu Virantu je bilo prej z ene strani – mislim, da s strani vladne koalicije
               oziroma poslancev Državljanske liste – povedano, kako vse skupaj dela: počasi,
               preudarno, premišljeno in postopno. Jaz bi temu rekel nekoliko drugače. Mogoče je
               delal bolj hitro, je delal bolj ambiciozno, zaletavo, mogoče tudi avtoritarno,
               rizično in na koncu je hotel dobiti nek izplen iz tega, pa se mu ni izšlo. Zakaj
               govorim o tem? Nekateri koalicijski poslanci ste govorili o tem, da je s svojimi
               izjavami prehiteval določene zadeve, pa ne samo v primeru lokalne samouprave, ampak
               kot poslanec in ko je bil predsednik Državnega zbora. Tisti, ki ste danes v koaliciji
               in ste bili takrat v opoziciji, ste se velikokrat jezili zaradi tega in ste govorili,
               da je zaletav, da je avtoritaren itd. Seveda, zelo zaletavo in všečno za javnost je
               bilo, ko je govoril o t. i. vseslovenskem referendumu. Ja, vseslovenski referendum,
               bo on že pokazal. Vemo, da je sodelovalo na tem vseslovenskem referendumu od
               državljanov, ki živijo v občinah z manj 5 tisoč prebivalcev, približno 15 % ljudi.
               Jaz sem celo prepričan, da bi ostali na takšnem vseslovenskem referendumu
               ukinjanja-združevanja oz. kakorkoli že pravite – veste, združevanje pomeni ukinjanje
               nekaterih občin in združevanje v neke druge občine – verjetno celo uspel. In to je
               všečno. To je všečno za tiste v večjih občinah. Tako žaljivo in tudi sovražno
               nekateri govorite o županih v manjših občinah, pa tudi minister Virant poveličuje
               velike občine in govori o protikorupcijski komisiji, njenih nasvetih in tako dalje.
               Pa nisem hotel tega danes uporabiti, ampak moram. Govoril je tudi nekajkrat o bivšem
               predsedniku Vlade. Gospod Virant dobro ve, tako kot on sem tudi jaz bil včasih v
               stranki SDS in sem odšel. In nimam nobenega razloga, da bi kogarkoli branil, še
               najmanj. Toliko škode, kot jo dela občini Destrnik prav tisti del SDS, ki je v
               Destrniku, ne more narediti nobena Pozitivna Slovenija ali Združena lista; da se
               razumemo – ne branim nikogar. Sem pač takšen, da vedno povem v obraz, in najraje
               takrat, ko lahko direktno nekomu povem, ne v ozadju, torej o nikomer, ki ga ni
               zraven. Zato bi danes njega vprašal: Kako pa sedaj, gospod Virant, lahko sodeluje
               tudi z Zoranom Jankovićem, ki je še vedno župan daleč največje občine, glavnega mesta
               Slovenije? Če pa je ta protikorupcijska komisija zapisala, da je šlo na račun Zorana
               Jankovića iz naslova verižnih transakcij, ki imajo svoj začetek v podjetjih, ki
               poslujejo z županom Zoranom Jankovićem. Iz občine, katere je on župan, v podjetja,
               kjer je on lastnik – Zoran Janković tu in Zoran Janković tam. Od tu naprej, razen
               tega poročila takrat, se ni zgodilo žal nič več. Celo več. Takrat sem pričakoval
               reakcijo ministra Viranta, ko je Zoran Janković vodil vladno delegacijo v
               Azerbajdžanu, kjer sta levo in desno sedela 2 ministra, in mislim, da sta bila oba iz
               njegove stranke. Pa gospod Virant takrat o tem ni rekel nič.</p>
               <p>Prav bi bilo, in to sem že nekajkrat rekel, da bi organi, tako protikorupcijska
               komisija kot organi pregona, v bistveno krajšem času končali postopke, ki se peljejo
               proti kateremu od politikov, funkcionarjev itd. To bi bilo bistveno bolje, ne pa da
               za neko banalno zadevo, mogoče tudi kakega od politikov vlečejo, 2 leti ali še več.
               Po drugi strani pa se ne lotijo določenih zadev, ki bi se jih verjetno morali, ali pa
               se o tem ne ve nič, ali pa so se želeli, pa niso smeli in so zato odstopili. Spomnite
               se recimo hišne preiskave enega od kmetijskih ministrov iz vrst Združene liste, Miha
               Pogačnika. Dva dni po tistem je odstopil kot minister. Če gremo danes pogledati
               nazaj, ni bil kriv za nič, nič ni takšnega naredil, da bi ga katerikoli od organov
               obsodil. Ne vem, kaj se bo sicer sedaj zgodilo, kaj bo naredil minister Roman Jakič,
               ko je tako v časopisju kot danes po medijih priznal, da je podpisal pogodbo, ki je
               bila podlaga za najetje kredita.</p>
               <p>To je sigurno koruptivno, da je podpisal pogodbo, ki je bila podlaga za najetje
               kredita. Po drugi strani pa se kriminalizira kakega župana pri vodenju kakšnega
               postopka samo s kakšnim pismom o nameri ali s kakšno predpogodbo. Nekdo, ki bi moral
               tisto kasneje realizirati, ko gospodarstvo svoje naredi, ima celo potuho s strani
               Ministrstva za notranje zadeve, kateremu minister Virant predseduje, torej ga vodi,
               da se te zadeve ne zaključijo in izpeljejo v dobrobit podjetja – in na ta način se
               uničuje tudi podjetje – in v dobrobit lokalne skupnosti, ki bo zaradi vseh teh
               posledic kasneje morala plačevati stroške, tako kot država podjetju Mirage. Vesel
               sem, da je ministru Virantu uspelo znižati iz 8 milijonov na 700 ali 800 tisoč evrov,
               hvala bogu, in še to je preveč, če mene vprašate, ampak tu mu dam <q>"kljukico"</q>. Lahko
               bi marsikatero zadevo speljal na manj zaletav ali avtoritativen način, če bi se hotel
               pogovoriti, dogovoriti in upoštevati določene zadeve. Mogoče še en takšen primer. V
               Slovenski ljudski stranki smo vložili Zakon o spremembah in dopolnitvah Zakona o
               javnih uslužbencih. Z nerazumevanjem s strani koalicije ste ta zakon zavrnili, kjer
               smo želeli samo to, da bi nekatere zadeve veljale kot argument in bi bili argument
               moči, ne pa obratno, in nekatere diskrecijske pravice na ta način omejili. Škoda, da
               ministra ni tukaj. Pod dokumentom je podpisan, dr. Gregor Virant, minister, 18. 4.
               2013, ko je napisal oceno Željka Vogrina, načelnika Upravne enote Maribor. Piše,
               odlično, in potem tudi piše, da je njegov prispevek k boljšemu delu vseh upravnih
               enot. Seveda ni pomembno, ker v zakonu ni potrebno, pa vendarle ima neko težo, da so
               zadaj tudi štampiljke in podpisi vseh županov občin, ki spadajo pod to upravno enoto.
               In pravijo, da glede na navedeno župani občin iz območja Upravne enote Maribor dajejo
               vso podporo dosedanjemu načelniku upravne enote. Mi smo želeli spremembo tega zakona
               prav zato, da se ne bi dogajalo, če nekomu daš takšno dobro oceno, odlično oceno, in
               je pohvaljen za delo tudi drugih upravnih enot, zgledno za druge; potem pa na isto
               mesto, torej na mesto načelnika upravne enote zaposli nekoga, ki je pisal, govoril,
               po mojem, tudi zelo grdo. Pa bom prebral en spis iz tega, gospe Karin Jurše, ki pravi
               takole, december, 3. 12.: <q>"Pa saj ne morem verjeti, o nas razpreda na Odmevih Štuhec.
               Pa kaj so toti nori, ta mafija, ki je preko Zvonov pokradla denar ljudem. Kako si
               drzne. Tudi on je gotof, ima srečo, da njega ne nesejo ven."</q> Da je bilo v Zvonu,
               marsikaj narobe, se strinjam. Upam, da na koncu ne bo dr. Krašovec edini iz tretje
               lige, ki bo za vse odgovoren in obsojen, da bo še kdo drug za to odgovarjal. Ampak
               primerjava, kjer je minister sam napisal oceno, sedaj pa nekdo drug zasede mesto
               načelnika upravne enote in to zaradi tega, ker ima pač diskrecijsko pravico. Seveda,
               minister bo pa že vedel. Ga sprašujem – ker nekdo je rekel, da naj bo pri
               interpelaciji tako, da se vpraša ministra, da bo odgovoril –, kakšni so bili njegovi
               razlogi, da je potem tega odslovil in kaj so bile boljše kvalitete gospe Jurše, da jo
               je tu zaposlil.</p>
               <p>Kolegice in kolegi! Spomnili se boste, jaz še danes vidim takratnega poslanskega
               kolega Romana Jakiča, ki je – in se strinjam – upravičeno takrat odreagiral napram
               naši vladni koaliciji, napram predsedniku Državnega zbora, da smo hujši kot banana
               republika. Sicer ne vem, če je uporabil te izraze, ampak precej ostre in mislim, da
               je imel prav takrat, ko so izginili podpisi za referendum. Pa veste, da se s tem
               nismo strinjali, ampak tako se ne dela. No, in kaj se je zgodilo. Z notranjo kontrolo
               Državnega zbora je takratni predsednik Državnega zbora, torej sedanji interpelirani
               minister ugotovil, da ni bilo nič narobe. Še več, bila je vložena interpelacija proti
               notranjemu ministru Gorenaku in se je izkazalo, da tudi ni nič narobe. Ampak malo
               dvoma je pa mogoče le ostalo, da je bilo na ministrstvu le kaj narobe. Več kot 8
               mesecev je dr. Gregor Virant minister na istem ministrstvu. Kje so se podpisi
               izgubili? Ali v Državnem zboru, ali na poti iz Državnega zbora na notranje
               ministrstvo, ali na notranjem ministrstvu? Bil je predsednik Državnega zbora in zdaj
               je minister za notranje zadeve. Najmanj to bi nam pa res moral pojasniti, kje so se
               ti podpisi izgubili. To kaže na njegovo zaletavost, všečnost v javnosti in na ta
               način nastopa. Gospod Virant je bil v Janševi vladi 2004–2008 minister za javno
               upravo. Prej je že bil državni sekretar pri bivših ministrih. Ker je pa tudi takratne
               notranje ministrstvo imelo nekaj časa roko čez lokalno samoupravo, je te stvari tudi
               poznal. Kaj hočem povedati? <gap n="..."/> <stage>/ oglašanje v dvorani/</stage> Ja, bodi brez skrbi, da bom
               povedal to, kar hočem povedati. Ne tako kot ti, ki si žalil in sramotil župane
               manjših slovenskih občin, za katere si rekel, da so samo za to, da hodijo na pogrebe,
               proslave, in mogoče si imel v mislih, da župani dobro jejo in pijejo – in to je to.
               Prosil bi te, ker sem tudi jaz tebe poslušal, da me pustiš čisto pri miru, in bom
               tudi svoj nastop zaključil tako, kot mislim, da je prav. Torej, 1. februarja 2008 smo
               odločali v Državnem zboru o 6 zakonih oziroma odločali naj bi o ustanovitvi pokrajin.
               Nekaj glasov ravno s strani SD, takrat je bil v opoziciji, je zmanjkalo, ker so
               držali figo v žepu, tako kot običajno to delajo. Prej so se seveda s takratnim
               ministrom Žagarjem dogovorili, usklajevali, sodeloval je minister z opozicijo, tako
               da smo bili včasih celo v koaliciji jezni, da je več delal z njimi kot z nami. Ampak
               zavedali smo se odgovornosti in pomembnosti tega projekta, pa se nam je zdelo tudi
               prav, da je tako. Torej, minister Virant bi vendarle lahko to zakonodajo potegnil
               ven, vse je bilo pripravljeno, tako prenos z državne na regionalno raven, od nalog do
               denarja in ljudi. Prišli bi z enim od predlogov. Veste, težko bi tisti – ki smo nekoč
               to podpirali, predvsem tisti, ki smo tako v času opozicije ali koalicije načelni in
               pošteni, ko govorimo v opoziciji nekaj in ko smo v koaliciji, delamo enako – vam ne
               bi nasprotovali s pripravo zakonodaje o ustanovitvi pokrajin. Zdaj se govori o neki
               t. i. strategiji razvoja lokalne samouprave, da bo prišel z njo v Državni zbor.
               Veste, če boste prišli na takšen način, kot ste prišli z davkom na nepremičnine,
               potem je jasno, da to ne bo šlo skozi, vsaj z naše strani ne. Prvič, po nekem hitrem
               postopku o sistemskih zakonih, o katerih bi morali normalno razpravljati, vi pa potem
               pridete na tak način. To ni dobro. Koncepti so različni. Ja, se strinjam. In najbolje
               za to državo bi bilo, da bi imeli tako, kot je bilo celo predvideno in zamišljeno
               leta 1994, ko so se v Državnem zboru ustanavljale občine, fara–občina. Izkazalo se
               je, da prav tam, kjer so občine manjše, so ljudje tudi zadovoljni.</p>
               <p>Naj zaključim, danes nam je poslancem Društvo Jasa ob božično-novoletnih praznikih
               podarilo knjigo Zemlja ima srce. Gospod Virant se bo verjetno spomnil, generalna
               sekretarka pa sigurno, v času njegovega vodenja Državnega zbora je prišla pobuda oz.
               vloga, če bi Državni zbor od društva Jasa odkupil kakšne knjige in jih dal poslancem
               Državnega zbora. To ni naletelo na dobra ušesa, sedaj so sami poiskali denar,
               sredstva in se sami angažirali ter so knjige podarili. Ko jih boste poslanci dobili,
               boste na prvi strani videli vizitko in preko nje lahko pomagate tudi tako, da ob
               praznikih kupite kakšno knjigo in jo komu podarite. Ko boste brali knjigo Zemlja ima
               srce, v kateri je veliko zapisanega iz strani otrok iz celotne Slovenije in
               strokovnjakov, ki v predstavitveni listi govorijo o tem, če bi se s sporočilom knjige
               seznanili tisti, ki pišejo zakone, jih potrjujejo in z lastnim zgledom vplivajo na
               početje prebivalstva, bi se kakovost življenja v Sloveniji opazno zvišala, naši
               potomci bi imeli več možnosti. Slišimo pogosto s strani dobrih poznavalcev zemlje,
               vode, ognja, življenja – zemlja ima srce.</p>
               <p>Gospod Virant: slovenske občine imajo dušo, imajo ljudi, slovenske občine živijo in
               bodo živele. Bodite do slovenskih občin spoštljivi, ne nastopajte več samovšečno,
               avtoritarno, rizično, zaletavo; in bodite v bodoče dovolj široki, ker kot minister
               morate biti zelo načelni, morate združevati, ne pa razdruževati.</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Hvala.</p>
               <p>Besedo ima dr. Vinko Gorenak, pripravi se naj gospod Srečko Meh.</p>
               <p>Izvolite, gospod Gorenak.</p>
            </sp>
            <sp who="SDZ6:GorenakVinko">
               <speaker>DR. VINKO GORENAK (PS SDS):</speaker>
               <p>Hvala lepa.</p>
               <p>Meni je žal, da ministra ni tukaj, ker moj spomin seže kar precej nazaj in bom v
               svojem nastopu povedal tudi še nekatere <gap n="..."/> Aha, minister je tukaj, v redu.</p>
               <p>Najprej bi se dotaknil vprašanja občin. Zdi se mi izjemno nekorektno razpolagati s
               podatkom, da je 80 % ljudi proti takšnemu številu občin, ker je to enako, kot bi
               vprašal ljudi, ali ste za ukinitev parlamenta. Seveda so za. Če pa bi vprašali, kaj
               je z občinami ali vašo občino, pa bodo rekli ne. Ampak pustimo to. Pripravil sem si
               nekaj podatkov, recimo velikost občine po kvadratnih kilometrih, velikost občine po
               številu prebivalcev. Imam podatke za Avstrijo, Hrvaško, Italijo, Madžarsko, Švico in
               Nemčijo ter seveda Slovenijo. Po številu kvadratnih metrov imamo Švico, ker imajo 13
               kvadratnih kilometrov velike občine; Madžarsko, ki imajo 31 kvadratnih kilometrov
               velike občine, v Avstriji 36 kvadratnih kilometrov, pri nas 96 kvadratnih kilometrov.
               Večje od nas pa so še na Hrvaškem, v Italiji in Nemčiji. Če pa pogledamo po številu
               prebivalcev, kar se mi zdi neodvisen kriterij in pomemben kriterij, pa poglejte, do
               česa pridemo. Avstrijska občina ima 3 tisoč 478 prebivalcev, hrvaška občina 8 tisoč
               182, italijanska občina 7 tisoč 420, madžarska 3 tisoč 333, švicarska 2 tisoč 577,
               nemška 6 tisoč 845. In ne boste verjeli, po številu prebivalcev so slovenske občine
               največje, imajo namreč 9 tisoč 525 prebivalcev. Če vzamemo te kriterije, ni nobenih
               razlogov za ukinjanje občin. In še en podatek. Francija ima 36 tisoč 763 občin,
               bodite pozorni, 32 tisoč občin ima manj kot 2 tisoč ljudi in 22 tisoč občin ima manj
               kot 500 prebivalcev. Torej, iz tega vidika je po mojem to strel v zrak. Minister,
               govorili ste tudi o številu zaposlenih na občinah. Naj vas spomnim, da občine
               obstajajo 19 let in da ste od tega vi 10 let tisti, ki daje dovoljenja za število
               zaposlenih na občinah. Kot veste, so predpisani kriteriji, ki jih predpisuje država,
               koliko je lahko sistemizacija na občinah. In ta sistemizacija je od leta 2000 do leta
               2008 v vaših rokah, potem v času Pahorjeve vlade in druge Janševe vlade ne več, zdaj
               pa spet. Mislim, da bi bilo prav, da se število zmanjša, ker število ni noben pameten
               kriterij. V občini, kjer živiš sam, je 26 ljudi zaposlenih na občini, to je občina
               Šmarje pri Jelšah; sosednja občina Podčetrtek, ki je veliko uspešnejša po črpanju
               sredstev, ima pa 4 zaposlene ter 3 tisoč prebivalcev.</p>
               <p>Jaz bom v nadaljevanju šel skozi vaš nastop, vi ste govoril o Mirageu. Gospod Pukšič
               je nekoliko nasedel, če smem tako reči, to je bolj uspeh pravobranilke gospe
               Trivičeve. Uspela je z revizijo, res pa je, da notranje ministrstvo pri tem pomaga.
               Kar veliko ste govoril o policiji, čeprav je to verjetno edina interpelacija zoper
               notranjega ministra. Mislim, da sta bila samo 2 v zgodovini, ki je nista doživela,
               vsi ostali pa smo jo. Tu je zadeva preprosto taka. V tej interpelaciji, za katero
               mislim, da je res ena redkih ali edina, kjer ni omenjena policija oz. je z 1 izrazom,
               jaz je niti nisem našel. Vi ste veliko govorili o policiji. Mene veseli, jaz se z
               vsem strinjam, kriminal, pregon, število mrtvih in tako naprej. Jaz se s tem
               strinjam, ne morem se pa strinjati s tem, kar ste rekli, da je bilo načrtovanje mase
               plač v lanskem letu nerealno. Načrtovanje mase plač v lanskem letu je bilo realno,
               ampak koncept je bil popolnoma drugačen. In jaz menim, da je bil veliko bolj
               pravičen, kot je sedanji koncept. Zakaj? V času Janševe vlade smo zelo jasno rekli,
               da je odgovornost za porabo na porabnikih, na javnih zavodih, na bolnici, na šoli, na
               vrtcu in tako dalje – in so enako na državni ravni. Ta koncept se mi zdi veliko bolj
               pravičen. Če primerjam vojsko in če primerjam zlasti policijo, ki jo oba dobro
               poznava, je policija izgubila. V času vstopa v Schengen in malo po njem je bilo 11
               tisoč zaposlenih. Res je, da je bila potem neka reorganizacija in da so te skupne
               službe šle na ministrstvo, ampak kljub temu se je število zaposlenih znižalo. Mislim,
               da se bliža številka 1 tisoč 500 ljudem, če govoriva iz časa sprejema v Schengen do
               danes. Policija je svoje denarne žrtve že dala. Šolstvo jih ni dalo nikoli, nikoli.
               Ampak takrat, ko smo mi rekli, da naj ravnatelji odgovarjajo za maso plač, je
               Štrukelj baje pripeljal v Ljubljano 30 tisoč demonstrantov. In zdaj jaz mislim, da je
               ta vlada nagradila Štruklja in nagradila je šolnike. Zakaj? Ker ste vsem znižali in
               se mi to ne zdi pošteno. To po mojem ni pošteno, realno je pa bilo načrtovano tudi v
               prejšnji vladi. Realno smo rekli, da bo tisti minister, tisti ravnatelj, tisti ne vem
               kdo že, direktor odletel, če ne bo izpeljal stvari. In tako je tudi prav. Tako so pa
               sedaj nagrajeni tisti, ki so tako in tako špekulanti, ki že vsa leta preveč porabijo.
               Vi ste sicer rekli korektno, da okoli Zakona o odškodninah ni bilo narejeno nič, saj
               tudi ni bilo potrebno meni tega še narediti. Jaz sem imel določene naloge, ki so bile
               vse opravljene. Tisto vmesno poročilo, ki bi moralo biti 26. 12., je bilo 26. 1.,
               tudi sprejeto je bilo, in s strasbourškim dovoljenjem. Potem je ostal samo še zakon.
               Jaz mislim, da bi zakon nastal. Nastal bi verjetno nekoliko drugače. Jaz se, recimo,
               z njimi ne bi sestajal, ker z njimi se sestajati je brez zveze, oni tako ne bodo
               nikoli zadovoljni. To je jasno, da ne bodo. Mislim na izbrisane. <stage>/ nerazumljivo./</stage>
               mislim, da nimate prav, da je to kakšen očitek, da ne bodo nič naredili, saj tudi še
               ni bil čas. Čas je bil v naslednjih mesecih. Tu pa moram biti kritičen. Vi ste
               govorili o tem, kako je ukinitev Državnega sveta in da so govorili enako, kot je
               govoril SDS. To ni korektno. Zakaj ni korektno? Iz temeljnega razloga, ker vam to
               danes paše. Ampak poglejte, leta 2006/2007 smo mi tudi načrtovali delno ukinitev
               Komisije za preprečevanje korupcije – naj vas spomnim, da ste bil vi avtor teh
               zamisli – in da smo v proračunu že predvideli manjša sredstva za njih in da smo že
               predvideli, s čimer se je Računsko sodišče strinjalo, da prenesemo nadzor nad
               premoženjem na Računsko sodišče. Spomnim se debat, ki smo jih imeli, takrat ste bili
               izjemno kritični do Komisije za preprečevanje korupcije. Jaz mislim, da vam sedaj
               trenutno stanje pač ustreza. Jaz sem pa kritičen do Komisije za preprečevanje
               korupcije in bom tudi utemeljil, zakaj. Cela Slovenija se ukvarja s tem famoznim
               odstopom Komisije za preprečevanje korupcije. Z njimi se sestajate vi, z njimi se
               sestaja tožilstvo, ne vem za sodstvo še nisem zasledil, nevladne organizacije – vsi
               vpijejo, kot da je konec sveta. Ne, ni konec sveta. Njihovo delo oziroma indeks
               koruptivnosti moramo primerjati s tem, kar je tudi izšlo te dni, ker je Slovenija na
               34. mestu ali 6 mest na slabšem. Kje pa je najboljše stanje z vidika korupcije?
               Najboljše stanje je na Danskem in Švedskem. Danska in Švedska nimata nobene komisije
               za preprečevanje korupcije. Imajo policijo, tožilstvo in sodstvo – in imajo najboljše
               stanje. Iz tega vidika komisije za preprečevanje korupcije ne rabimo, ker bo
               najboljše stanje, če bo delovala policija, tožilstvo in sodstvo. Ali potem rabimo
               komisijo za preprečevanje korupcije? Jaz mislim, da bolj ustreza to, da imamo. Mene
               sploh ne zanimajo vaše karte, jaz ne bom govoril o kartah, to so drugi govorili. Mene
               zanima Klemenčič in arbitrarnost te osebe in inštitucije, ki jo on še vodi. To mene
               zanima. Kako je lahko gospod Klemenčič tiste podpise, ki jih je iskal med vami in
               menoj, preiskal v 10 dnih, pa je pri tem bilo potrebno opraviti številne pogovore.
               Oba veva, da je v spisu izjemno pristransko poročilo, arbitrarno poročilo, kjer je
               napadel mene, vas pa nič. Pa so podpisi iz Državnega zbora do mene potovali 40 ur
               oziroma celo 2 dni, pa je to zakonito, saj to ni očitek. Meni pa je rekel, da bi
               lahko, kobajagi, 26 ur prej odgovoril. In zato se moram opravičiti slovenskemu narodu
               in da je to kurupcija in ne vem kaj vse. Vidite, to je pristranskost. Kje še vidim
               pristranskost gospoda Klemenčiča? Pri tem, da nekatere stvari naredi, nekaterih pa
               noče narediti. Enostavno, on je bog, ki nekatere stvari naredi, drugih pa noče.
               Bodimo korektni in dajmo primere. Tiste karte gleda že pol leta. Ne zanimajo me
               karte. Zanima me Klemenčič in njegovo delo, ki ga noče opraviti. Imenovanje gospoda
               Škrleca. Jaz sem ga v vlogi ministra za notranje zadeve pozval, ocenite, kaj je z
               imenovanjem gospoda Škrleca. On to proučuje leto dni, upravno sodišče pa je v tem
               času reklo: Generalni državni tožilec dr. Fišer je zlorabil zakon v primeru njegovega
               imenovanja. Sodišče je reklo, da je zakon zlorabil, Klemenčič pa še kar preučuje, ali
               je kaj narobe ali ne. Torej se <q>"zajebava"</q>. Še 2 primera – takoj je našel sporno
               zaposlitev in koruptivno ravnanje Janeza Janše in zaposlitev njegove hčere. Takoj je
               našel sporna ravnanja gospoda Tanka in zaposlitev njegovega sina v plinovodih. To je
               bila korupcija.</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Gospod Gorenak. Ali vas lahko spomnim, da je točka interpelacija proti ministru.</p>
            </sp>
            <sp who="SDZ6:GorenakVinko">
               <speaker>DR. VINKO GORENAK (PS SDS):</speaker>
               <p>Ja, o ministru govorim, niste bili prisotni.</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Sem poskušal slediti, ampak se mi zdi, da ste zašli h gospodu Klemenčiču, ne pa k
               ministru.</p>
            </sp>
            <sp who="SDZ6:GorenakVinko">
               <speaker>DR. VINKO GORENAK (PS SDS):</speaker>
               <p>Pridem na koncu čisto lepo na cilj, verjemite mi.</p>
               <p>Poglejte, hkrati pa zaposlitev sina gospoda Masleše ni korupcija. Ni. Zaposlitev
               hčere gospoda Türka, bivšega predsednika, ni korupcija. Taki komisiji za
               preprečevanje korupcije, spoštovani minister, ne ji nasedati. Jaz verjamem, da vam v
               tem trenutku paše, zelo vam mora pasati. Saj to paše celi levi politični opciji,
               ampak dolgoročno to ni to. To je dejstvo in tega me ne bo nihče prepričal.</p>
               <p>Minister, vi ste govoril tudi o premoženju gospoda Janše in poročilu KPK in njegovi
               koruptivnosti. Jaz se tu moram odzvati. V tem poročilu niti eden predsednik stranke,
               vsi ste bili preiskovanci ali kako že, niti eden predsednik stranke ni pojasnjeval
               izvor premoženja vrednega pod 10 tisoč evrov. Niti eden. Niti eden, ker jih to sploh
               niso vprašali. Kaj so počeli pri enem predsedniku, ki se slučajno piše Janez Janša,
               na Telekomu so preverjali telefonske račune za 8 evrov in ugotovili, da so plačani,
               ni pa jasno, kdo jih je plačal. Preverjali so registracijo avtomobila iz leta 2005 in
               ugotovili, da je plačana, niso pa vedeli, kdo je plačal. Kdo od nas ali kdo od vas,
               predsednikov strank, zna za leto 2005 povedati te stvari? Za račun za 8 evrov. Kdo
               ima račun? Nihče. V tem je problem te komisije. In tisto, kar vam zamerim, je
               naslednje. Zdaj bom oseben. Midva sta se spoznala junija 2000. Oba sva bila državna
               sekretarja pri Bajukovi vladi. Oba sva prišla približno takrat v politiko, vsaj jaz,
               na ta nivo, oba sva gor rastla ob Janezu Janši, kot politika, oba. Treba je reči, da
               sva bila njegovega učenca, politično gledano, in sopotnika. Vi ste se nekega dne
               odločili tako, kot ste se odločil. To je vaša pravica, mislim pa, da ni vaša pravica,
               da ga v odsotnosti žalite. In bi bilo dobro, da tega ne počnete. Še nekaj je. Posebej
               je bilo poudarjeno z vaše strani, kot običajno s strani koalicijskih poslancev, češ
               nepravnomočna obsodba za korupcijo, tudi vi ste to poudaril in zato se tega dotikam.
               Gospe in gospodje, sledi ji tudi pravnomočna, taka ali drugačna.</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Dr. Gorenak, ali lahko obrazložite nam in vsej javnosti, na kateri točki imate
               izhodišče za to razpravo, kajti minister, proti kateremu je vložena interpelacija, ni
               o tem govoril.</p>
            </sp>
            <sp who="SDZ6:GorenakVinko">
               <speaker>DR. VINKO GORENAK (PS SDS):</speaker>
               <p>O tem govorim, bom pojasnil. Minister je o tem govoril, predsednik. On je govoril o
               KPK poročilu in govoril je o nepravnomočno obsojenem gospodu Janši. Mi dovolite, vi
               tega niste slišali, da na to odgovorim; in prosim, če to spoštujete.</p>
               <p>Janez Janša je bil zaprt že leta 1988. Ja, zaprli so ga. Povsem vseeno je, kaj se bo
               zgodilo na drugi stopnji. Povsem vseeno je. Na nek način ni pomembno. V našem sodnem
               in tožilskem sistemu obstajajo vse možnosti. Verjamem, da se on ne boji nobene od teh
               možnosti. Konec koncev ima izkušnje z zaporom, če želite. Vprašanje je samo nekaj,
               ali si bo slovensko sodstvo in slovenska politična levica dovolila negacijo istega
               sodišča, Evropskega sodišča za človekove pravice, čez nekaj let. Samo to je
               vprašanje. Drugih vprašanj tukaj ni. In jaz bi bil zelo previden, kot sem rekel prej,
               oba sva bila njegova sopotnika in učenca, se mi zdi grdo ga na tak način ogovarjat.
               Hvala lepa.</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Hvala.</p>
               <p>Besedo ima gospod Srečko Meh, pripravi naj se gospa Marjana Kotnik Poropat.</p>
               <p>Izvolite, gospod Meh.</p>
            </sp>
            <sp who="SDZ6:MehSrečko">
               <speaker>SREČKO MEH (PS SD):</speaker>
               <p>Saj ne vem, ali sem na pravi seji ali nisem na pravi seji. Govorimo sedaj o
               interpelaciji proti gospodu Virantu, ali govorimo o Janezu Janši, ali o vsem ostalim,
               kar se je tukaj dogajalo. O vsem se govori danes tukaj. Pa bi se moralo govoriti
               predvsem o tistem, o čemer je bilo govora na začetku in kar ste zapisali. Jaz mislim,
               da je cilj interpelacij ne vsebina in ne resnica, ampak da je cilj interpelacij
               pravzaprav vnašanje v ta prostor, v parlament in tudi izven njega zmedo, nezaupanje,
               izredno stanje. Spomnite se, opozicijski poslanci in poslanke, ko ste govorili o tem,
               da ne morete pregledati materiala, da smo nonstop tukaj, da smo predolgo na sejah, da
               je kar naprej nekaj izrednih sej. Kdo je največji generator vsega tega, kar se
               dogaja. Gospe in gospodje, zato bi danes bilo resnično dobro, da govorimo tako, kot
               je prav, da govorimo argumentirano, da vprašamo, povemo svoje mnenje, da ne žalimo,
               da čim prej zaključimo to sejo, da bomo resnično lahko govorili še o kakšnem drugem
               problemu. Seveda je vprašanje, ali občine da, ali občine ne. In vprašanje, ki je
               napačno postavljeno. Občine so in občine bodo ostale. Kako pa te občine organizirati,
               kako organizirati lokalno samoupravo, pa je vsebinsko vprašanje, kaj bodo delale,
               kako bodo organizirane. In to vprašanje je bilo odprto, ni bilo zaprto, je bilo
               povedano in na tem bomo morali še veliko delati. Danes nekateri govorite, da če bi
               ljudi vprašali, ali je občin preveč, bi odgovorili, da. In verjetno bi ljudje tako
               govorili. Kaj pa ste govorili organizatorji podpisov proti nepremičninskem davku?
               Govorili ste, da imate 70 tisoč podpisov, pa so takrat bili čisto enaki argumenti. Se
               pravi, proti nečemu so ljudje, mi pa moramo biti zato, da dobimo prave občine in to
               je bistvo. Zdaj pa še nekaj, spoštovani opozicijski oziroma predlagatelji
               interpelacije. Zakaj vas karte gospoda Viranta motijo danes? Zakaj vas niso motile
               pred 1 letom? Ker ste bili v koaliciji. Torej gre za sprevrženost, gre za nekaj
               takega, kar ni prav in ni dobro, da se to pojavlja danes tukaj. In govoriti o KPK, o
               tem, kaj kdo misli o KPK, pravzaprav govoriti o zakonodaji. Zakonodajo smo sprejemali
               mi tukaj. Zakonodaja je tista, ki jo je potrebno spoštovati. Spoštovati je potrebno
               tudi KPK, ker je inštitut, ki mora ščititi državljanke in državljane. In če komu KPK
               ne paše, predlagam interpelacijo, pri tem ste vešči. Bilo bi prav zanimivo, poslušati
               interpelacijo proti KPK in gospodu Klemenčiču.</p>
               <p>Zdi se mi prav, da se pogovarjamo s sindikati in da se sindikati dogovorimo. In
               seveda je prav, da smo naredili konec, tako vsaj upam in verjamem, možen konec
               največji sramoti, ki jo je slovenska država imela. Gre za naše izbrisane in madež, ki
               smo ga imeli. Tukaj so bili narejeni veliki uspehi, s katerimi se Virant, ki ga danes
               interpelirate ali interpeliramo, lahko pohvali. In jaz sem prepričan, da to lahko
               šteje v tisto, kar je dobro naredil, in mu je potrebno to tudi priznati.</p>
               <p>Zato še enkrat, govorimo o interpelaciji, če že govorimo, govorimo o vsebini
               problemov, pustimo osebne in vse ostale etikete na strani in ohranimo naše človeško
               dostojanstvo. Sicer pa si želim, da nas ljudje ne bi gledali, da ne bi poslušali
               tega, kar tukaj pogosto govorimo, ker je prvič nedostojno, drugič pogosto neresnično
               in vsak uporablja tisto, kar mu paše. Hvala lepa.</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Hvala tudi vam.</p>
               <p>Besedo ima gospa Marjana Kotnik Poropat, pripravi pa se mag. Ivan Vogrin.</p>
               <p>Izvolite, gospa Kotnik Poropat.</p>
            </sp>
            <sp who="SDZ6:KotnikPoropatMarjana">
               <speaker>MARJANA KOTNIK POROPAT (PS DeSUS):</speaker>
               <p>Hvala za besedo, spoštovani predsednik.</p>
               <p>Po razpravi gospoda Meha kar težko začnem, ker tudi sama se strinjam z njegovimi
               ugotovitvami, da danes s to našo razpravo prinašamo zmedo in nezaupanje v to dvorano.
               Pa mislim, da bi tudi v zvezi s komentarjem, ki ga je imel v zvezi s KPK, sama želela
               povedati naslednje. Tudi jaz menim, torej se pridružujem njegovemu stališču, da v tej
               državi dajemo premalo spoštovanja Komisiji za preprečevanje korupcije, da ji dajemo
               premalo veljave in da nismo pripravili primerne zakonodaje za to, da bi ta komisija
               lahko delala tako, kot bi morala in kot je želela. In mislim, da so nam z nedavnim
               odstopom želeli prav to povedati, tudi nam v Državnemu zboru, ki smo pravzaprav
               dolžni, da sprejmemo takšno zakonodajo, da bo ta komisija lahko delala in da bo
               upravičila svoj obstoj.</p>
               <p>Torej, če se zdaj vrnem k zadevi, ki jo danes obravnavamo pod to točko dnevnega reda,
               to je interpelacija zoper ministra za notranje zadeve, gospoda Viranta. Tudi sama
               menim, da je ta interpelacija neutemeljena in da je zato nepotrebna. In bom to
               utemeljila, čeprav je bilo danes že večkrat to povedano, pa ker je toliko časa še na
               razpolago, bom še sama ponovila. Interpelacija očita ministru Virantu, da je
               napovedal ukinitev posameznih občin, tako je zapisano. Minister je pojasnil, da o
               tem, da bi bilo potrebno določene manjše občine združiti ali vsaj ustanoviti skupne
               strokovne službe, da je o tem razmišljal. Njegova krivda pri tem je v tem, ker je
               razmišljal naglas in ker so slišali vsi in mu sedaj to očitajo. Sama pa menim, kot so
               že nekateri razpravljavci pred menoj povedali, ko razmišljamo o racionalizaciji naših
               služb v državi in ko iščemo izhod iz te krize, v kateri smo, je potrebno razmišljati
               tudi o tem, da se racionalizirajo nekatere službe na nivoju lokalne samouprave, saj
               vendar tudi lokalno samoupravo delno financiramo iz državnega proračuna.</p>
               <p>Druga točka interpelacije se nanaša na podpis strokovnega sporazuma in dogovora o
               dodatnih ukrepih na področju plač ter drugih stroškov dela v javnem sektorju, ki ga
               je sklenil in podpisal z reprezentativnimi sindikati javnega sektorja gospod Virant.
               Odgovor ministra je bil, da je s tem dosegel velike prihranke, kar je utemeljil in
               tudi zapisal v svojem odgovoru na interpelacijo. Mene je njegov odgovor prepričal.
               Ocenjujem, da je ravnal modro in koristno, saj je državi prihranil znatna
               sredstva.</p>
               <p>Tretja točka interpelacije se nanaša na Zakon o načinu izplačila tretje četrtine
               odprave plačnih nesorazmerij za nazaj. S tem se zagotavlja enaka obravnava vseh
               upravičencev in preprečujejo se dodatni stroški sodnih postopkov, pa tudi izvršilnih
               postopkov. Tako je povedal minister in to dejansko tudi drži. Neizpolnitev teh
               obveznosti bi pomenilo izigravanje sodnih odločb, v tem primeru sodbe Vrhovnega
               sodišča Republike Slovenije, ter načel pravne države.</p>
               <p>Naslednja točka, na katero se opira interpelacija, mu očita, da v primeru izbrisanih
               ni ravnal v skladu s stališči dobrega gospodarja in da je poskrbel za to, da se
               izbrisanim izplača odškodnino za utrpele posledice v prevelikem znesku. Menim, da je
               z realizacijo sodbe Velikega senata Evropskega sodišča za človekove pravice minister
               poskrbel, da se to sodbo realizira in da se vsem izbrisanim povrne škodo, ki so jo
               utrpeli oziroma jim je bila prizadejana z izbrisom. Odškodnine, ki jih bodo prejeli,
               sicer ne bodo sanirale vseh krivic, ki jih je izbris povzročil, bodo pa prizadetim
               vsaj delno prinesle satisfakcijo za vse, kar so zaradi izbrisa pretrpeli. Pomembno pa
               je sledeče, da bo s tem država izplačala znatno nižje odškodnine, kot pa bi jih
               prisodilo Evropsko sodišče za človekove pravice, če bi bile tožbe vložene. Danes je
               minister povedal tudi, da je Evropa razumela naše stališče, ker so naše ponujene
               odškodnine nižje, kot bi jih pričakovali izbrisani, in da računamo na to, da bo to
               tudi urejeno tako, kot je namera. S tem se bo končno zaključila oziroma končala ta
               sramotna zadeva izbrisanih, ki traja že 20 let. Treba je povedati, minister Virant je
               v tej zadevi ukrepal pošteno in učinkovito. S tem je bil odpravljen tudi madež, ki
               smo ga bili deležni oziroma ki nam ga je očitala Evropa.</p>
               <p>Ta interpelacija zoper ministra Viranta po mojem ni utemeljena in zato bom seveda
               glasovala proti interpelaciji. Hvala lepa.</p>
            </sp>
            <sp who="SDZ6:VeberJanko">
               <speaker>PREDSEDNIK JANKO VEBER:</speaker>
               <p>Hvala tudi vam.</p>
               <p>Gospod <gap n="..."/> Kot predlagatelj? Imel sem predlog za prekinitev seje, ker je ob devetih
               Kolegij. Ali bi lahko mogoče potem v nadaljevanju seje? Hvala za razumevanje.</p>
               <p>Spoštovane kolegice in kolegi, prekinjam 1. točko dnevnega reda. Prekinjam tudi 50.
               izredno sejo, ki jo bomo nadaljevali jutri, 13. 12. 2013, ob 10. uri.</p>
               <p>Člane Kolegija obveščam, da se bo 76. seja Kolegija začela ob 21. uri v sobi
                  217. <stage type="time">(SEJA JE BILA PREKINJENA 12. DECEMBRA 2013 OB 20.51.)</stage>
               </p>
            </sp>
         </div>
      </body>
   </text>
</TEI>