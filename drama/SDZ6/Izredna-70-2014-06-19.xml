<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Izredna-70-2014-06-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1EA4BC2D57CA68E3C1257DD90047C81A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=1EA4BC2D57CA68E3C1257DD90047C81A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-70-2014-06-19.DZ" n="70">
               <name>Izredna</name>
               <date when="2014-06-19"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-70-2014-06-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">70. izredna seja </stage>
            <stage type="chairman">Sejo so vodili predsednik Državnega zbora Janko Veber ter podpredsednici Renata
            Brunskole in Polonca Komar.</stage>
            <stage type="time">Seja se je začela ob 12. uri.</stage>


            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 70. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               mag. Barbara Žgajner, gospa Marija Plevčak, gospa Mateja Pučnik, mag. Jana Jenko,
               gospa Renata Brunskole do 17. ure, gospa Aleksandra Osterman, mag. Lejla Hercegovac,
               mag. Melita Župevc, gospa Maja Dimitrovski, gospa Janja Napast, gospa Ljudmila Novak,
               gospod Franc Pukšič, gospod Samo Bevk od 16. ure dalje, mag. Matej Tonin, dr. Vinko
               Gorenak od 15.30 dalje, gospod Matjaž Han od 13. ure dalje. Na sejo sem vabil tudi
               predstavnike Vlade. Pozdravljam vse prisotne!</p>
               <p>Prehajamo na <title>določitev dnevnega reda</title> 70. izredne seje Državnega zbora.
               Predlog dnevnega reda seje ste prejeli v petek, 13. junija 2014, s sklicem seje. O
               predlogu dnevnega reda bomo odločali v skladu z drugim odstavkom 64. člena Poslovnika
               Državnega zbora.</p>
               <p>Prehajamo na obravnavo in odločanje o predlogu za širitev dnevnega reda. V skladu z
               dogovorom na 102. seji Kolegija predsednika Državnega zbora 13. 6. 2014 Državnemu
               zboru predlagam, da dnevni red 70. izredne seje razširi z obravnavo Predloga zakona o
               spremembah in dopolnitvah Zakona o sistemu plač v javnem sektorju, nujni postopek, 
                  EPA 2049-VI
               . Dopis ste s predlogom širitve prejeli 19. 6. 2014.</p>
               <p>Predstavnika Vlade kot predlagateljice trenutno ni v dvorani, zato sprašujem, če želi
               besedo mag. Ivan Vogrin kot predlagatelj poslanskega predloga zakona?</p>
               <p>Izvolite, imate besedo.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Spoštovani kolegice in kolegi!</p>
               <p>Nenavadno je, da v tej državi nič več ni sveto. Ustavno sodišče je ugotovilo
               neustavnost rešitve. Mi v roku dveh let nismo uspeli pripraviti ustavne rešitve
               zadeve. Jaz sem na predlog tistih, ki jih zakon zadeva, ki so zaradi tega neustavnega
               stanja oškodovani, pripravil predlog zakona in ga vložil v proceduro v Državni zbor.
               In kaj se zgodi? Že na odboru je zavrnjeno. To se pravi, da mi uzakonjamo neustavno
               stanje. Eden od tistih, ki so razpravljali na odboru, je imel celo takšno
               obrazložitev, da ustavni sodniki, ki niso člani sindikata vojakov, ne morejo odločati
               o teh zadevah. Jaz bi vendarle pričakoval v prvi vrsti, da Državni zbor in vlada
               izvršujeta odločbe Ustavnega sodišča, izvršujeta. Kajti drugače, če mi tega ne
               delamo, kaj kažemo državljanom, kaj povemo? Kakšno sporočilo je? Saj se tudi vi ne
               rabite ničesar držati, nobenega zakona, nobene odločbe. Ničesar ni treba spoštovati,
               če mi kot Državni zbor nismo izvršili sklepa, odločbe Ustavnega sodišča, Ustavno
               sodišče pa je Državnemu zboru in Vladi dalo prehodni rok dve leti. V dveh letih nismo
               bili sposobni, kar kaže na to, da je to še en dokaz moji trditvi, da ta država ne
               funkcionira. In upam, da bo začela funkcionirati. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želijo besedo predstavniki poslanskih skupin o predlogu za širitev dnevnega reda?
               Ugotavljam, da ne, zato zaključujem razpravo o predlogu širitve.</p>
               <p>Prehajamo na odločanje. Prosim vas, da preden odločimo, preverite delovanje
               glasovalnih naprav. Vse v redu? Torej, glasujemo o širitvi dnevnega reda, in sicer
               Predlog zakona o spremembah in dopolnitvah Zakona o sistemu plač v javnem sektorju,
               nujni postopek, 
                  EPA 2049-VI
               , bo uvrščen na dnevni red, če bo širitev sprejeta.</p>
               <p>Glasujemo. Prekinjam glasovanje.</p>
               <p>Lahko ponovimo glasovanje, ste preverili ponovno vsi? Torej, ponovno glasujemo o
               širitvi dnevnega reda.</p>
               <p>Glasujemo. Navzočih je 63 poslank in poslancev, za je glasovalo 39, proti 1.</p>
               <p><stage>(Za je glasovalo 39.)</stage> <stage>(Proti 1.)</stage></p>
               <p>Ugotavljam, da je predlog za širitev sprejet.</p>
               <p>Obveščam vas, da bo Državni zbor izglasovano širitev obravnaval kot A1. točko
               dnevnega reda.</p>
               <p>Prehajamo na glasovanje o določitvi dnevnega reda v celoti. Državnemu zboru
               predlagam, da za današnjo sejo določi dnevni red, kot ste ga prejeli s sklicem in
               sprejeto širitvijo.</p>
               <p>Lahko odločimo? Prosim? Srečko Meh, želite? Obrazložitev glasu – v tej fazi še ne.
               Potem, ko bomo začeli sejo, boste lahko pri posameznih točkah. Torej, glasujemo o
               dnevnem redu v celoti in s sprejeto širitvijo.</p>
               <p>Glasujemo. Navzočih je 65 poslank in poslancev, za je glasovalo 64, proti 1.</p>
               <p><stage>(Za je glasovalo 64.)</stage> <stage>(Proti 1.)</stage></p>
               <p>Ugotavljam, da je dnevni red 70. izredne seje Državnega zbora določen.</p>
               <p>Preden preidemo – samo trenutek, prosim za pozornost. Preden preidemo na obravnavo 8.
               točke dnevnega reda, vas želim opozoriti, da če boste danes sejo zapustili pred 22.
               uro, zaradi priprave dvorane na jutrišnji zaprti del seje s sabo iz dvorane odnesete
               vse svoje stvari. Hvala za pozornost.</p>
               <p>Prehajamo na <title>8. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN VLADO ZDRUŽENIH DRŽAV
                  AMERIKE O IZBOLJŠANJU SPOŠTOVANJA DAVČNIH PREDPISOV NA MEDNARODNI RAVNI IN
                  IZVAJANJU FATCA.</title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odborza zunanjo politiko kot matično delovno telo, ki je Državnemu zboru
               pisno poročal. Prijavljenih k razpravi ni. Ker matično delovno telo v okviru druge
               obravnave ni sprejelo nobenega amandmaja, amandmajev na seji Državnega zbora ni možno
               vlagati, zato prehajamo na odločanje o predlogu zakona.</p>
               <p>Lahko odločimo?</p>
               <p>Glasujemo. Navzočih je 64 poslank in poslancev, za je glasovalo 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBI ZAKONA O RATIFIKACIJI EVROPSKE LISTINE O REGIONALNIH ALI MANJŠINSKIH
                  JEZIKIH.</title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odborza zunanjo politiko kot matično delovno telo, ki je Državnemu zboru
               pisno poročal.</p>
               <p>Prehajamo na predstavitev stališča Poslanske skupine italijanske in madžarske narodne
               skupnosti. Besedo dajem dr. Lászlu Gönczu.</p>
            </sp>
            <sp who="SDZ6:GönczLászló">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa za besedo, gospod predsednik. Spoštovani kolegice in kolegi!</p>
               <p>V naši poslanski skupini smo presenečeni zaradi obravnave spremembe Zakona o
               ratifikaciji Evropske listine o regionalnih ali manjšinskih jezikih iz razloga, ker
               se o spremembi pred sprejetjem predloga na Vladi Republike Slovenije nihče ni
               posvetoval z organizacijami narodnih skupnosti, niti z našo poslansko skupino. Naj
               spomnim, da Zakon o samoupravnih narodnih skupnostih jasno določa, da se je vlada
               oziroma predlagatelj spremembe zakona dolžan še v teku priprave besedila predloga
               posvetovati s predstavniki narodnih skupnosti, če gre za vsebino, ki se neposredno
               nanaša na njihove pravice. V konkretnem primeru gre izrecno za vsebino, ki sodi v ta
               okvir. Zaradi tega, predvsem zaradi opozorila na procesne nedoslednosti, se bova s
               kolegom Battellijem pri glasovanju vzdržala. Omenjena nedoslednost predlagatelja pa
               je zgolj en procesni razlog za naše zadržano stališče. Drugo, bistveno važnejše
               vsebinsko vprašanje je, ali je prenos kompetenc z Ministrstva za zunanje zadeve na
               urad za narodnosti, kar se v tem predlogu določa, primeren način reševanja tako
               zahtevne naloge.</p>
               <p>Povzemam, da je Republika Slovenija Evropsko listino o regionalnih ali manjšinskih
               jezikih ratificirala leta 2000. Zakon o ratifikaciji je v 3. členu za potrebe
               izvajanja omenjene listine določil Ministrstvo za zunanje zadeve. Po naknadno
               posredovanih informacijah zunanjega ministrstva naši poslanski skupini je doslej
               glede omenjene obveze bila težava v tem, da ministrstvo baje ni imelo potrebnih
               nacionalnih pristojnosti za izvajanje omenjene evropske listine. To so po njihovem
               mnenju jasno potrdili tudi štirje krogi pregleda implementacije sprejetih določil v
               procesu dialoga z odborom strokovnjakov Sveta Evrope. Poudarjajo tudi, da ministrstvo
               nima vzvodov za uveljavljanje priporočil odbora Evropske listine o regionalnih in
               manjšinskih jezikih za izboljšanje implementacije, ki jih dobiva s strani odbora
               strokovnjakov Sveta Evrope, zato bi naj skozi dosedanje kroge pretežno ponavljali
               priporočila, ki pa jih Republika Slovenija zaradi opisanega ni implementirala
               ustrezno. To bi naj bil najvažnejši vzrok za sedaj predlagano spremembo zakona o
               ratifikaciji. Kot smo tudi naknadno obveščeni, so se za premostitev omenjene težave
               predstavniki Ministrstva za zunanje zadeve na to temo posvetovali z uradom za
               narodnosti, ki ima pristojnosti za spremljanje uresničevanja zakonskih in ustavnih
               določb o zaščiti narodnih skupnosti, pripravo predlogov in pobud vladi ter drugim
               državnim organom in pripravo analiz in poročil, ki zajemajo širša vprašanja varstva
               narodnih skupnosti.</p>
               <p>Menijo, da bi bil urad za narodnosti ustreznejši izvedbeni organ za to nalogo. Pri
               tem naj bi sledili vzorcu, ki je vzpostavljen v okviru konvencije Sveta Evrope o
               varstvu manjšin in narodnih skupnosti, kjer je kot nosilni organ naveden urad za
               narodnosti, ki pri tem sodeluje z Ministrstvom za zunanje zadeve. V sedaj iztekajočem
               mandatu je bilo doseženo, da urad za narodnosti deluje kot samostojni organ v sestavi
               Kabineta predsednika Vlade. S tega vidika je mogoče predlog spremembe zakona
               sprejemati tudi pozitivno, vendar se moramo hkrati zavedati, da je na področju
               uresničevanja sicer vzorno urejenih pravic narodnih skupnosti v praksi velika vrzel.
               Na to še posebej opozarja prav odbor strokovnjakov Sveta Evrope. Postavlja se torej
               vprašanje, ali urad dejansko razpolaga s potrebnimi kadrovskimi potenciali za
               opravljanje tako pomembne naloge. Kljub temu, da predlagatelji trdijo, da je predlog
               zakona o spremembi zakona o ratifikaciji tega dokumenta v celoti tehnične narave, smo
               v narodni skupnosti do tega zelo zadržani. Nikakor ne razumemo naglice, da se v
               zadnjem hipu mandata pristopa k tovrstnim spremembam. Sicer kljub temu upamo, da se
               bodo naši zadržki izkazali kot neutemeljeni. Dejansko si tega tudi želimo, vendar pa
               opozarjamo na procesne nedoslednosti in tudi morebitne vsebinske težave zaradi
               predlagane spremembe.</p>
               <p>Torej še enkrat, v znak naše zadržanosti se bova pri tem glasovanju z gospodom
               Battellijem vzdržala. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem smo končali s predstavitvijo stališča poslanske skupine. Ker matično delovno
               telo v okviru druge obravnave ni sprejelo nobenega amandmaja, amandmajev na seji
               zbora ni možno vlagati, zato prehajamo na odločanje o predlogu zakona.</p>
               <p>Lahko odločimo?</p>
               <p>Glasujemo. Navzočih je 61 poslank in poslancev, za je glasovalo 54, proti nihče.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  FISKALNEM PRAVILU</title>
               </p>
               <p>Predlog zakona je v obravnavo zboru predložila skupina 26 poslank in poslancev, s
               prvopodpisanim Jožetom Tankom. V zvezi s tem predlogom zakona je skupina 26 poslank
               in poslancev, s prvopodpisanim Jožetom Tankom, zahtevala, da Državni zbor opravi
               splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagateljev
               predloga zakona mag. Andreju Širclju.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik, za besedo. Kolegi in kolegice!</p>
               <p>Žal ne morem pozdraviti predstavnikov Vlade, kajti kot kaže, se vladi Alenke Bratušek
               ta točka ne zdi tako pomembna, da bi poslala svoje ministre ali državne sekretarje na
               to sejo. To seveda obžalujem. Obžalujem zaradi tega, ker je ta vlada in ta koalicija
               spravila državo v neustavni položaj. 148. člen Ustave določa, da morajo biti prejemki
               in izdatki zajeti v proračunih, določa, da morajo biti uravnoteženi brez zadolževanja
               oziroma da lahko prihodki presegajo izdatke. Ta člen Ustave je bil sprejet v tem
               državnem zboru 24. maja prejšnjega leta, in v ustavi je tudi rok, da mora biti zakon
               o fiskalnem pravilu sprejet do 24. 11. Vendar koalicija ni naredila tega, ni naredila
               te domače naloge. Zaradi tega je danes Slovenija, prvič, v neustavnem položaju,
               drugič, v veliko slabšem gospodarskem in finančnem položaju in, tretjič, seveda krši
               tudi mednarodne zaveze, ki jih je sprejela. To seveda pomeni, da je sedanja koalicija
               predvsem neodgovorna do samega pravnega reda v državi, do ustavne ureditve v državi
               in da je dejansko predvsem prispevala k temu, da bi neustavno stanje trajalo čim
               dlje.</p>
               <p>Glede na to, da je Slovenska demokratska stranka, in tudi nekatere druge stranke iz
               opozicije, stalno opozarjala tudi na ustavno tožbo, opozarjala na ta manko, so
               predsedniki političnih strank pred nekaj meseci ustanovili delovno skupino, ki naj
               pripravi zakon. Delovna skupina se je srečala šestkrat in pripravila zakon, vendar
               kot kaže, zakon ni šel naprej v vladno proceduro, ni šel naprej v vladni postopek in
               zaradi tega zakon ni bil predložen v postopek v Državni zbor, v sprejetje. Zakaj
               Socialni demokrati, zakaj DeSUS, zakaj Državljanska lista, zakaj Pozitivna Slovenija
               in ostali neopredeljeni ne želijo imeti ustavnega stanja v državi, je seveda drugo
               vprašanje. To je seveda vprašanje, ko izgleda želi nekdo imeti kaos v državi in ko
               želi, da določene inštitucije ne delujejo. Seveda pa to tudi pomeni, da je naš
               gospodarski in finančni položaj zaradi tega toliko slabši. V tem času se je samo
               vlada Alenke Bratušek zadolžila za 11,9 milijarde.</p>
               <p>Poleg tega je v prvih petih mesecih porabila več, kot bi smela, in sicer 700
               milijonov več odhodkov, kar je seveda neproporcionalno glede na celotno leto, ker se
               seveda potrošnja, in to nepravilna potrošnja, nadaljuje. Zadolžila se je po obrestni
               meri, ki je bila višja kot 5 %. Sedaj so obrestne mere padle, vendar ima ta vlada na
               računu 4,7 milijarde evrov, za katere plačuje 5-odstotne obrestne mere. Plačujejo jih
               prihodnji rodovi! Zakaj je to naredila?! Zakaj se je zadolžila brez tega, da bi
               sprejela zakon o fiskalnem pravilu, in bi s tem seveda bile obrestne mere vsekakor
               nižje v tistem obdobju? Ne govorim o obdobju, ki je danes. To je škodljivo za državo
               in škodljivo seveda tudi za državljane in državljanke. In zaradi tega smo se v
               Slovenski demokratski stranki odločili, da zakon, ki je bil obravnavan v okviru
               delovne skupine, ki je bil, kot lahko osebno rečem, do neke mere tudi že usklajen,
               dajemo v obravnavo, v sprejetje Državnemu zboru, seveda zaradi tega, da se zaščiti
               gospodarske, finančne in s tem tudi državne interese države Slovenije. S tem se bo
               povečala neodvisnost države in s tem se bo povečala seveda tudi samostojnost
               Republike Slovenije.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Za uvodno obrazložitev mnenja bi lahko dal besedo tudi predstavnikom Vlade, vendar
               jih trenutno ni v dvorani, poskušamo pa seveda zagotoviti njihovo prisotnost v
               nadaljevanju obravnave te točke dnevnega reda.</p>
               <p>Prehajamo pa na predstavitev stališč poslanskih skupin. Gospod Jožef Kavtičnik bo
               predstavil stališče Poslanske skupine Pozitivna Slovenija.</p>
            </sp>
            <sp who="SDZ6:KavtičnikJožef">

               <speaker>JOŽEF KAVTIČNIK (PS PS):</speaker>

               <p>Hvala lepa, predsednik. Spoštovani kolegice in kolegi!</p>
               <p>V Poslanski skupini Pozitivna Slovenija se strinjamo, da je treba racionalizirati
               javno porabo in uravnotežiti proračun sektorja države ter postopoma zmanjševati javni
               dolg, vendar pa menimo, da samo fiskalno pravilo ne bo prineslo izhoda Slovenije iz
               krize. Za Pozitivno Slovenijo je fiskalno pravilo sprejemljivo le ob pogoju
               natančnega definiranja razvojnega programa Slovenije. Ker je Državni zbor 148. člen
               Ustave že spremenil, je sprejetje izvedbenega zakona nujno, odprto pa ostaja
               vprašanje, kakšen bo in kako restriktivno bo zapisan. Sprememba 148. člena Ustave
               Republike Slovenije je pomenila signal mednarodnim trgom, da mislimo resno z našo
               strategijo, razvojem in varčevanjem. Ne želimo si, da bi začetek izvajanja fiskalnega
               pravila zahteval ukrepe za znižanje primanjkljaja, ki bi bili preveč drastični in bi
               preprečili gospodarski preboj Slovenije. Menimo tudi, da je priprava izvedbenega
               zakona v pristojnosti Vlade, in žal nam je, da Vladi te naloge do sedaj še ni uspelo
               opraviti. Časovnica, ki si jo je za vložitev zakona izbrala Poslanska skupina SDS, to
               je tik pred volitvami, pa je izrazito neposrečena. Poleg sprejetja zakona o fiskalnem
               pravilu bo treba spremeniti in dopolniti še Zakon o javnih financah, ki bo natančno
               opredelil fiskalni okvir. Potrebni bosta pokojninska in zdravstvena reforma ter
               reforma celotnega sistema socialne varnosti. To so reforme, ki bodo zagotavljale
               dolgoročno vzdržnost javnih financ. Mnenje poslank in poslancev Pozitivne Slovenije
               je, da mora biti ta naloga prepuščena prihodnji vladi.</p>
               <p>Zato je smiselno, da se tudi zakon o fiskalnem pravilu vključi v ta paket. V
               Pozitivni Sloveniji menimo, da ključ do boljše prihodnosti ni pretirano varčevanje in
               zategovanje pasu. Pri tem mislimo tako na državo kot tudi na naše državljanke in
               državljane. Ključ do boljše prihodnosti in konsolidacije javnih financ je povrnitev
               zaupanja socialnih partnerjev, strokovne javnosti ter državljank in državljanov.
               Ključ je v vzpostavitvi kompetentnih in odgovornih vodstev gospodarskih družb,
               predvsem v tistih, ki so v pretežni državni lasti. Uspešno upravljanje z državnim
               premoženjem bo državi kot lastniku zagotovilo ustrezne odnose za podporo razvojnim
               aktivnostim. Za ponoven gospodarski preboj Slovenije je nujno potreben zagon velikih
               infrastrukturnih projektov – na to smo v Pozitivni Sloveniji že velikokrat opozarjali
               –, ki bodo v širšo gradbeno panogo prinesli prepotrebna delovna mesta, obenem
               okrepili teritorialno strateški položaj Slovenije in zagotovili skladnejši regionalni
               razvoj. Na to v Pozitivni Sloveniji vseskozi opozarjamo. Vse to imamo v Pozitivni
               Sloveniji ne nazadnje zapisano tudi v programu, s katerim smo leta 2011 zmagali na
               volitvah, in od teh ciljev ne odstopamo.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Matevž Frangež bo predstavil stališče Poslanske skupine Socialnih demokratov.
            </p>
            </sp>
            <sp who="SDZ6:FrangežMatevž">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Uvodoma naj poudarim, da Socialni demokrati Predloga zakona o fiskalnem pravilu, kot
               ga je predlagala Slovenska demokratska stranke, ne bomo podprli. Ni res, da je ta
               zakon s svojimi rešitvami plod uskladitve med političnimi silami. Naj spomnim, da smo
               Socialni demokrati zapisu fiskalnega pravila v ustavo v naši poslanski skupini
               večinsko nasprotovali. Kljub temu pa smo konstruktivno pristopili k delovanju delovne
               skupine z ambicijo, da na čim bolj pameten način definiramo srednjeročno
               uravnoteženost javnih financ. Danes se v evropskem prostoru dogajajo pomembne
               spremembe. Predlagamo, da Slovenija ne prednjači z rešitvami, ki bodo zavezale naše
               možnosti, da na pameten način pospešimo gospodarsko rast in povečamo zaposlenost.
               Predlog tega zakona je točno to – omejitev možnosti Slovenije, da na pameten način
               uresniči tisto, kar Socialni demokrati vidimo kot naš ključni cilj, in to je
               povečevanje zaposlenosti preko pospeševanja gospodarske rasti. Naj pri tem omenim
               nekaj signalov in pomembnih poudarkov v teh dneh iz našega evropskega in mednarodnega
               okolja.</p>
               <p>Najprej, gospod Reza Moghadam, vodja evropskega oddelka Mednarodnega denarnega
               sklada, je te dni dejal: <q>"Dosledno zmanjšanje primanjkljajev proračunov zmanjšuje
               učinkovitost javnih investicij in deluje prociklično, kar vse skupaj podaljšuje efekt
               recesije."</q> Zapisano pomeni, da pravzaprav bolj kot težimo k ostrini uveljavljanja
               javnofinančnih zavor, tem bolj s tem zmanjšujemo možnosti za okrevanje. Naši kolegi
               socialisti so v Evropskem parlamentu prav včeraj kandidatu za šefa Evropske komisije
               Jean-Claudu Junckerju jasno povedali, da ima našo podporo, če bosta Evropska unija in
               Evropska komisija nekoliko sprostili zaveze po strogih javnofinančnih pravilih. To ne
               pomeni, da socialisti in socialdemokrati po Evropi nismo pripravljeni spoštovati
               podpisanega fiskalnega pakta, pač pa da nameravamo pri implementaciji določb
               fiskalnega pakta ravnati tako, da bo to delovalo anticiklično, torej da bo
               pospeševalo gospodarsko rast in povečevalo zaposlenost. Nemški zvezni minister za
               gospodarstvo in vicekancler Sigmar Gabriel je prav tako te dni dejal, da nihče ne
               želi večjega dolga. Toda primanjkljaje, visoke deficite držav lahko zmanjšamo le, če
               se vrnemo na pot gospodarske rasti.</p>
               <p>Spoštovane in spoštovani! Slovenija je zaradi bolečih odločitev, odločitev odhajajoče
               vlade poskrbela za to, da se gospodarska rast v Sloveniji krepi. Ne samo ocene vrste
               mednarodnih institucij, ki se z vsako novo objavo popravljajo navzgor, mi lahko danes
               že ugotovimo, da tudi uradna statistika beleži rast in da je v Sloveniji na nekaterih
               sektorjih, znotraj nekaterih panog rast pravzaprav zelo dobra. Še več, v obdobju
               zadnjih šestih mesecev smo priča aktivnemu zmanjševanju števila brezposelnih. Še
               decembra lani je bilo v Sloveniji, in to je bil absoluten rekord, 129 tisoč, skoraj
               130 tisoč brezposelnih. Danes, slabih šest mesecev kasneje, smo na številki 118 tisoč
               brezposelnih. In to ni posledica samo zmanjševanja vpisanih oseb v evidenco
               brezposelnih oseb, ampak je tudi posledica povečevanja zaposlenosti. Še posebej
               razveseljuje podatek, da smo uspeli preko okrepljene gospodarske rasti na eni strani
               in na drugi strani s ciljanimi ukrepi za povečano zaposlovanje mladih – oprostite,
               ker bom citiral ta podatek iz glave in se mogoče za nekaj sto razlikuje – v tem času
               povečati zaposlenost mladih za 7 tisoč mest. 7 tisoč mladih ljudi je v zadnjih šestih
               mesecih dobilo svojo priložnost in dobilo službo.</p>
               <p>Spoštovane in spoštovani! Ne glede na to, da si lahko v tem parlamentu med obema
               političnima poloma, med različnimi političnimi strankami medsebojno marsikaj očitamo
               o odgovornosti za to, da je Slovenija sploh prišla v ta položaj, velja danes
               poudariti, da je ne glede na različne vloge in različno mero odgovornosti ter krivde
               za pretekla ravnanja danes ključno, da se slovenska politika obstoječih in novih
               političnih sil zaveže, da bo pot gospodarske rasti nadaljevala, da bomo pospeševali
               gospodarsko rast in se vzdržali vseh tistih ravnanj, ki bi v dani situaciji lahko
               zavrla nadaljnje gospodarsko okrevanje. To je ključno in za to smo odgovorni vsi. In
               prvi korak, ki ga lahko k temu storimo, je to, da si ne zavežemo rok pri pametnem
               reševanju, ne samo naših javnofinančnih problemov, pač pa tudi pri vprašanju
               prestrukturiranja gospodarstva in povečanja zaposlenosti. Zato bi bilo danes dobro,
               da vsi skupaj predlagani zakon zavrnemo. V naših razpravah se zelo jasno kaže ena
               temeljna razlika: kaj razumemo kot gospodarstvo. Nekateri pravite, da je za
               gospodarstvo in za doseganje gospodarske rasti pomembno samo to, da imamo čim nižje
               davke in čim manj administrativnih ovir. Ta logika je po našem globokem prepričanju
               napačna. Napačna je zato, ker mi razumemo družbo kot celoto in razumemo, da imamo
               različne družbene podsisteme vzpostavljene na sedanji ravni tudi zato, da krepijo
               gospodarstvo.</p>
               <p>Mi javnega sektorja nimamo samega zase, ampak ga imamo zato, da daje ta javni sektor
               kakovosten input kakovostnih kadrov, družbene varnosti, stabilne države in reda
               gospodarstva, ker samo v takih okoliščinah lahko dobro gospodarstvo dobro deluje.
               Sistema socialne varnosti v tej državi nimamo zaradi tega, da je namenjen samemu
               sebi, ampak da pomaga tistim ljudem, ki na trgu ne morejo samostojno preživeti ali
               tistim, ki jim na njihovi poti ne uspe, ki se znajdejo v stiski. To je zelo pomemben
               idejni preskok. Mi moramo razumeti, da lahko ljudje dobijo svoj zalet za uresničitev
               svojih idej samo, če imajo trdna tla pod nogami, polje varnosti, nekaj, od česar se
               lahko pravzaprav odrinejo. Mi države in državne administracije nimamo zaradi tega,
               ker je namenjena sama sebi. Imamo jo zato, da ustvari urejeno gospodarsko okolje, da
               Slovenijo uspešno pozicionira na svetovni zemljevid, povečuje prepoznavnost te države
               kot atraktivne gospodarske lokacije. To so cilji, na katere bi se bilo treba
               osredotočiti. Socialni demokrati pa tega javnega sektorja in državne administracije
               ne branimo kar tako. Mi vemo, da ju je mogoče izboljšati. Mi vemo, da je mogoče
               povečati učinkovitost velikih agregatov porabe javnega denarja in da je vsak evro
               javnega denarja, ki ga namenimo v javno porabo, treba dvakrat obrniti zato, da iz
               vsakega evra vloženega denarja dobimo največji izkoristek v javno definiranih
               ciljih.</p>
               <p>Spoštovane in spoštovani! Predlagano fiskalno pravilo v zakonu SDS je strožje od
               zavez, ki smo jih podpisali kot država s podpisom fiskalnega kompakta. Socialni
               demokrati smo zavezani spoštovati ustavno normo, in to je, da poskrbimo, da Slovenija
               na pameten način srednjeročno uravnoteži svoje javne finance. Toda dajmo to storiti
               na način, ki bo povečeval možnosti našega gospodarstva, ki bo povečeval možnost za
               zaposlovanje, ker je to edini pravi način, da na koncu uredimo tudi javne finance.
               Naj ne bodo javne finance prve, na katere pomislimo v času, ko se moramo soočiti s
               krizo. Pomislimo najprej na to, kako bomo povečali možnosti za to, da povečamo
               javnofinančne prihodke preko povečane gospodarske rasti. Zato pozivamo celoten
               slovenski politični prostor in ta parlament, da ta predlog zavrnemo, v nadaljevanju
               pa se osredotočimo na ukrepe, ki bodo Sloveniji koristili, ji razširili možnosti, ne
               pa teh možnosti omejevali.</p>
               <p>Spoštovane in spoštovani! Socialni demokrati bomo predlog zakona zavrnili.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Jani Möderndorfer bo predstavil stališče Poslanske skupine Zavezništvo Alenke
               Bratušek.</p>
            </sp>
            <sp who="SDZ6:MöderndorferJankoJani">

               <speaker>JANI MÖDERNDORFER (PS ZaAB):</speaker>

               <p>Spoštovani!</p>
               <p>Danes bomo na dolgo razpravljali o fiskalnem pravilu. Fiskalno pravilo, ki smo ga
               zapisali v ustavo, in to konec maja leta 2013. V besedilo ustavnega zakona pa smo
               zapisali, da je izvedbeni zakon treba sprejeti v roku pol leta ter da se fiskalno
               pravilo prvič uporabi za pripravo proračuna leta 2015. Torej, ne moremo zanikati, da
               zamujamo s samim izvedbenim zakonom, lahko pa rečemo, da smo princip fiskalnega
               pravila upoštevali ob sprejetju proračuna za leto 2015, ko smo ga, kot veste,
               sprejeli 15. novembra 2013. Ob proračunu se je sprejemal tudi Zakon o izvrševanju
               proračunov Republike Slovenije za leti 2014 in 2015, ki je tudi določal primerno
               porabo občin in ki je bila deležna velike kritike tudi današnjih predlagateljev. Pa
               poglejmo, kaj fiskalno pravilo sploh je. Danes bomo verjetno slišali tudi o zlatem
               fiskalnem pravilu. Pa je razlika? Fiskalno pravilo ali zlato fiskalno pravilo? Veliko
               je bilo govora o tem. Razlika seveda nedvomno je med enim in drugim. Zlato pravilo
               omejuje zadolževanje za tekoče potrebe, načeloma pa dovoljuje zadolževanje za
               investicijske namene, medtem ko samo fiskalno pravilo predvideva uravnotežene
               prihodke in odhodke proračunov brez zadolževanja.</p>
               <p>In mi govorimo o fiskalnem pravilu in ne o zlatem fiskalnem pravilu. Govorimo o tem,
               da je treba uravnotežiti prihodke in odhodke, pa ne samo državnega proračuna, tudi
               proračuna pokojninske in zdravstvene blagajne. Prav tako morajo biti uravnoteženi
               proračuni občin, v višini dolga pa se prišteva tudi dolg k obveznostim današnjega SDH
               oziroma bivšega Soda, Kada in pa seveda tudi Darsa in DUTB. Torej, govoriti o tem, da
               je samo državni proračun tisti, ki ga fiskalno pravilo zadeva, je nekorektno in
               netočno. S samo uveljavitvijo fiskalnega pravila, s samim sprejetjem izvedbenega
               zakona bodo zajeta vsa področja države, kjer je država ali lokalna skupnost tudi
               prevladujoči lastnik. Zakaj tako poudarjamo to samo dejstvo? V Zavezništvu Alenke
               Bratušek ne nasprotujemo samemu fiskalnemu pravilu. Še več, menimo, da je fiskalno
               pravilo eden ključnih gradnikov stabilnih in uravnoteženih javnih financ. To smo ne
               nazadnje tudi zapisali v naš program. Spoštovani, kot izhaja iz samega predhodnega
               naštevanja, odločitev, kakšno naj bo fiskalno pravilo, ni nekaj, kar bi vzeli tako na
               lahko. Zažrlo se bo v vse pore družbenega življenja, zato predvidevamo, da se tak
               izvedbeni zakon sprejema z dvotretjinsko večino v parlamentu.</p>
               <p>Prav tako pa je zaželeno, da se doseže čim širše soglasje o njegovi obličnosti in
               vsebini z ostalimi deležniki. Pa to lahko trdite, spoštovani predlagatelji, da ste
               dosegli, ste dosegli soglasje, pa če se omejim na parlament, da ste dosegli zahtevano
               dvotretjinsko soglasje. Minister za finance je sklical in skliceval usklajevanja na
               temo fiskalnega pravila. Vabljeni smo bili predstavniki vseh parlamentarnih strank,
               in vse parlamentarne stranke smo sodelovale na samih usklajevanjih. In kakšen je bil
               izplen samih usklajevanj? Zadnja informacija je, da so ostale odprte točke. Začnimo s
               fiskalnim svetom. Fiskalni svet, ki je po našem mnenju ključen nadzorstveni neodvisni
               organ, ki bi naj po interpretaciji enih imel več operativnih pristojnosti v zvezi s
               samim nastopom ali prenehanjem izjemnih okoliščin. Po drugih interpretacijah teh
               pristojnosti praktično sploh ne bi smel imeti. Po eni razlagi bi moral biti fiskalni
               svet imenovan z dvotretjinsko večino, po drugi ga sploh ne bi smeli urejati znotraj
               zakona o fiskalnem pravilu. Evropska unija, naj samo spomnim, pričakuje in zahteva,
               da bo fiskalnemu svetu omogočeno podajanje neodvisnih ocen in mnenj v zvezi z
               javnofinančno politiko. Vlada pa bi takšne ocene in mnenje morala spoštovati. Žal se
               prav današnji predlagatelji s takšno zahtevo v resnici sploh ne strinjajo.</p>
               <p>Odprto je ostalo tudi vprašanje glede določanja izjemnih okoliščin, meril za izjemne
               okoliščine, obseg možnega odstopanja od fiskalnega pravila ter določitev potrebne
               večine, ki bo lahko odločala o morebitnem obsegu odstopanj od fiskalnega pravila.
               Zelo pomembno vprašanje, kakšne naj bodo politične posledice v primeru odstopanj od
               fiskalnega pravila – no, tudi to je vprašanje, ki je po mojem vedenju še vedno
               odprto. Ali lahko glasujemo o zaupnici vlade ali je ustavna obtožba v primeru
               neuresničevanja fiskalnega pravila tista prava sankcija? Ali pa je odločitev
               predsednikov strank dovolj in se prepusti zgolj predsednikom strank odločitev, kako
               ravnati v primeru, ko vlada ne spoštuje fiskalnega pravila? Ali je vlada sploh lahko
               odgovorna za, na primer, nespoštovanje pravila na ravni lokalne skupnosti? Kako pa je
               z neodvisnostjo lokalne skupnosti? Nadalje. Nekje v Predlogu zakona o fiskalnem
               pravilu, ki ga danes obravnavamo, sem tudi prebral, da mora fiskalno pravilo veljati
               že v polni meri za proračun leta 2015. Res? To drži? V ustavnem zakonu že tako piše,
               vendar ali ni Evropska unija članicam zaradi oteženih makroekonomskih okoliščin
               določila rok za dosego strukturne uravnoteženosti proračunov države? Če se ne motim,
               pa verjamem, da se ne, je za nas ta rok ta trenutek določen do konca leta 2017.</p>
               <p>Torej, zavajanje pri tako pomembnem vprašanju, kot je fiskalno pravilo, nikakor ni na
               mestu. Verjamem celo, da je škodljivo, pa verjamem tudi, da se vi s tem ne
               obremenjujete. Pač malo zavajanja tu, malo tam – vse za dosego enega in enostavnega
               cilja. Naštel sem točke, ki so ostale nedorečene. Uskladili naj bi jih predsedniki
               strank, in kot vem, jih seveda niso. Danes pa naj bi po 6 urah razprave uspeli
               uskladiti po mojem mnenju bistvene elemente izvedbenega zakona. Sam nisem prepričan,
               zato dopuščam, seveda je vse možno, vendar ne verjamem, že po teh prvih izjavah
               oziroma predstavitvah, da bi se to res zgodilo. V Poslanski skupini Zavezništva
               Alenke Bratušek menimo, da je zaradi vseh zgoraj naštetih razlogov vprašanje
               izvedbenega zakona o fiskalnem pravilu tako zahtevna tema, da je edino prav, da
               odločitev o tem sprejme nov sklic Državnega zbora. Naše mnenje je, da morajo biti
               tako pomembna vprašanja, ki zajemajo praktično vse pore življenja, usklajena,
               sprejeta pa tudi s strani vlade, ki ima polna pooblastila, in potrjena s strani
               Državnega zbora, ki ni v predvolilnem času in v času volilne histerije in norije.
               Zavajanja predlagateljev glede nujnosti sprejetja tega zakona danes, glede nujnosti
               po strukturni uravnoteženosti proračuna za leto 2015, pa tudi po sami zahtevani
               donosnosti za slovenske obveznice, ki naj bi bile prav zaradi umanjkanja zakona višje
               <gap n="..."/> Tovrstna zavajanja so prav to – sama zavajanja. Nič od tega seveda ni res.</p>
               <p>Evropska unija nam je določila rok do konca leta 2017. Zahtevani donosi vztrajno
               padajo in gredo proti 3 %. Javni dolg pa je v letu 2013 narasel zaradi sanacije
               bančnega sistema, nekoliko pa še narašča zaradi razdolževanja podjetij. In to so v
               resnici sama dejstva. Torej, slovenski javni dolg se je povečeval vsa leta od leta
               2008 naprej. Če odmislimo leto 2013, ki je bilo z vidika obsega povečevanja res
               enkratno, se je povečeval med koncem leta 2008 in koncem leta 2012 za dobrih 30 %
               bruto družbenega proizvoda, kar pomeni, da je približno 8 točk BDP letno v povprečju,
               in to skozi vsa leta. V tem obdobju so bile na oblasti različne vlade, kar pomeni, da
               se moramo pogovarjati o javnofinančnih trendih brez enkratnih ukrepov. Če nekoliko
               bolj podrobno razdelamo strategijo za zmanjševanje dolga in jo ločimo na enkratne
               ukrepe na eni strani in na trajnejše ukrepe za znižanje dolga na drugi strani, lahko
               vidimo, da sta obe vrsti ukrepov opisani in začrtani s sprejetjem programa
               stabilnosti. Sanacija bančnega sektorja je Slovenijo stala približno 15 % bruto
               družbenega proizvoda, tisto, kar je že bilo izvedeno, in tisto, kar se še načrtuje za
               dokončanje v letošnjem letu.</p>
               <p>Kot omenjeno, v programu stabilnosti je preostanek ukrepanja v bančnem sektorju v
               letošnjem letu predviden zato, ker nam v lanskem letu zaradi izvedenih postopkov, ki
               so se vlekli dalj časa, kot smo predhodno načrtovali, ni uspelo dokončati. Brez
               dodatnega ukrepanja v bančnem sektorju Vlada v programu stabilnosti načrtuje
               javnofinančni primanjkljaj na ravni 3,2 % BDP. To je popolnoma identično, kot smo ga
               načrtovali v lanskoletnem programu stabilnosti, in je popolnoma skladno z začrtano
               postopno javnofinančno konsolidacijo. Smo pod obvezo, da znižamo primanjkljaj širšega
               sektorja države pod 3 % BDP do leta 2015. Naša javnofinančna strategija pa je
               popolnoma v skladu s pričakovanji Evropske unije, zahtevami EU in našimi zavezami do
               EU. Drži, zakon o fiskalnem pravilu bi moral biti sprejet, pa še ni bil. Ne glede na
               to, da tega zakona še ni, pa je javnofinančna politika, kot tudi sledi iz programa
               stabilnosti, naravnana na postopno javnofinančno konsolidacijo. Vlada je postopni
               javnofinančni konsolidaciji zavezana in jo tudi izvršuje preko sprejetih proračunov
               za leti 2014 in 2015. Zato je ta skrb, da se bodo javne finance razletele brez
               sprejetja tega zakona, pretirana in ponovno samo zavajanje.</p>
               <p>V Poslanski skupini Zavezništva Alenke Bratušek zaradi vseh naštetih razlogov in
               zavajanj tega zakona ne bomo podprli. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Marko Pavlišič bo predstavil stališče Poslanske skupine Državljanske liste.
            </p>
            </sp>
            <sp who="SDZ6:PavlišičMarko">

               <speaker>MARKO PAVLIŠIČ (PS DL):</speaker>

               <p>Hvala za besedo, spoštovani gospod predsednik. Spoštovane kolegice in spoštovani
               kolegi!</p>
               <p>Državo spraviti v tirnice razumne javne porabe je bil ključni cilj Državljanske liste
               na prejšnjih volitvah. Dve koaliciji smo potrebovali za to. Minister Janez Šušteršič
               je uspešno prepričal takratne koalicijske partnerje, opozicije pa žal ne. To smo
               dosegli potem v novi koaliciji. Žal so si ti koalicijski partnerji vmes premislili. V
               ustavo smo tako zapisali zlato fiskalno pravilo, sedaj pa je čas za naslednji korak –
               izvedbeni zakon. <q>"Zlato pravilo je ključnega pomena za preprečevanje akcij ekonomske
               politike, ki bi s skokovito rastjo dolga skušala nadomestiti strukturne spremembe v
               javnih financah, za politiko, ki lovi glasove volivcev in katere ročnost tipično ne
               preseže 4 let,"</q> je zapisal mag. Rado Pezdir. Če se ozremo v zadnja krizna leta, lahko
               vidimo, da ročnost politike ne da ne preseže 4 let, niti doseže jih ne. Politika
               zadnjih nekaj let ima ročnost maksimalno nekaj mesecev. <q>"Bistveno lažje je najemati
               dolgove kot iskati konsenz s socialnimi partnerji in spreminjati osnove ekonomske
               strukture. Ne nazadnje pomeni spoštovanje zlatega pravila prisilo za racionalno
               upravljanje javnih financ. Povedano drugače: namesto najemanja dolgov, da bi se
               zapolnile luknje pri, recimo, Zavodu za zdravstveno zavarovanje, bi bila ekonomska
               politika prisiljena iz sistema izrezati najrazličnejše lovce na rente in tiste, ki
               parazitirajo na javnem denarju. Podobno na pokojninski sistem ne bi gledali kot na
               predmet političnega kupčkanja, ampak kot iskanje socialne in javnofinančne
               vzdržnosti. Če zlatega pravila ne bo, se bojim, da se bo igra z zadolževanjem
               nadaljevala toliko časa, dokler ne bo financiranje vseh blagajn tako daleč od
               ekonomskih osnov, da bo zaradi odplačevanja dolgov prišlo do sesutja javnih
               financ."</q></p>
               <p>Lepše, kot je to zapisal Rado Pezdir, je težko zapisati. Uravnotežena in stabilna
               politika javnih financ, predvidljivost in previdnost pri zadolževanju pa je ključ
               tudi do nižje obrestne mere pri še vedno potrebnem zadolževanju. Dolgovi, najeti v
               preteklosti, nam zapadajo in jih je treba refinancirati. Če bi takrat, ko smo jih
               originalno najemali, tako pridobljena sredstva pametno investirali, bi iz donosov z
               lahkoto odplačali ne le obresti, ampak tudi glavnico. Pa jih nismo. Kredite smo
               večinoma zapravili za sprotno porabo. In na tej točki danes se vprašamo, kaj smo
               dobili za teh dobrih 25 milijard evrov, kolikor znaša dolg centralne države na dan
               30. 4. 2014? Koliko delovnih mest smo s tem ustvarili, da imamo 120 tisoč
               brezposelnih? Koliko smo izboljšali konkurenčnost slovenskega gospodarstva, da padamo
               iz leta v leto? Kako dobre sisteme javnih servisov imamo? Imamo šolstvo, ki
               izobražuje vrhunske strokovnjake, ki dvigajo dodano vrednost gospodarstvu nad nivo
               sosednjih držav? Imamo zdravstvo, kamor se hodijo zdraviti tudi tujci, ali takšno, da
               hodijo naši pacienti v tujino? Imamo drugi tir in tretji pomol za ta denar? Kaj smo
               dobili za teh 25 milijard evrov? Kako uspešno smo investirali teh 25 milijard in
               koliko jih imamo namen investirati še v prihodnje?</p>
               <p>Ali pa je morda čas, da si sami priznamo, da ne gre za investicije, ampak golo
               zapravljanje, da je čas za zapravljivost že davno minil in da je sedaj čas za razumno
               finančno politiko, politiko, ki jo določa zapis zlatega finančnega pravila v ustavo
               in jo izvedbeni zakon še natančneje operacionalizira. Če bi namesto zapravljanja že
               izvajali razumno finančno politiko, ne bi potrebovali niti vpisa v ustavo niti
               izvedbenega zakona, ampak potem ne bi potrebovali niti 4 tisoč 500 milijonov evrov
               letos za servisiranje dolga, niti 2 tisoč 700 milijonov za naslednje leto, niti 3
               tisoč 700 milijonov leta 2016, pa nato še 2 tisoč 700 milijonov v letih 2017 in 2018.
               In ker te razumne finančne politike ni bilo, jo moramo vzpostaviti preko ustave. Ta
               korak smo že naredili. To je treba še operacionalizirati preko izvedbenega zakona. In
               ker smo v predvolilnem času, naj ponovim še skupno številko za naslednje štiriletno
               obdobje. 12 milijard bo treba zagotoviti samo za servisiranje javnega dolga, 12
               milijard. Da ne bo potem po volitvah, ko bo treba sprejemati ustrezne rešitve,
               jamranje, da ta in ta ni vedel, v kaj se dejansko spušča. Pa da ne bo pomote, ustavne
               določbe veljajo tudi brez izvedbenega zakona, kar pomeni, da je lahko predsednik
               Vlade ali predsednica podvržena ustavni obtožbi, če je proračun neprimerno oziroma
               neustavno sestavljen.</p>
               <p>Ampak da se izognemo raznim kolobocijam, ali je nek proračun v redu ali ne, glede na
               to, katero matematično formulo vzamemo za izračune in ali je računal Mencinger ali
               Masten, Križanič ali Šušteršič, je izvedbeni zakon treba sprejeti. Zlato fiskalno
               pravilo se podobno kot trojka predstavlja kot troglavi zmaj, ki komaj čaka, da požge
               socialno državo Slovenijo. Ravno nasprotno. Švedska uporablja fiskalno pravilo v
               ustavi že 10 let. Fiskalno pravilo ne določa, ali naj bo neka država velika ali
               vitka, ali naj bo socialna ali ne. Tudi s fiskalnim pravilom je država lahko
               socialna. Fiskalno pravilo ne določa deleža državne porabe, in le-ta je na Švedskem
               še višji kot v Sloveniji. Me prav zanima, koliko Slovencev danes podpiše za Švedsko.
               Verjetno precej več kot za to, kar imamo v Sloveniji trenutno. In zato nam naši
               ljudje odhajajo v tujino. Res pa je nekaj – brez izvedbenega zakona je razlaga
               ustavnega vpisa lahko precej bolj svobodna in prosta. In ja, kakšna od razlag bi
               lahko tudi porodila ogenj bruhajočega zmaja. Da pa se to ne bi zgodilo, je treba
               sprejeti ta izvedbeni zakon, ki določa, da lahko v slabih letih ustvarimo tudi zmeren
               proračunski primanjkljaj, da država lahko takrat deluje proticiklično, in določa, da
               to potem v dobrih letih pokrijemo in si ustvarimo še nekaj zaloge za bodoče
               cikle.</p>
               <p>Še več, od načela srednjeročne uravnoteženosti javnih financ, ki je temeljno načelo,
               zapisano v ustavo, se lahko odstopi v primeru znatnega poslabšanja gospodarskih
               razmer, pa tudi v primeru naravnih in drugih nesreč ali drugih nepredvidljivih
               dogodkov, kar pomeni, da izvedbeni zakon vnaša možnosti za izjeme, če bi bilo to
               potrebno. Zakon tudi določa minimalno hitrost odpravljanja odstopanj, to je 0,5
               odstotne točke bruto domačega proizvoda na leto, kar znese cca 170 milijonov evrov
               letno, kar je recimo manj kot petina tega, kar bomo letos plačali le za obresti na
               javni dolg. Ali recimo manj, kot prinese dvig DDV. Ali je 170 milijonov možno
               prinesti notri? Seveda je. Na kakšen način, je pa odvisno od tega, ali se bomo
               odločili varčevati pri državljanih ali pri državi. Z višjimi davki silimo v
               varčevanje državljane. Z nižjo porabo pa naj varčuje država oziroma tisti, ki so
               prisesani na njene seske. Pa da ne bo pomote – daleč od tega, da bi trdil, da so vsi,
               ki poslujejo z državo, skorumpirani in nesposobni. Ravno nasprotno, večina jih deluje
               dobro in pošteno, ampak ne smemo si pa zatiskati oči, da obstajajo tudi tisti drugi,
               tisti, ki jih čedalje bolj preganja tudi NPU. Svetih krav več ni in prav je tako.</p>
               <p>Vendar pa nista na voljo le pot varčevanja državljanov ali države. Seveda je
               varčevanje potrebno, še bolj pa racionalna poraba. Veliko pa lahko naredimo tudi na
               rasti BDP. Pa ne s tem, da preko novega zadolževanja financiramo tako imenovane
               velike nacionalne projekte. Če se namreč zadolžimo za milijardo in s tem financiramo,
               recimo, drugi tir, se moramo zavedati, da bo veliko tega denarja odšlo direktno, del
               pa indirektno v tujino. Nismo več v času gradnje Hooverjevega jezu, ko se je še
               veliko gradilo z lopatami, ki jih znamo izdelati tudi v Sloveniji. Sedaj se gradi z
               bagri in kiperji, ki jih v Sloveniji žal ne delamo. Šofer bo dobil plačo,
               amortizacija strojev bo šla pa za gospodarsko rast Nemčije. Kdo je, recimo, gradil
               streho v Stožicah? Ni bil to Trimo, Nemci so bili. In potem dobimo drugi tir in ga
               upravljajo Slovenske železnice, kar pomeni, da jim še vsako leto plačujemo, da so
               tiri prevozni. Namesto donosa te investicije dobimo dodatne stroške v proračun.
               Vendar se zadeva lahko spelje tudi drugače. Naj izgradnjo financira zasebni sektor v
               javno-zasebnem partnerstvu in dobimo prednosti gospodarskega zagona, ki jih prinese
               gradnja, vendar brez državnega zadolževanja. Dobimo drugi tir, ki bo sprostil
               transportne tokove in spodbudil gospodarstvo, vendar brez novih stroškov za
               proračun.</p>
               <p>Tudi na področju izboljšave poslovnega okolja lahko brez denarja naredimo veliko,
               ampak smo znova pri zasebnih vrtičkih v obliki agencij, uradov, inštitucij, ki
               namesto spodbujanja gospodarstva le-tega dušijo. Razumna finančna politika, ki jo
               prinaša izvedbeni zakon o fiskalnem pravilu, je mogoča, vendar se bo za to marsikdo
               moral odpovedati svojim vrtičkom, ki jih nekdo želi obdržati zase, v resnici pa nima
               ne sredstev in, roko na srce, niti znanja, da bi jih učinkovito obdeloval. Vsaj v
               zadnjih 20 letih tega ni pokazal. Glasovanje proti izvedbenemu zakonu o fiskalnem
               pravilu je tako glasovanje za zaščito vrtičkov, kjer se z javnimi sredstvi dela, dela
               in deli v zasebnem interesu. Eno je jasno – porabiti ne smemo več kot ustvarimo, če
               seveda želimo dobro svojim otrokom. Če pa gledamo le na lastne interese, potem pa naj
               ta zabava na kredo še kar naprej traja. Že ob vpisu v ustavo je bilo veliko govora o
               tem, da to pišemo zaradi drugih. Če vas to tolaži, potem se tolažite s tem tudi sedaj
               in podprite zakon. Ampak mi to rabimo predvsem zaradi nas samih oziroma še bolje,
               zaradi naših otrok, da bodo od nas prejeli še kaj drugega, ne le dolgove, da jim bomo
               prepustili suvereno državo, ne pa države, ki bo morala delovati pod diktatom
               tujcev.</p>
               <p>Naše suverenosti trenutno ne ogroža tuja vojska, ogroža pa jo naša nespametnost, naše
               zadolževanje. Mi v naslednjih letih potrebujemo le za odplačilo zapadlih dolgov 12
               milijard evrov. Ker v proračunu tega presežka verjetno ne bomo imeli, imamo le dve
               poti: ali si izposodimo za poplačilo teh preteklih dolgov ali pa prodamo kaj od
               državnega premoženja. Danes se še lahko odločamo o razumni prodaji, tudi kakšni
               zadrugi, ki jo lahko ustanovijo s svojim denarjem deležniki v posamezni zgodbi, če
               tako želijo. Ko pa bomo v situaciji, da nam bo dolg zrasel preko glave, pa o tem ne
               bomo odločali sami. Takrat pa bomo morda prisiljeni tudi v kakšno razprodajo. Seveda
               je vedno na voljo tudi grška pot. Enostavno rečemo, da ne zmoremo in nam bodo
               priskočili na pomoč. Gospodje iz ECB, IMF in Evropske komisije bodo spakirali kovčke
               in nam prišli povedati, pod kakšnimi pogoji nam lahko pomagajo. Njihov osnovni cilj
               bo, da nam dajo takšne pogoje, na osnovi katerih bomo lahko vse dolgove poplačali,
               te, ki nam jih bodo odobrili za premostitev težav, in tudi vse ostale. Njihov cilj
               ni, da imamo takšno državo, kot si jo želimo sami, njihov cilj je, da so dolgovi, ki
               smo jih najeli, poplačani. Ali se bomo zato morali zavezati k bolj ostrim ali k bolj
               milim ukrepom, kot Grčija, Portugalska ali Španija, bomo še videli.</p>
               <p>Menim, da je bolje, da sami sprejemamo ustrezne ukrepe, kot pa da na krilih
               neracionalnega trošenja javnih sredstev čakamo trojko. Potem pa bomo morda res lahko
               govorili o tem, da moramo razprodajati naše premoženje, zato ker ga nismo želeli
               razumno prodati sami, ko je bila za to priložnost. Vsako leto, ko imamo proračunski
               primanjkljaj, se moramo za pokritje le-tega zadolžiti. Če je to milijarda in pol,
               pomeni to naslednje leto ob 4-odstotni obrestni meri 60 milijonov evrov. 60 milijonov
               evrov manj za šole, ceste, pokojnine in zdravstvo, in tako je iz leta v leto težje
               zapreti to proračunsko luknjo. Zaradi ohranjanja doseženih standardov moramo voditi
               razumno fiskalno politiko, takšno, kot smo jo zapisali v ustavo in jo zapisujemo
               sedaj v izvedbeni zakon. Debata, ali je higienično ali ne, da se takšen zakon
               sprejema pred volitvami, je popolnoma neprimerna. Ta zakon bi že morali sprejeti.
               Glede na to, da pa smo že v predvolilnem času, pa je sploh primerno, da ga sprejmemo
               sedaj, da bo vsem, ki kandidirajo na volitvah, jasno, v kaj se spuščajo, da bo zaveza
               delu v skladu z ustavo pomenila zavezo principu Ne živimo preko lastnih zmožnosti, da
               je za predvolilne bombončke ali tablice treba navesti tudi finančne vire, da je bilo
               življenja na kredit dovolj, da je treba delati. Pa da smo si na jasnem, tukaj ne
               govorim o življenju delavcev – ti vsak dan na svoji koži občutijo, kaj pomeni
               fiskalno pravilo, da ne smeš porabiti več kot zaslužiš –, govorim o državi in tistih,
               ki so nanjo prisesani.</p>
               <p>Drage kolegice in dragi kolegi! Preden pritisnete za ali proti, pomislite, koliko
               vrtcev in šol, knjig in šolskih malic, operacij na srcu in pokojnin bomo še porabili
               zgolj za plačilo obresti. Samo letos obresti znesejo 500 vrtcev, v vsaki slovenski
               občini dva, vsaj dva. Omenjeno je bilo proticiklično delovanje. Izkušnje minulih let
               kažejo, da smo proticiklično le trošili, delali pa smo ravno kontra. Smo v krogu
               držav, ki je s proticikličnim ekstenzivnim trošenjem v ciklu doživela enega največjih
               padcev, in pobiramo se najpočasneje od vseh. Čas je za spremembo naše do sedaj očitno
               napačne finančne politike. V Državljanski listi smo dve koaliciji delali na tem, da
               se država spravi v tirnice razumne javne porabe. Podporo temu zakonu vidimo kot tisti
               zadnji korak k temu cilju.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Franc Bogovič bo predstavil stališče Poslanske skupine Slovenske ljudske
               stranke.</p>
            </sp>
            <sp who="SDZ6:BogovičFranc">

               <speaker>FRANC BOGOVIČ (PS SLS):</speaker>

               <p>Lep dober dan, predsednik, spoštovani kolegice in kolegi!</p>
               <p>Govorimo o izvedbenem zakonu o fiskalnem pravilu. Poenostavljeno povedano govorimo o
               tem, da tudi v Sloveniji sprejmemo zakon, s katerim bomo zavezali tiste, ki trošimo
               javni denar, da pač v življenju ne moreš trošiti več kot ustvariš. Če kakšno leto
               stiska, se najde tudi pot, da prebrodiš tisto leto, vendar moraš v letu, dveh, treh
               te račune poravnati in normalno imeti v prihodnosti urejene finance. To enostavno
               obrazložitev smo sprejeli kot članica evropske skupnosti leta 2012 v regulativi
               evropske skupnosti, poskušali v tem istem letu tudi sprejeti fiskalni zakon, ki je
               bil deležen tudi ustavne presoje. V letu 2013, ko je bila sprememba vlade in ko je
               sedanja koalicija, ki je razpadla, dobila žezlo države v roke, je pač ugotovila, da
               je to, kar je prejšnje leto govorila, v neskladju s tem, kar je treba narediti, in se
               je potrudila skupaj z opozicijo, da smo 24. maja 2013 sprejeli spremembo ustave, v
               kateri smo zapisali fiskalno pravilo in se zavezali, da bomo v šestih mesecih tudi
               sprejeli zakon, o katerem govorimo danes, ki bo podrobneje reguliral določila, kaj
               naredimo v letih, ko je recesija v državi, kaj naredimo takrat, ko nas prizadenejo
               elementarne nesreče in kako na dolgi rok uredimo javne finance.</p>
               <p>Treba je imeti 60 glasov, ustavno večino za to, da takšen zakon sprejmemo. Po
               stališčih poslanskih skupin več kot očitno danes to ne bo šlo skozi. Morali pa bi
               takšen zakon sprejeti že v novembru lanskega leta. Zato mislim, da ni nobenega
               razloga za to sprenevedanje, da je še vedno dovolj časa in da bomo tudi v prihodnje
               pač to morali urejati. Zakon bi pač morali uskladiti, in za uskladitev tega zakona
               je, tako kot je bilo danes rečeno, treba storiti še marsikaj več kot samo spisati
               ustavni zakon. Treba se je odločiti, na kakšen način bomo gospodarili v državi. Ko
               smo lanskega septembra v Slovenski ljudski stranki videli, da po skoraj pol leta
               vladanja vlade gospe Alenke Bratušek ni na vidiku jasnih ukrepov, smo se odločili, da
               predlagamo, da se usedemo skupaj in da s tehnično vlado ugotovimo, kaj je treba
               storiti v dveh letih – takrat sta bili še dve leti mandata našega parlamenta –, in da
               to izvedemo. Naša pobuda je bila deležna na nek način posmeha. Takrat sem dejal, da
               je Vlada operativno nesposobna. To se je do danes več kot očitno pokazalo. In zato
               imamo predčasne volitve, smo v predvolilnem času.</p>
               <p>V Slovenski ljudski stranki smo danes, ko je še čas pred volitvami, ko se lahko
               stranke tudi jasno zavežejo, kaj bodo naredile, spisali in poslali vsem strankam
               Zavezo o državniški drži – Deklaracijo 5. Govorimo o petih ukrepih, katere je treba
               storiti in katere mora odgovorna državniška politika izvesti ne glede na to, ali je v
               koaliciji ali v opoziciji. V Slovenski ljudski stranki smo dokazali v preteklosti kot
               opozicijska stranka, da znamo podpreti pokojninsko reformo, čeprav je to reforma, ki
               najbrž ne prinaša kakšnih velikih političnih točk. Stopili smo skupaj tudi pri
               pripravi fiskalnega pravila, se zavedali v polnem pomenu besede, kaj to pomeni, da to
               pomeni, da poiščemo ukrepe, s katerimi bomo spodbudili gospodarsko rast, da bomo
               zbrali več davkov, na drugi strani pa tudi posegli v porabo tam, kjer to lahko
               naredimo. In zato rabimo širši konsenz. Zato tudi v tej deklaraciji Zaveza o
               državniški drži – Deklaracija 5 ponujamo pogovor, dogovor pred volitvami, da se o
               temah, kot so zdravstvena reforma, ureditev javnih financ in uveljavitev fiskalnega
               pravila, izboljšanje poslovnega okolja, enakomeren razvoj Slovenije, izboljšanje
               pravne države in dvig etičnega delovanja politikov, zavežemo in podpišemo pred
               volitvami in da v enem letu na začetku novega mandata ne glede na to, kje bo katera
               politična stranka, ali v koaliciji ali v opoziciji, sprejme zavezo, da bo tvorno,
               državotvorno delovala in da se bo na teh ključnih projektih opredelila in usmerjala v
               prihodnost, ne iskala zaveznikov na ulici, med sindikati in ne vem kje, da potem
               takšni projekti padejo.</p>
               <p>Upam, da bo v 14 dneh, v katerih želimo še dopolniti in pa tudi izboljšati to
               deklaracijo, čim več podpisnikov, ki se bodo pred volitvami zavezali k takšnim
               nameram. Pri omenjenem zakonu, ki je danes v obravnavi, je kar nekaj določil, s
               katerimi mislim, da se vse stranke enostavno strinjamo in smo enotni, kar se tega
               tiče. Na usklajevalnih sestankih, ki so v preteklosti potekali, je bilo še nekaj
               neskladij. Če opazujem ta zakon in če pogledam, v čem je v navzkrižju s tistim, kar
               je bilo v nekem dokumentu na usklajevanjih, je ključni razkorak pri vlogi fiskalnega
               sveta. Fiskalni svet, vsaj po mnenju tistih, ki so z vrst strokovnjakov sodelovali z
               nami, s Slovensko ljudsko stranko – ugotavljajo podobno, kot se je ugotovilo v
               pravosodju, da če država želi delovati, rabi poleg izvršne in parlamentarne,
               zakonodajne veje še sodno vejo. In žal tudi v slovenskih financah na nek način rabimo
               nekega močnega arbitra, ki bo povedal, ali prav gospodarimo ali ne. Zakaj ga rabimo?
               Zato, ker – kaj smo v Sloveniji počeli zadnjih pet let? Zadnjih pet, šesto leto teče,
               to je v letih od nastanka gospodarske krize. Enostavno nismo znali odreagirati na to
               krizo in smo se z 8 milijard dolga povzpeli sedaj na 28 milijard.</p>
               <p>Da ne bo nesporazuma, tudi sam mislim, da je kar precej razlogov za to, da je ta dolg
               danes takšen, tudi pred letom 2008. Tudi v tem delu, ki smo ga porabili za sanacijo
               bančnega sistema, je večina razlogov v letih vse od leta 2002 pa do leta 2008, in to
               ceno sedaj plačujemo, ker je v gospodarstvu bila miselnost, da se bosta lahko izvedli
               privatizacija in gospodarska rast in da bodo vsi tudi živeli na visoki nogi. Vendar
               ta del je tam 3, 4, 5 milijard do sedaj. Vse ostalo od teh 20 milijard, 10 tisoč
               evrov dodatnega dolga na vsakega Slovenca, ki je nastal v teh 5 letih, pa gre na
               račun prevelike porabe oziroma neusklajenih prilivov in odhodkov. Mi smo, spoštovani
               kolegice in kolegi, v teh letih vsakega Slovenca zadolžili za 10 tisoč evrov več. To
               pomeni, da je tričlanska družina v teh 6 letih dolžna za 30 tisoč evrov več dolga. In
               če kdo danes pravi s tega mesta, da to ni resna zadeva, da o tem ni treba govoriti,
               da imamo še čas, da bomo o tem nekoč govorili in da je najbrž še kar poraba tista
               prava usmeritev naše države, mu s tega mesta trdim, da ima napačen pogled. Tudi sam
               sem eden tistih, ki stavim, in tudi v programu Slovenske ljudske stranke, novem
               razvojnem modelu, stavimo predvsem na izboljšanje poslovnega okolja, na znižanje
               stroškov dela, kar smo trdno prepričani, da nam omogoča gospodarsko rast.</p>
               <p>Vendar med nekaterimi kolegi, ko smo v teh klopeh govorili, ko je bil na predlog iste
               predlagateljice kot danes predlog zakona, ki je govoril o dualnem sistemu, je bilo
               veliko nasprotovanja. Ta torek smo imeli vrh gospodarstva na Gospodarski zbornici,
               kjer so nam Avstrijci povedali, kakšen je njihov šolski sistem, kam gredo njihovi
               otroci po osnovnošolskem izobraževanju. Kolega, ki je prišel iz Avstrije, je malce
               hudomušno, malce sarkastično dejal, da so dolga leta imeli Avstrijce za staromodne,
               ker so še kar naprej vztrajali na vajeniškem sistemu. V Avstriji gre 40 % mladih v
               dualni sistem, zaključi šolanje pri 18 letih. V teh letih po osnovni šoli so 20 %
               časa za katedrom, 80 % usposabljanja pa je v vajeništvu. Drugih 40 % gre, dajmo
               poenostaviti, v naše tehnične šole, srednje šole, in tam imajo izhod na fakulteto ali
               pa gredo delati. In samo 24 % avstrijskih mladih ima danes diplomo. Imajo pa enega
               najboljših gospodarstev, ker pač imajo ljudi, ki znajo delati, jih usposobijo in se
               zavedajo tega, da je treba delati, da lahko živiš. Ko mi govorimo o šolskih reformah,
               se en del politike, ki prisega na stare sisteme, ki smo jih peljali v tem delu,
               enostavno ne strinja s takšnimi posegi. Govorim o enem primeru, ki bo moral biti eden
               ključnih, okoli katerih bomo morali najti konsenz, ko govorimo tudi v naši
               deklaraciji o izboljšanju poslovnega okolja. Izobraževanje prva zadeva, davčni sistem
               druga zadeva, birokratske ovire tretja zadeva. In skrajni čas je, spoštovani kolegice
               in kolegi, da se o resnih stvareh pogovarjamo kot državniki, kot politiki, ki nam ni
               vseeno, kam gre ta država, ne pa kot politikanti, ki želimo na kratek rok dobiti čim
               več glasov.</p>
               <p>Sedaj je pred nami ta volilna tekma. Ti dobri trije tedni so še pred nami, zato
               verjamem, da bo to predvsem zopet čas za instant politiko, politiko obljubljanja,
               bombončkov, pa še česa drugega, manj pa za politiko resne in odgovorne drže. Vendar
               kdorkoli bo prevzel krmilo te države po 13. juliju v roke, se bo soočil z realnostjo,
               z resnico, tako kot se je ta vladna koalicija, ko je marca 2013 prevzela v roke
               državo in je kar naenkrat bilo treba fiskalno pravilo zapisati v ustavo, tudi kakšen
               referendum je treba zapisati v ustavo. Do danes pa so žal isti akterji kar pozabili,
               da je treba tudi kakšen izvedbeni zakon narediti, pa se tudi v izvedbi potem resno
               lotiti fiskalnega pravila, kar pomeni, da moramo najti konsenz in najti ukrepe, s
               katerimi bomo davčne prilive povečali na eni strani, na drugi strani pa resnično
               pogledali zelo nazorno in pozorno v naše podsisteme, kaj je treba urediti, kaj je
               treba odstraniti, s čim bomo tudi kakšno nepotrebno uslužbeniško mesto enostavno
               razbremenili in imeli na srednji rok usklajene javne finance.</p>
               <p>V Slovenski ljudski stranki bomo ta zakon, ki je sedaj v prvem branju, seveda
               podprli. Kot sem že omenil pri fiskalnem svetu, želimo v nadaljevanju tudi še
               temeljit pogovor in fiskalnemu svetu dati nazaj mesto, ki je v osnovi bilo zapisano,
               kajti mislim, da politika, ena ali druga, konec koncev rabi tudi nek pogled enega
               strokovnega organa, kot je fiskalni svet, da ne bo zopet všečna politika. Takšen
               zakon bi z veseljem podprli potem tudi v nadaljevanju v drugem, tretjem branju. Žal
               pa, kot sem slišal, kakšen hud optimist, da bi ta zakon dosegel dvotretjinsko večino,
               ne morem biti, zagotovo pa je to ena od stvari, v katere bomo morali v novem mandatu
               takoj zagristi in jo tudi izvesti.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Marjana Kotnik Poropat bo predstavila stališče Poslanske skupine Demokratične
               stranke upokojencev Slovenije.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik. Spoštovane poslanke, spoštovani poslanci!</p>
               <p>Vsi, ki smo danes v tej dvorani, strokovnjaki ustavnega in finančnega področja,
               zaposleni na Vladi in tu v Državnem zboru, vsa preostala zainteresirana javnost, vsi
               skupaj smo vložili izjemno veliko napora, da smo maja lani fiskalno pravilo zapisali
               v najvišji pravni akt naše države. Ta projekt je bil skupni projekt. Nismo se
               ločevali ne na leve ne na desne, temveč smo skupaj staknili glave in po preučitvi
               obsežnega gradiva ter po večurnih posvetih z veliko večino to pravilo tudi potrdili.
               Vendar se naše delo s tem ni končalo. Tako je bila ustanovljena delovna skupina za
               oblikovanje izvedbenega akta, katerega sprejetje ustava predvideva v 6 mesecih od
               uveljavitve. Res je, rok za sprejetje je že potekel, vendar nam nihče ne more
               očitati, da si vsi skupaj, tako opozicija kot koalicija, nismo z vsemi močmi
               prizadevali, da bi realizirali oblikovanje in sprejetje zakona o fiskalnem pravilu.
               Vseskozi, tudi še danes, poslanci DeSUS menimo, da je zakon za izvedbo tega ustavnega
               določila nujen, zato smo tudi pričakovali, da bomo naša stališča uskladili in zakon
               sprejeli še v tem mandatu.</p>
               <p>Vsi smo se strinjali, da je treba stremeti k temu, da v prihodnosti ne bomo porabili
               več kot ustvarimo. Vsi smo bili enotni, da je javne finance treba stabilizirati, in
               vsi smo se strinjali, da ne smemo izgubiti suverenosti v smislu odločanja na področju
               svojih financ. Je pa res, da je zgolj nekaj vprašanj ostalo odprtih, da to v bistvu
               kaže tudi na to, da je ta opozicijski zakon praktično rezultat dela te delovne
               skupine. V Poslanski skupini DeSUS smo že tedaj opozarjali, da se z vnosom fiskalnega
               pravila v nobenem primeru ne sme posegati na socialno področje in na področje
               pokojnin. Na tem stališču vztrajamo še danes in bomo tudi v bodoče. Zakaj? Več kot 35
               % upokojencev živi pod pragom revščine, kar pomeni, da 210 tisoč upokojencev prejema
               manj kot 600 evrov pokojnine. 600 evrov predstavlja znesek povprečne pokojnine v
               Sloveniji. Ta podatek nam jasno pove, kako živijo naši upokojenci, ki so gradili to
               državo. Manj kot 600 evrov mesečnega dohodka – sprašujem: bi znali preživeti s tem
               zneskom? Ne, ne moremo dopustiti, da bi posledice neukrepanja oziroma napačnih potez
               vseh dosedanjih vlad nosili prav upokojenci, delavci, v končni fazi tudi naši
               otroci.</p>
               <p>Da se vrnem na samo besedilo predlaganega zakona. Kot sem že omenila, gre za skupno
               besedilo delovne skupine vseh parlamentarnih strank. In v večjem delu je za nas
               predlog zakona sprejemljiv. Moramo pa v Poslanski skupini Demokratične stranke
               upokojencev Slovenije izpostaviti določbo, ki praktično preprečuje ustanovitev
               demografskega rezervnega sklada, za ustanovitev katerega smo se zelo težko izpogajali
               že ob sprejetju pokojninskega zakona in še enkrat pozneje, ob sprejetju Zakona o
               Slovenskem državnem holdingu. Poudarjam, da sta se oba zakona sprejemala pod taktirko
               različnih vlad, pokojninski pod vodstvom SDS, zakon o holdingu pa pod vodstvom
               trenutne vlade Alenke Bratušek v odstopu. Tudi pri zadnjih pogajanjih smo poslanci
               Demokratične stranke upokojencev Slovenije vladi Alenke Bratušek malce popustili in
               zamaknili ustanovitev demografskega sklada za eno leto. Morebiti so pa ožji finančni
               politiki to sklepali s figo v žepu in se zavedali, da bodo z zakonom o fiskalnem
               pravilu ustanovitev tega sklada onemogočili.</p>
               <p>In prav to je razlog, da Poslanska skupina DeSUS tega predloga ne more podpreti. V
               primeru, da ta zakon podpremo, bi izneverili ne samo sami sebe, temveč vse upokojence
               in vse aktivno prebivalstvo. Osnovni namen demografskega sklada je zagotavljanje
               dodatnih virov za financiranje prvega pokojninskega stebra. Namenjen je torej
               zagotavljanju dolgoročne vzdržnosti pokojninskega sistema iz demografskih razlogov.
               Dejstvo je namreč, da so iz leta v leto manjši prilivi v pokojninsko blagajno, veča
               pa se število upokojencev. To pa posledično vedno bolj obremenjuje državni proračun.
               Z dodatnimi viri iz upravljanja državnega premoženja bi tako vsaj delno nadomeščali
               manjkajoča sredstva in posledično razbremenili proračun. Če bi poslanci DeSUS
               potrdili takšno besedilo predloga zakona, kot ga imamo zdaj na mizi, bi to pomenilo
               popoln kolaps pokojninske blagajne, kar bi imelo za posledico ne samo drastično
               znižanje sedanjih pokojnin, temveč bi se morali soočiti z bojaznijo, ali bi bilo
               izplačevanje pokojnin v naslednjih letih sploh možno. Hkrati ta določba onemogoča
               tudi nakazilo 50 milijonov evrov iz Kada, torej iz državnega premoženja na ZPIZ za
               usklajevanje pokojnin. In še enkrat poudarjamo, onemogoča prenos 10 % kupnine
               državnega premoženja, ki smo jih predstavniki DeSUS težko izborili kot enega izmed
               virov financiranja pokojnin.</p>
               <p>Še enkrat poudarim, to je ključni razlog za našo odločitev, da bomo v Poslanski
               skupini Demokratične stranke upokojencev Slovenije predlogu soglasno nasprotovali.
               Res je, da bi se tekom zakonodajnega postopka tudi ta določba lahko sanirala, seveda
               če bi obstajala volja za to tudi s strani vseh drugih parlamentarnih strank. Vendar
               časa za pogajanja in poglobljeno usklajevanje ni. Našemu mandatu so šteti dnevi. Zato
               je hitenje in sprejemanje tako pomembnih odločitev, kot je izvedba fiskalnega
               pravila, v tem predvolilnem času popolnoma neprimerno. Ker gre za izjemno zahtevno
               materijo, je treba oblikovati kvalitetne rešitve in zato doseči čim širše soglasje.
               Zato v Poslanski skupini Demokratične stranke upokojencev Slovenije ocenjujemo, da je
               bolje, da ta materija predstavlja eno prvih in prioritetnih nalog nove parlamentarne
               in vladne sestave. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Jožef Horvat bo predstavil stališče Poslanske skupine Nove Slovenije.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice, spoštovani kolegi!</p>
               <p>Vlade ni, seveda je ni, ker je Vlada na zatožni klopi, kar je tudi prav, ker je Vlada
               kršiteljica ustave. In tisti, ki kršijo ustavo, morajo sedeti na zatožni klopi. In to
               ni zatožna klop, to je klop, rezervirana za Vlado v Državnem zboru Republike
               Slovenije. Naj pa se uvodoma spomnimo, kako je potekal ustavnorevizijski postopek za
               zapis fiskalnega pravila v ustavo kot najvišji pravni akt države. Kar nekaj časa so
               sedanje koalicijske stranke zagovarjale rešitev, da zapis fiskalnega pravila v ustavo
               sploh ni potreben in da zadošča, da se to pravilo zapiše samo v zakon. Vemo pa, da je
               zakon mogoče spremeniti z navadno večino in ni nobenega zagotovila, da bi se pogled
               na javnofinančno uravnoteženost spreminjal z vsakokratno politično strukturo
               parlamenta. Šele po dolgotrajnih prepričevanjih in dogovarjanjih s strankami sedanje
               koalicije smo končno 23. maja lani s potrebno ustavno večino izglasovali zapis
               fiskalnega pravila v ustavo kot najvišji pravni akt države. Spremenili smo 148. člen
               Ustave, ki določa, da morajo biti prihodki in izdatki proračunov države srednjeročno
               uravnoteženi brez zadolževanja ali pa v presežku.</p>
               <p>Pod proračuni države ni mišljen le državni proračun, pač pa tudi zdravstvena in
               pokojninska blagajna, proračuni lokalnih skupnosti ter neposredni uporabniki
               državnega in lokalnih proračunov, ki se več kot 50-odstotno financirajo iz
               javnofinančnih sredstev. Zapisali smo tudi izjeme, kdaj se lahko začasno odstopi od
               fiskalnega pravila. Gre za primere izjemnih okoliščin za državo. Zapisali smo tudi,
               da merila za določitev izjemnih okoliščin in način ravnanja v teh primerih določa
               izvedbeni zakon, ki ga bo pripravila Vlada in ga bo moral Državni zbor prav tako
               izglasovati z ustavno, to je dvotretjinsko večino. Žal smo obstali na pol poti, na
               pol poti. Kot rečeno, smo izglasovali spremembo 148. člena Ustave Republike
               Slovenije, nismo pa sprejeli zakona, ki bi uredil izvedbo v ustavo zapisanega
               fiskalnega pravila. Vlada Alenke Bratušek v 6-mesečnem roku, ki se je iztekel že
               novembra lani, izvedbenega zakona vse do danes ni pripravila in tudi ni vložila v
               parlamentarno proceduro, in tukaj ni opravičil. Zato Vlada sedi na zatožni klopi. V
               Novi Sloveniji tako ravnanje ocenjujemo kot neodgovorno do države in do državljanov
               ter tudi do podobe, ki jo Slovenija kaže zunanjemu svetu. Zlasti Evropska unija,
               katere članica smo, nas na področju javnofinančnega stanja budno spremlja. Vemo, da
               moramo vsako leto poslati Evropski komisiji reformni program z ukrepi, ki jih
               načrtujemo za ureditev naših javnih financ. Evropska komisija nam vsako leto kot
               odziv na predloženi reformni program pošlje tudi svoja priporočila. In seveda
               Evropska komisija je v letošnjih priporočilih jasno povedala, da Vlada svoje naloge
               priprave zakona za izvedbo fiskalnega pravila ni pripravila. In tukaj je treba jasno
               pokazati na odgovornost celotne sedanje vladne koalicije.</p>
               <p>Prav zaradi teh zamud oziroma pasivnosti Vlade bomo danes obravnavani poslanski
               predlog zakona o fiskalnem pravilu poslanci Poslanske skupine Nove Slovenije podprli.
               Zakon vsebinsko pojasnjuje in opredeljuje obstoj izjemnih okoliščin, ko je možen
               odstop od fiskalnega pravila, predvsem pa opredeljuje pristojnosti in naloge vlade,
               Državnega zbora in drugih organov v primeru, ko pride do neuravnoteženosti proračuna
               države zaradi izjemnih okoliščin. Seveda je nekatere rešitve treba dopolniti in še
               izboljšati, kar bo mogoče storiti v nadaljnjih obravnavah tega zakona v
               parlamentarnem postopku. Vsekakor pa smo krščanski demokrati prepričani, da s
               sprejetjem zakona že toliko zamujamo, da verjetno nobena, tudi koalicijska stranka
               dosedanje vlade ne bo odrekla podpore temu zakonu v tej prvi obravnavi. Hvala lepa.
            </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Andrej Vizjak bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Spoštovani predsednik Državnega zbora, spoštovani redki kolegi v tej dvorani!</p>
               <p>Pred nami je po moji oceni ena najpomembnejših tem v tem mandatu, poleg seveda tiste,
               ko smo v ustavo uzakonili fiskalno pravilo, kajti fiskalno pravilo je pravilo, ki
               predstavlja temelj odgovorne in vzdržne javnofinančne politike. Verjetno se to sliši
               nekoliko komplicirano, ampak zelo preprosto to pomeni, da lahko v tej državi porabimo
               toliko, kolikor pač zberemo z davki in ostalimi prihodki državnega proračuna. Da
               seveda lahko v izjemnih okoliščinah porabimo tudi več, vendar potem moramo to kmalu
               vrniti, da smo zopet uravnoteženi. Mislim, da je zlato fiskalno pravilo oziroma to,
               da lahko iz proračuna porabimo toliko, kolikor vanj zberemo, še premalo ambiciozen
               cilj v sedanjih razmerah, pa ne mislim tega samo jaz. Komande, bi rekel, iz evropskih
               integracij bodo takšne. Saj smo zaradi 80-odstotnega javnega dolga v postopku odprave
               presežnega javnega dolga in ga bomo morali zmanjševati, kar pomeni, da bomo morali
               izdatkov iz proračuna imeti manj, kot bomo imeli prihodkov, če bomo hoteli ta dolg
               vračati, kajti samo s prodajo premoženja dolga ne bomo mogli zmanjševati, ampak bomo
               morali zmanjševati dolg tudi s proračunskim presežkom.</p>
               <p>Poglejte, zlato fiskalno pravilo – tega se drži vsak gospodarstvenik. Vsak
               gospodarstvenik si lahko v okviru svoje firme, svojega poslovnega procesa privošči
               toliko izdatkov, kolikor uspe prodati svojih artiklov ali storitev na trgu. To je
               povsem jasno. Ne sme se zadolževati in porabljati denarja, ki si ga sposodi, za to,
               kar dela, brez da bi ta dolg odplačeval. To je vsakemu jasno. To je jasno tudi
               vsakemu družinskemu članu, vsakemu odgovornemu gospodarju. Ne nazadnje je tudi
               družinskemu članu jasno, da če pride s plačo v neko družino, na primer 2 tisoč ali
               tisoč evrov na mesec, lahko toliko porabi in nič več. Bolje je celo, da manj porabi
               in ustvari neko zlato rezervo za težke čase. Tako se obnaša vsak odgovoren gospodar
               družine. In tudi kmet, tudi kmet, ko gospodari na svojem kmetijstvu, se točno zaveda,
               kateri so njegovi odhodki, in se zaveda, koliko lahko s svojo dejavnostjo dobi na
               trgu in da ne sme porabiti več, kolikor dobi na trgu. Lahko se zadolži za, recimo,
               nakup stroja, nakup traktorja ali česarkoli drugega, vendar mora hkrati vedeti, da
               mora v naslednjih letih ustvariti presežek oziroma da mora več prodati, kot ima
               izdatkov, da lahko ta posojila vrne. Spoštovani, mi danes tu, v tem parlamentu
               razlagamo logiko, da se mora tako obnašati tudi država oziroma odgovorne javne
               finance, da lahko v tej državi porabimo toliko, kolikor zberemo z davčnimi,
               nedavčnimi in drugimi viri.</p>
               <p>In zakaj v Slovenski demokratski stranki predlagamo in zagovarjamo čimprejšnje
               sprejetje izvedbenega zakona? Zaradi številk, kam smo zabredli v zadnjih letih, ki
               jih bom v nadaljevanju prikazal na konkretnih grafih. Prvi konkretni graf govori o
               naraščanju zadolženosti v naši državi. Z zgornjo modro krivuljo je prikazano
               naraščanje zadolženosti v odstotkih bruto domačega proizvoda, torej tega, kar naše
               gospodarstvo v enem letu ustvari. Mi smo v 6 letih, od leta 2008 dalje, torej od
               nastopa gospodarske finančne krize, povečali to zadolženost za približno 60 % bruto
               domačega proizvoda. To je izjemen dosežek, moram reči, to je neverjeten trend! In če
               to pretopimo v milijarde, lahko ugotovimo, da smo se za 20 milijard evrov zadolžili v
               teh 6 letih. 20 milijard evrov! To se pravi trendi so katastrofa. In če pogledamo, za
               kaj vse se zadolžujemo, je še večja katastrofa! Namreč, mi se ne zadolžujemo za to,
               da smo posodobili svojo informacijsko, železniško, energetsko, cestno infrastrukturo
               – ne, spoštovani, mi smo se zadolževali za to, da smo ta denar porabili za neke
               stvari, kjer lahko pozabimo, da se bo ta denar vrnil. Predvsem je to tekoča poraba,
               sanacija bančnega sistema. In je vprašanje, ali je tudi, recimo, ena izmed destinacij
               tega denarja, to je sanacija bančnega sistema, v celoti opravljena. Sam sem velik
               skeptik in mislim, da ni.</p>
               <p>To se pravi mi predlagamo zlato fiskalno pravilo, udejanjenje odgovornih in vzdržnih
               javnih financ v času teh nemogočih trendov. To je naš argument. Zakaj to predlagamo?
               Ker je te trende treba ustaviti. Poglejte, naraščanje zadolženosti je najbolj
               neodgovorna politika do prihajajočih rodov. To je najbolj antimladinska antipolitika
               za mlade v tej državi, kajti ta posojila, te dolgove in te obresti bodo vračali
               tisti, ki bodo šele začeli ustvarjati v tej državi, tisti, ki iščejo službo in ne
               morejo do nje. Namreč, nekatera od teh posojil zapadejo čez desetletje in več, in
               marsikdo izmed nas takrat ne bo več aktiven, bo pasiven gledalec s pričakovanjem, da
               bo imel dostojno pokojnino, in s pričakovanjem, da bodo mladi vrnili te dolgove. In
               kasneje ko začnemo uresničevati naše fiskalno pravilo, večje breme bomo naložili tem,
               ki prihajajo za nami oziroma tem, ki bodo morali ta posojila vračati. Drug problem je
               prikaz in gibanje proračunskega primanjkljaja oziroma presežka v odstotku tekočih
               prihodkov. Meni je žal, da se na tem grafu ne vidi številk v teh rdečih stolpcih. Vsi
               rdeči stolpci so pod nič in prikazujejo odstotek primanjkljaja v tekočih
               prihodkih.</p>
               <p>Mi smo zelo radi govorili o primanjkljaju v odstotkih bruto domačega proizvoda. Ampak
               mi imamo proračunski primanjkljaj, ki nima nobene zveze z bruto domačim proizvodom,
               ampak ima zvezo s prihodki in odhodki državnega proračuna. In če pogledamo
               primanjkljaj v odstotkih tekočih prihodkov, potem vidimo, da so številke
               katastrofalne! Mi smo imeli v letu 2009 skoraj 25-odstotni primanjkljaj! 25 % tekočih
               prihodkov smo več porabili! Kaj so tekoči prihodki? To so davčni in nedavčni
               prihodki. Tu niso všteti prihodki iz Evropske unije in teh stvari, ki so tako ali
               tako namenski in gredo potem za investicije in tako naprej. To so tekoči prihodki. To
               so tisti prihodki, ki jih mi z davki, trošarinami in ostalim zberemo. Tekoči prihodki
               tudi niso prihodki od, ne vem, prodaje premoženja in podobno. To so tisti prihodki,
               ki jih zberemo v proračun iz naslova davkov in nedavčnih prihodkov. To se pravi mi
               smo v letu 2009 porabili za 25 % več, kot smo z davki, trošarinami in vsem ostalim
               pobrali v proračun. Edino v letu 2012, to je tisti predzadnji rdeči stolpec, smo tako
               z ZUJF kot z nekaterimi drugimi ukrepi to popravili na slabih 16 %, 15,7 %. In
               poglejte, v letu 2013 imamo zopet 22,6 % primanjkljaja glede na tekoče prihodke. In
               letos ne bo nič bolje. Vprašanje, kaj bo letos, glede na to, da jokajo na vseh
               ministrstvih, še najbolj na infrastrukturi, da jim zmanjkuje denarja za najnujnejše,
               se pravi za nujno popravilo cest, železnic, za dijaške vozovnice, za plače teh, onih,
               drugih, tretjih. Pa še nismo na polovici leta. Kaj se nam bo šele pokazalo v drugi
               polovici leta! Kaj se še vse skriva v teh prostorih Ministrstva za finance, ko bomo
               izvedeli realno sliko, kje vse manjka denar.</p>
               <p>In potem, ko bomo videli, koliko bo primanjkljaja glede na tekoče prihodke, nas bo
               verjetno glava bolela. To je naša slika, kako gospodarimo zadnjih 6 let. Mi za več
               kot 20 % več porabimo kot zberemo s tekočimi prihodki oziroma davki in nedavčnimi
               prihodki. To je katastrofalna javnofinančna politika, ki je svetlobno leto od
               vzdržnih javnih financ. Spoštovani, to je podobno, kot če bi imeli družino, ki na
               mesec zasluži tisoč evrov, porabi pa tisoč 250 evrov. In tega ne dela samo en mesec,
               to dela eno leto, to dela 6 let. In potem mi govorimo in se hvalimo, da nam denar še
               posojajo in da nam posojajo po – ne vem, sedaj je kar dosežek, če nam posojajo po 4
               ali 5-odstotni obrestni meri, ne pa po 6, 7, kot prej. Mi se bomo lahko hvalili, da
               se zadolžujemo poceni, takrat, ko bo naša gospodarska rast višja, kot so obresti. V
               vsakem primeru, kadar je gospodarska rast nižja, kot so obresti, je ta zadeva totalno
               nevzdržna, totalno nevzdržna. Kajti mi z rastjo ne pokrivamo obrestne mere. To vsakdo
               ve, ki ne da zna abecedo matematike, ampak a od matematike in javnih financ, prvo
               črko samo. Se pravi ko pogledamo ta saldo državnega proračuna – sedaj govorim res o
               državnem proračunu, tu ne omenjam drugih blagajn, ki pa niso v veliko boljši
               situaciji. Mi tu pri zlatem fiskalnem pravilu govorimo širše, ampak temelj je pa tudi
               državni proračun.</p>
               <p>Naslednji graf pa po mojem največ pove. Ta naslednji graf prikazuje primerjavo
               tekočih odhodkov in tekočih prihodkov državnega proračuna skozi zadnjih 7 let. Modri
               graf prikazuje tekoče prihodke. Povedal sem že, da so tekoči prihodki davčni in
               nedavčni prihodki. Rdeči graf pa prikazuje tekoče odhodke države. Kaj so tekoči
               odhodki? To so tekoči transferji in odhodki za plače javnih uslužbencev, za
               prispevke, tudi za obresti iz najetih posojil in tako naprej. Skratka, to, kar porabi
               država za funkcioniranje, to prikazuje rdeči graf. Modri graf pa prikazuje to, kar mi
               poberemo z davki in ostalimi nedavčnimi prihodki. In če zelo poenostavim, lahko
               ugotovimo, da mi porabimo za naše funkcioniranje v tej državi eno milijardo več kot
               pa zberemo z davki in nedavčnimi prihodki. Eno milijardo več zapravimo kot ustvarimo,
               in to že zadnjih 6 let. Ta dva grafa sta okleščena investicij, okleščena sta tudi
               prihodkov iz evropskih naslovov, evropskih sredstev in tako naprej. Skratka, to
               govori samo o stroških, ki jih ima država za svoje delovanje, za vzdrževanje svojega
               aparata, tudi, moram reči in biti odkrit, za tekoče vzdrževanje, ni pa tu
               investicijskega vzdrževanja. To se pravi mi lahko ugotovimo, da smo v izredno
               nevzdržnem stanju, ko za naše funkcioniranje porabimo eno milijardo več, kot smo
               sposobni tekočih prihodkov pobrati v državni proračun.</p>
               <p>Namreč, tukaj vidite, da je teh tekočih prihodkov za leto 2013 6,85 milijarde evrov
               in tekočih odhodkov čez 8 milijard evrov. In za leto 2014 ni obet nič boljši. Lahko
               opazite pomembno spremembo v trendih leta 2012, ko smo imeli drugo vlado Janeza Janše
               in ko smo sprejeli nekaj ukrepov, ki učinkujejo še danes, to je zlasti Zakon za
               uravnoteženje javnih financ. Vidite, da se je takrat krivulja zlomila, da so se
               tekoči odhodki začeli zniževati in tekoči prihodki povečevati. Če bi te trende
               nadaljevali tudi v letih 2013, 2014, 2015, bi se nam modra krivulja zopet dvignila
               nad rdečo in bi to bil nek signal, prva plaha ptica neke vzdržnosti v javnih
               financah. Ampak v letu 2013, ko je nastopila vlada Alenke Bratušek, smo se grobo
               odmaknili od teh ciljev, da ne govorim o tem, kako smo s tem nadaljevali v letošnjem
               letu. Torej, spoštovani, iz teh grafov sem vam želel samo prikazati, da smo v zadnjih
               6 letih ogromno povečali naš dolg, prišli smo preko 80 % bruto domačega proizvoda, in
               da smo v teh 6 letih destabilizirali tudi javne finance z velikim primanjkljajem, ki
               je konstanten, ki ga nismo sposobni bistveno zmanjševati, in vodimo javne finance, ki
               so izjemno nevzdržne. Tako na srednji rok več ne gre.</p>
               <p>Mi imamo, spoštovani, verjetno eno srečo, ki hvala bogu ni naključna, za to smo se
               trudili številni pred desetletjem, to je, da smo člani evroobmočja, da smo člani
               integracij in da smo člani enega sistema, ki si vzajemno pomaga. In seveda vsaka
               država članica kar tako ne bo bankrotirala, ker so nevzdržne javne finance v
               Sloveniji problem evroobmočja, tudi problem Evropske unije in tako naprej. Zato
               seveda tisti, ki nam denar posojajo, to dobro vedo. Mi smo relativno majhna
               ekonomija, in da bi mi kar tako sami zašli v bankrot, kar se nakazuje iz teh številk,
               ni verjetno, in zato nam denar posojajo. Denarja nam ne bi posojali, če ne bi bili
               relativno prepričani, da če ne bomo sami, bomo pa že v okviru neke skupne akcije
               našli rešitve, ki bodo verjetno tudi boleče za nas, vendar bodo rešitve zanje, ki nam
               denar posojajo. Če bi bili izven evroobmočja in izven Evropske unije, verjemite mi,
               da nam nihče več ne bi evra posodil. Ker pa smo tudi v teh reševalnih mehanizmih, ker
               smo del tudi tega ogromnega sistema, pa imamo to srečo, da lahko dobimo denar, ker
               tisti, ki nam ga dajejo, vedo, da tudi če bomo sami totalno zavozili situacijo, da
               bomo padli v tak ali drugačen kolektivni mehanizem reševanja. Kajti evro ni naša
               valuta, je tudi naša valuta, evro je evropska valuta, evro je valuta Nemčije, evro je
               valuta Francije in številnih drugih evropskih držav, velikih ekonomij. In tisti iz
               Amerike, ki nam posoja denar, ve, da nas bo nekdo pokril, če sami ne bomo znali
               pokriti tega. In tukaj gojiti neko evforijo, zadovoljstvo nad stanjem v javnih
               financah z znižanjem obrestnih mer za najeta posojila, je metanje peska v oči samemu
               sebi in pravzaprav skrivanje za nekimi neprepričljivimi argumenti.</p>
               <p>Spoštovani, kako naprej? Jaz sem vam zdaj orisal z nekaterimi zelo enostavnimi
               številkami situacijo, v kateri smo, in zakaj nemudoma potrebujemo fiskalno pravilo,
               ki bo uzakonilo principe, da porabimo v tej državi toliko, kolikor smo sposobni
               zbrati. Mislim, da je prvi korak k rešitvi situacije, da se ti dve krivulji tekočih
               odhodkov in tekočih prihodkov spravita na nek način v situacijo, kot je bila pred
               letom 2008, to se pravi, da porabimo manj, kot smo z davki in nedavčnimi prihodki
               sposobni pobrati. To je prvi korak. Kako to doseči? Z ukrepi na obeh straneh, tako z
               ukrepi, ki bodo racionalizirali funkcioniranje države, kot z ukrepi, kako pobrati več
               davkov in prispevkov. In v Slovenski demokratski stranki smo za pravilo, da se z
               nižjimi davki da pobrati več davkov, kajti če zajamemo večjo količino gospodarskih
               subjektov in upravičencev, se pravi če doživimo neko gospodarsko rast več podjetij,
               več delovnih mest, tudi večja potrošnja posledično, bomo lahko pobrali tudi več
               davčnih prihodkov. Mi ne pristajamo na dvigovanje obstoječih davkov v dani situaciji.
               Mislimo nasprotno, da je treba gospodarstvo davčno razbremeniti. Tudi tiste, ki
               zaslužijo malo, je treba davčno razbremeniti, seveda brez da bi s tem kakorkoli
               vplivali na konkurenčnost podjetja, hkrati pa moramo marsikaj narediti tudi na
               odhodkovni strani, ko govorimo o javnem sektorju.</p>
               <p>V Slovenski demokratski stranki nasprotujemo linearnim rezom v javni sektor, to se
               pravi neselektivnim rezom, češ dajte vsi še za 1, 2, 5 %, ne vem koliko, zategniti
               pas – to je nevzdržno, to je nemogoče. Mi potrebujemo v javnem sektorju eno reformo
               javnega sektorja, da pogledamo, kaj ta naš javni sektor počne, da odpravimo določene
               poslovne procese, ki jih ta javni sektor počne, da debirokratiziramo državo,
               zmanjšamo število postopkov, soglasij. S tem bodo verjetno ostali odveč tudi ti
               uradniki, ki jih danes dajejo in komplicirajo življenje gospodarskim subjektom in
               ljudem. To se pravi, da racionaliziramo funkcioniranje države skozi poslovne procese,
               in s tem se bo racionaliziralo tudi število zaposlenih, selektivno, tam, kjer pač
               ljudi ne potrebujemo. Jaz ne vem, zakaj bi obremenjevali ljudi z davki in
               gospodarstvo z davki, da to plačuje, če ne moremo niti tekočih odhodkov več pokrivati
               z davčnimi in nedavčnimi prihodki. Tu je po moji oceni veliko rezerve, pa še
               marsikje. To smo tudi napisali v našem programu za naprej in vsak si ga lahko prebere
               na naših spletnih straneh. Ko smo tudi na Komisiji za nadzor javnih financ sprožili
               to temo in opravili diskusijo z Ministrstvom za finance, so nam povedali, da so
               pripravili reformni program in program stabilnosti, ki ga je ta državni zbor tudi
               obravnaval spomladi letos, češ saj so tam notri ukrepi, s katerimi bomo zagotovili in
               stabilizirali javne finance.</p>
               <p>In potem smo šli od projekta do projekta, od strani do strani v tem reformnem
               programu in ugotovili, da notri ni ukrepov, notri so cilji. Notri je na primer
               napisano, da bodo znižali maso plač v javnem sektorju za 5 %. To ni ukrep, to je
               cilj. Ni pa nihče napisal, kako se bo to zgodilo – ali bo to tako, kot sem prej
               povedal, ali bo linearno, ali bo progresivno ali kako bo. In zdaj, kot vidimo, se
               tudi pogajanja ne odvijajo v tej smeri in iz tega naslova ne bo nič. Ne bo znižanja
               plačne mase v javnem sektorju za 5 odstotnih točk ali 5 %. Ne bo, ker ne more biti,
               ker ni niti enega ukrepa, ki bi pripeljal do tega. Potem notri piše, v tem reformnem
               programu, da se bodo znižali prihodki občinam. Prihodke občinam je možno znižati samo
               takrat, kadar se jih razbremeni tudi določenih obveznosti. Ne morete pa iti občinam
               nalagati novih in novih obveznosti, hkrati pa znižati prihodke. Potem notri piše tudi
               o nekaterih drugih ciljih na tem javnofinančnem področju, ki pa niso podkrepljeni
               niti z enim samim ukrepom, da bi lahko rekli: v redu, evo, to konkretno bo pa dalo
               rezultate. To pomeni, da je ta reformni program spisek nekih ciljev brez enega samega
               konkretnega ukrepa. Mi v tem parlamentu nismo resno obravnavali nobenega ukrepa, ki
               bi pripeljal na odhodkovni strani k cilju stabilizacije javnih financ. In kaj ostane,
               spoštovani, opoziciji drugega kot da predlaga izvedbeni zakon za zlato fiskalno
               pravilo, ki prisili, ne nazadnje prisili uradništvo in politiko, da se držita
               odgovornih in vzdržnih javnih financ. To je naša dolžnost kot politikov in naša
               zaveza in obveza do prihajajoče generacije.</p>
               <p>Jaz bom zaključil z enim samim dejstvom. Tako vodenje javnih financ, kot se dogaja v
               zadnjem obdobju, je direkten napad, če želite tudi kraja mlade generacije. Mi danes
               veselo najemamo kredite po nevzdržnih obrestnih merah. Vsaka obrestna mera nad nič je
               za Slovenijo ta trenutek nevzdržna. To se pravi mi najemamo drage kredite za to, kar
               tekoče porabimo danes tu. Ta dva grafa to kažeta – mi porabimo za eno milijardo več
               kot uspemo z davki zbrati. To se pravi mi se zadolžujemo za pokrivanje te razlike med
               prihodki in odhodki. In kdo bo to plačal? Kdo bo ta neodgovorni način vodenja javnih
               financ plačal? Tisti, ki prihajajo za nami. Tisti, ki bodo ustvarjali v tej državi v
               prihodnje, gospodarstvo, mladi. In največji zagovornik zlatega fiskalnega pravila
               oziroma tudi teh odgovornih javnih financ bi morale biti po moji oceni prav
               generacije, ki prihajajo za nami, ki bodo plačevale davke v tej državi in ki bodo
               ustvarjale v tej državi. Ti bodo to plačevali. Mi bomo v zelo kratkem času soočeni z
               relativno ostrimi zahtevami Evropske komisije glede zmanjševanja presežnega
               javnofinančnega dolga. Mi bomo morali v določenem obdobju znižati javni dolg z dobrih
               80 % bruto domačega proizvoda v letošnjem letu na 60 %.</p>
               <p>To se pravi mi bomo morali približno 20 % bruto domačega proizvoda znižati, kar
               pomeni, da bomo morali za to znižanje marsikaj narediti. Minister je povedal, da bomo
               privatizirali, to se pravi, da bomo prodali državno premoženje, da bomo sanirali
               slabo banko in s tem dobili nekaj denarja, in verjetno tudi, da bomo uravnotežili
               javne finance. Skratka, da bomo več pobrali in manj porabili. In odhajajoča vlada
               Alenke Bratušek žal razen lepih besed in praznih dokumentov ni sprejela omembe
               vrednih ukrepov v tej smeri. Edino, kar smo doživeli omembe vrednega, je bil dvig
               davkov, poskus nekaterih novih davkov, ki so klavrno propadli, izjemno uničujoče
               dividendne politike za gospodarstvo – kar 250 milijonov nameravate v letošnjem letu
               potegniti dividend iz podjetij v državni lasti, ki tako ali tako ne poslujejo
               briljantno, ampak recimo temu nekoliko životarijo. To, spoštovani, ni odgovorna in
               vzdržna javnofinančna politika.</p>
               <p>In pomemben korak k tej politiki je predlog zakona, ki je pred nami, zato ga bomo
               seveda v Slovenski demokratski stranki podprli.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. V imenu predlagatelja
               izvolite, mag. Andrej Šircelj.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovana podpredsednica.</p>
               <p>V zvezi s tem zakonom je treba razjasniti nekatere zadeve, zaradi tega, ker imam
               občutek, da nekateri moji kolegi iz koalicije ne zastopijo ali ne razumejo tega
               zakona, vsebine tega zakona, ali pa tega pač nočejo razumeti. Prva teza, ki se je
               tukaj pojavila, je seveda teza, da je za to, da bo država prišla na zeleno vejo, da
               bo prišla iz krize, pogoj za sprejetje tega zakona tudi razvojni program. Ne,
               razvojni program ni pogoj za ta zakon, razvojni program je lahko narejen in je lahko
               sprejet kadarkoli v tej državi. Že veliko razvojnih programov je bilo narejenih v tej
               državi in veliko razvojnih načrtov, pomembno pa je, da se ti razvojni načrti tudi
               dejansko uresničijo. To pomeni, da ni treba čakati na razvojne programe, ni treba
               čakati na razvojne načrte. Ta zakon gre lahko naprej brez kakršnihkoli drugih
               pomembnih zakonov, ki se nanašajo predvsem na razvoj. Razvoj tukaj je pomemben. Jaz
               se strinjam, da je razvoj pomemben, vendar razvoj na zdravih temeljih. Kaj pa se je
               zgodilo s politiko zadolževanja, če govorimo od leta 2008 naprej, kajti od leta 2008
               je imela država Slovenije 8 milijard dolga oziroma 21,5 % bruto družbenega proizvoda?
               Leta 2014 ima država več kot 28 milijard dolga. 20 milijard dolga je najela država,
               je najela vedno vlada. Alenka Bratušek je najela, recimo, 11,5 milijarde v enem
               letu.</p>
               <p>Izredno veliko dolga se je najelo v letu 2009, mislim da okoli 8 milijard. In kaj se
               je s tem dolgom dejansko zgodilo? Nič se ni zgodilo. Še več, v letu 2009, v času
               vlade Boruta Pahorja, se je povečala brezposelnost za 30 tisoč ljudi. Ob tem, da smo
               se hkrati zadolžili in hkrati govorili, kako bomo dejansko naredili nekaj za razvoj
               in tako naprej. Ne! Naredili smo edino to, da danes naši sinovi, naši vnuki plačujejo
               obresti. In jaz ne vem, tisti, ki dejansko nasprotujete zakonu o fiskalnem pravilu,
               ali nasprotujete tudi temu, da vnuki in otroci ne bi več plačevali toliko obresti, da
               bi imeli zaradi tega boljše izobraževanje, da bi imeli zaradi tega več delovnih mest,
               da bi imeli več znanja, da bi pridobili dejansko tudi več spretnosti za to, da bi
               imeli lepše življenje. Generacija se ne more neprestano zadolževati na račun
               prihodnjih rodov. To enostavno ne gre več. In zakon o fiskalnem pravilu je tisti, ki
               bo dejansko zaokrožil javnofinančno politiko, javnofinančno politiko, ki jo, mislim
               da, tukaj predvsem leve vlade dejansko ne obvladajo, kajti razvoj ne more temeljiti
               na zadolževanju.</p>
               <p>In ni res to, da je Evropa spremenila smer, da bo dovoljevala več zadolževanja.
               Evropa je za Slovenijo točno povedala, kaj je za narediti. Izredno točno je povedala
               z roki, tudi na področju javnih financ. Evropa ugotavlja, da v letu 2015 ne bo
               dosežen primanjkljaj pod 3 % bruto družbenega proizvoda, če ne bo Vlada sprejela
               določenih ukrepov. Na področju strukturnih sprememb, če ne bo sprejela določenih
               ukrepov tako, da bo spodbudila rast in zaposlovanje, in tako, da bo izvajala fiskalno
               pravilo. To je pred tremi tedni napisala Evropska komisija. Ampak vlada Alenke
               Bratušek ne izvaja fiskalnega pravila, če Evropska komisija pravi, da bo zelo težko
               dosegljiv primanjkljaj 3,1 %. Tako da je tukaj seveda vprašanje tudi etike in morale,
               ali sedanja generacija lahko stalno živi na račun drugih, ob tem, da zadolžuje
               prihodnje rodove. Jaz mislim, da je temu treba narediti konec. In zaradi tega je
               zakon tudi z vsebinskega zornega kota, tudi z zornega kota neodvisnosti in
               samostojnosti države nujen, ne samo zato, ker je sedanja koalicija spravila to državo
               v neustavni položaj. In seveda zaradi tega se nikomur ni nič zgodilo. Zaradi tega
               lahko troši še naprej in se lahko zadolžuje še naprej. In če govorimo o tem
               zadolževanju, potem je zadolževanje potekalo tako, da smo se na začetku leta
               evforično zadolžili na mednarodnih trgih, predvsem na trgih Združenih držav Amerike,
               kjer smo se zadolžili do tega, da bomo lahko plačevali dolgove do začetka prihodnjega
               leta. Obrestna mera je bila okoli 5 %. Danes je obrestna mera padla pod 3 %.</p>
               <p>Ministrstvo za finance oziroma vlada Alenke Bratušek pa ima 5 milijard na računu
               neobrestovano. Ali je tukaj kakšna logika? Ali je tukaj kakšna finančna logika?
               Zadolži se po višjih obrestnih merah, kot so danes, denar ti pa leži na računu in
               čakaš na prihodnje obveznosti. In to je naredila ta vlada, in to je naredila ta
               koalicija. Jaz mislim, da je to izredno slabo, in izredno slab je tudi signal, kako
               bo Slovenija dejansko poslovala. Verjetno bodo tisti, ki nam bodo posojali denar, v
               naslednjem letu povečali obresti za desetletne obveznice za Slovenijo, tako da se
               bomo spet zadolžili po visoki obrestni meri. Potem bodo pa te obresti morda celo
               spustili. Oprostite, vsi tisti, ki govorite o neodvisnosti, o samostojnosti, o vsem
               tem – neodvisnost in samostojnost slovenske države se zmanjšuje z vse večjim
               zadolževanjem te vlade in te koalicije ter s prenašanjem bremen na prihodnje rodove.
               Vprašanje časa – gospe in gospodje, 20., 21. maja 2013 je bila sprejeta ustava, mi
               smo jo tukaj sprejeli. Upam, da ne nekateri s figo v žepu, ker ustava tudi pravi, da
               je treba izvedbeni zakon sprejeti v 6 mesecih. In ja, Slovenska demokratska stranka
               in stranke iz opozicije so opozarjale na to, da ta zakon ni pripravljen, in ni hotel
               biti pripravljen. Ker vlada Alenke Bratušek je imela popolno pomoč Evropske komisije
               pri pripravi tega zakona, pomoč Mednarodnega denarnega sklada, pomoč Evropske
               centralne banke, pomoč vseh mednarodnih inštitucij, zato da bi ta zakon lahko
               pripravila. Vendar ga ni hotela in ga ni želela, ker je verjetno tudi sprejela ustavo
               s figo v žepu.</p>
               <p>In potem, ko je prišlo, tudi na podlagi pritiskov Slovenske demokratske stranke, do
               ustanovitve delovne skupine, je bil tam, razen štirih vprašanj, zakon dejansko
               pripravljen. To je ta zakon, ki je dan v splošno razpravo, ki ni dan zato, da se bo
               danes sprejel, ampak zato, da se bo v drugem branju ali pa v nadaljnjih postopkih
               lahko spremenil, lahko se bodo katere določbe spremenile, lahko se bodo popravile,
               ampak zato da bo Slovenija dejansko v položaju, ki ne bo neustaven, da bo v položaju,
               ki bo ustaven. Zaradi tega je neko sprenevedanje o tem, da ni bilo zadosti časa in
               tako naprej, iz trte izvito. Koliko časa rabite? Koliko časa rabite za en tak zakon?
               Tukaj govorimo o enem letu časa. V enem letu koalicija ni bila sposobna sprejeti
               oziroma pripraviti zakona o fiskalnem pravilu, niti ta vlada ga ni bila sposobna
               pripraviti, in seveda se lahko uskladi. Zaradi tega, ker vlada Alenke Bratušek ni
               tega naredila, je Slovenska demokratska stranka vzela tisti zakon, ki ga je naredila
               ta delovna skupina, z vsemi odprtimi vprašanji, ki se lahko tekom razprave odpravijo.
               Časa je dovolj in časa je bilo dovolj. Tukaj se omenja, da je treba spremeniti še
               Zakon o javnih financah. Ja, že 4 leta se spreminja na Ministrstvu za finance, že 4
               leta se Zakon o javnih financah spreminja, pa se ni nič spremenil. Morda še več kot 4
               leta, 5, 6 let, in se tudi ne želi spremeniti.</p>
               <p>Ne želi se spremeniti zaradi tega, ker bo po novem zakonu obravnava prihodkov in
               odhodkov drugačna, kot je sedaj. Da poenostavim, ne na podlagi plačane realizacije,
               kot je sedaj in je v nasprotju z mednarodnimi normami in v nasprotju s priporočili
               Evropske komisije, ampak na podlagi obračunane realizacije. Zaradi tega se noče tega
               narediti, zaradi tega, ker se zamegljuje finančni položaj države, kakšen dejansko je.
               Časa je dovolj. V enem letu se lahko spremeni marsikaj drugega, sprejme in pripravi
               se lahko marsikateri drug zakon. Nekatere države so v enem letu naredile zelo veliko,
               in tudi Slovenija je leta 1990 in leta 1991 v enem letu naredila zelo veliko. Sedaj
               pa pač noče, ljudi pa farba in reče: časa je premalo. Eno leto časa ste imeli! To, da
               se s tem zakonom omejuje možnosti za povečevanje zaposlitev in za gospodarsko rast,
               je popolna izmišljotina. To je bedasta izjava. S tem zakonom se omogoča gospodarsko
               rast na zdravih temeljih, in s tem zakonom se omogoča večjo zaposlitev na podlagi
               tega. Zavajanje je to, da bo to, da bomo porabili toliko, kolikor ustvarimo in seveda
               pri tem ustvarili še nekaj rezerve, zmanjševalo gospodarsko rast. Ko smo se zadolžili
               leta 2009 za 8 milijard, je padla gospodarska rast za 8,2 % in se je povečala
               nezaposlenost za 30 tisoč delovnih mest. S 60 tisoč na 90 tisoč nezaposlenih leta
               2009, pa zadolžili smo se.</p>
               <p>Zakaj? Zakaj se je zadolžila vlada Boruta Pahorja takrat? Zakaj se je zadolžil
               minister Križanič v tistih časih? Zato, da smo še danes v recesiji, in sedaj želimo
               to samo ponavljati. Zdaj želimo ponavljati isto zgodbo, se pravi isto zgodbo, da se
               bomo zadolževali, po drugi strani imeli skromno gospodarsko rast predvsem zaradi
               tega, ker ima tujina, ker imajo naši trgovski partnerji, države, s katerimi
               poslujemo, večjo gospodarsko rast, in mi imamo tukaj gospodarsko rast predvsem na
               račun njih. Tako da takšno sprenevedanje, da ta zakon zmanjšuje gospodarsko rast in
               da zmanjšuje novo zaposlenost, je enostavno iz trte izvito, oprostite. Tega ne
               dokazujejo niti države, v katerih že imajo fiskalno pravilo; prej je bila omenjena na
               primer Švedska. Seveda tukaj ne gre samo za državni proračun, ampak gre za državo v
               širšem smislu, kar pomeni, da so tem pravilom zavezane tudi občine, državna podjetja,
               da sta tem pravilom zavezani tudi pokojninska blagajna, zdravstvena blagajna in tako
               naprej. Gre za celoten državni sektor ali, če želite, država po metodologiji ESA 95.
               Govora je bilo tudi o fiskalnem svetu, in glede na predlog, ki ga je pripravila ta
               strokovna skupina, je fiskalni svet v tem predlogu, ki ga je predlagala Slovenska
               demokratska stranka, urejen drugače.</p>
               <p>Urejen je tako, da naj bi se delovanje, ustanovitev – pravzaprav ustanovitev niti ni
               potrebna, ker fiskalni svet že deluje –, predvsem delovanje, naloge, odgovornosti
               fiskalnega sveta uredilo v Zakonu o javnih financah in ne v zakonu o fiskalnem svetu.
               Tako je to že danes. Predvsem zato, da ne bi fiskalni svet postal neka
               administrativno birokratska cokla, kar seveda lahko postane, da ne bi bil podoben
               nekim institucijam, ki jih imamo danes, pa pravzaprav ne vemo točno, kaj od njih
               pričakujemo, niti kaj dobimo, niti kaj bi morali dobiti in kaj bi morali pričakovati.
               Zaradi tega bi bil v Zakonu o javnih financah fiskalni svet urejen veliko bolj
               fleksibilno. Navsezadnje danes že imamo fiskalni svet. Fiskalni svet je že tudi dal
               pred leti neka poročila o ekonomski politiki, ampak pač danes ne deluje. Danes tudi
               minister za finance ni v stanju in ni bil v stanju v zadnjem letu, da bi ta fiskalni
               svet na novo zaživel. To je naloga ministra za finance. Ali zaradi tega, da ne bi bil
               nadzorovan ali zaradi kakšnih drugih razlogov. Tudi vlada Alenke Bratušek ni nič
               naredila na tem, da bi fiskalni svet, ki je danes že ustanovljen, v okviru Zakona o
               javnih financah enostavno deloval in zaživel.</p>
               <p>Zaradi tega mislim, da je seveda odprta možnost za pogovor o tem, kakšen fiskalni
               svet v tej državi želimo, kakšna je njegova naloga in odgovornost. Nikakor pa v
               Slovenski demokratski stranki ne želimo, da bo fiskalni svet sprejemal odgovornost
               namesto aktualne vlade, namesto vlade, ki bo vladala v tistem trenutku. Skratka,
               odgovornost se ne sme prenesti na fiskalni svet. Vlada je odgovorna za vodenje
               politike, za vodenje gospodarske, finančne, socialne in tako naprej, celotne
               politike. Zaradi tega mislim, da je možnost se o fiskalnem svetu še dogovoriti in da
               je seveda možnost tudi, da se v nadaljnji obravnavi sprejmejo rešitve, ki bodo v
               Državnem zboru dosegle dvotretjinsko večino. Mislim, da je ta zakon dobra osnova,
               dobra podlaga za to, da se dejansko to tudi zgodi.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V razpravi je kar nekaj odjavljenih razpravljavcev, tako da bom sedaj po vrsti
               prebrala prvih nekaj, ki bodo razpravljali. Kot prvi gospod Danijel Krivec, potem
               mag. Katarina Hočevar, Iva Dimic, mag. Marko Pogačnik, potem dr. Ljubica Jelušič. Kot
               prvemu pa dajem besedo gospodu Danijelu krivcu.</p>
            </sp>
            <sp who="SDZ6:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovana podpredsednica. Lep pozdrav kolegom in kolegicam!</p>
               <p>Sam bom ta zakon podprl v tem prvem branju. Žalosti me dejstvo, da se poskuša
               obveznosti, ki jih je Državni zbor v preteklosti sprejel, prav tako pa tudi izvršilni
               del, Vlada, na nek način prestaviti v nek nedoločen prihodnji čas. Predvsem se čudim
               svojim kolegom poslancem, ki bi želeli ta vroči kostanj prestaviti na poslance, ki
               bodo prišli v Državni zbor po 13. juliju. Mislim, da to za kredibilnost države
               navzven, v mednarodnem prostoru ni dobro. Dejstva so neizpodbitna, in Državni zbor je
               že 24. maja 2013 sprejel Ustavni zakon o spremembi 148. člena Ustave Republike
               Slovenije in tudi določil način izvrševanja tega spremenjenega člena. V tem prvem
               členu je določil, da morajo biti vsi prejemki in izdatki za financiranje javne porabe
               zajeti v proračunih države in da morajo izkazovati srednjeročno uravnoteženost. To se
               sliši zelo učeno, vendar dejstvo je, da to fiskalno pravilo na nek način že velja v
               vseh drugih javnih sferah države, ne velja pa očitno za glavnega izvajalca, to je za
               vlado in Ministrstvo za finance. Če pogledamo obveznosti in pravila, ki jih morajo
               spoštovati javni zavodi, ki jih morajo spoštovati lokalne skupnosti, je jasno
               dejstvo, da je to fiskalno pravilo že uveljavljeno. Nobena občina se ne more
               zadolževati preko nekih pravil igre, ki jih Ministrstvo za finance predpisuje, in
               nobeno zadolževanje ne gre mimo odobritve Ministrstva za finance. Niti pod razno ni
               mogoče občine prezadolžiti. Tako da ta pravila v vsakem primeru v našem prostoru že
               veljajo.</p>
               <p>Tudi si ne predstavljam, da bi lahko Državni zbor ali vlada zaobšla pravila igre, ki
               veljajo znotraj Evropske unije, v kateri smo polnopravni člani, in tako kot
               sprejemamo ugodnosti, moramo sprejemati tudi obveznosti, ki jih podpišemo na
               najvišjem nivoju. Tako smo 19. aprila 2014 sprejeli tudi zakon o ratifikaciji
               medvladne pogodbe o stabilnosti, v katerem je, jasno, vključeno tudi fiskalno
               pravilo, ki jasno govori o tem, da mora biti strukturni primanjkljaj na letni ravni
               pod 0,5 % bruto domačega proizvoda. Zakaj se tega ne želi zapisati v zakon in s tem
               tudi omejiti tako pripravljavce proračuna v tem trenutku kot tiste, ki bodo v
               prihodnje opravljali, se mora vsak sam vprašati. Dejstvo pa je, da s pretiranim
               zadolževanjem samo obremenjujemo bodoče rodove, ki bodo te obveznosti morali v
               prihodnje poravnavati. Tudi Ustavno sodišče je v svojih odločbah, ko je odločalo o
               neustavnosti dveh referendumov, o Zakonu o Slovenskem državnem holdingu in Zakonu o
               ukrepih Republike Slovenije za krepitev stabilnosti bank, nedvoumno povedalo, da so
               zaveze, ki jih podpisujemo na nivoju mednarodnih pogodb, jasna obveza in izhajajo
               tudi iz našega polnopravnega članstva v Evropski uniji.</p>
               <p>Tako da v tem trenutku in v tem primeru ni nekega manevrskega prostora, da se te
               obveznosti jasno ne vpiše v zakon, tako kot se je Državni zbor tudi že obvezal in je
               ta 6-mesečni rok že daleč prekoračil. To pa pomeni, da če Vlada ne želi pripraviti
               takega zakona, smo vsi poslanci oziroma Državni zbor na nek način obvezani, da to
               uredimo. In ni prav, da poskušamo ali poskušate to obveznost prevaliti na nove
               poslance, ki bodo v Državni zbor prišli po 13. juliju. Dejstvo je, da si nobena
               domača ekonomija ali pa gospodinjstvo ne more privoščiti, da porablja iz meseca v
               mesec več kot pa ima prilivov znotraj svojega proračuna. Enako velja za vse
               gospodarske subjekte. Očitno pa za našo državo to pravilo ne velja oziroma se ne
               spoštuje, čeprav je neka uravnoteženost opisana tudi že v drugih zakonih, ki pa na
               žalost, tako kot ustavni zakon, niso zavezujoči. Zato je prav, da še ta sklic
               Državnega zbora opravi to razpravo in da podpre zakon, za katerega je obvezo že
               sprejel, in to večkrat v tem sklicu. In ni nobene argumentacije, da se tega pravila
               in tega zakona v tej prvi obravnavi ne bi podprlo in v končni fazi tudi sprejelo.</p>
               <p>Tako da jaz podpiram sprejetje tega zakona.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednja ima besedo mag. Katarina Hočevar.</p>
            </sp>
            <sp who="SDZ6:HočevarKatarina">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lep pozdrav vsem prisotnim!</p>
               <p>Pred seboj imam dva osnutka izvedbenega zakona za ustavno fiskalno pravilo. Eden je
               iz julija 2012 in je predlog našega bivšega ministra dr. Šušteršiča, drugi pa
               današnji, ki ga je vložila Poslanska skupina SDS. Ugotavljam, da so cilji pri obeh
               zakonih isti. Oba predloga zasledujeta vzdržne javne finance, zagotavljanje
               makroekonomske stabilnosti, večjo finančno disciplino in okvir za trajen in stabilen
               narodno gospodarski razvoj.</p>
               <p>Seveda bom tudi ta predlog podprla, zato ker v Državljanski listi, in predvsem tudi
               jaz osebno, že vseskozi zagovarjamo zapis fiskalnega pravila v ustavo, predvsem pa
               tudi v samo prakso. Sam izvedbeni zakon, ki ga imamo danes pred seboj, vsebuje 6
               členov več kot tisti, ki smo ga usklajevali že pred slabima dvema letoma. Najbrž je
               razlog tudi v tem, da se je tudi v tej vladi oblikovala ena delovna operativna
               skupina, sestavljena iz predstavnikov vseh poslanskih skupin. In predvidevam oziroma
               tako kot smo se tudi že pogovarjali, je opravila delo in se nekako uskladila oziroma
               zakon še nadgradila. Jaz se namenoma ne bom spuščala v nianse, ker za cilj, da bi ta
               izvedbeni zakon končno sprejeli, sem pripravljena tudi na kakšne kompromise. Če zelo
               poenostavljeno povem, je izvedbeni zakon približno tako, kot da se odločimo, da gremo
               v London z avtom, ampak potem se moramo pa dogovoriti samo še to, ali bomo šli z
               dizlom ali z avtom na bencinski pogon, ali bomo imeli modre, rdeče ali črne prevleke,
               ali pa morebiti zatemnjena stekla. Hočem povedati, da sam izvedbeni zakon seveda je
               pomemben, ampak nianse znotraj njega so pa v bistvu manj pomembne zadeve, in je
               pomembno to, da končno sprejmemo in da se za ta cilj, ki je zapisan že v 148. členu
               Ustave, končno dogovorimo, kako ga bomo v praksi tudi izvajali.</p>
               <p>Moram reči, da sem bila malo razočarana nad nekaterimi stališči posameznih poslanskih
               skupin, ki so danes zavrnile podporo temu zakonu. In to prav poslanske skupine, ki so
               takrat, ko so imele priložnost tudi voditi vlado, recimo v obdobju 2008–2011, ne samo
               podvojile javni dolg, ampak so tudi podvojile brezposelnost, kar kaže na to, da
               takšna politika v praksi ne deluje. Tu imam graf gibanja brezposelnosti, pred seboj
               imam pa tudi podatke o podvojitvi javnega dolga. In seveda, sedaj boste rekli: tudi
               Državljanska lista je v zadnji vladi sodelovala in se je javni dolg tudi povečal.
               Ampak tista prejšnja vlada je podvojila javni dolg, seveda govorim o Pahorjevi vladi
               2008–2011, brez da bi sanirala banke in bančni sistem. Hočem povedati, da politika
               zadolževanja za tekočo porabo ne deluje na dolgi rok, in nimamo nič od tega, da
               podvojimo javni dolg, da podvojimo brezposelnost oziroma razen domnevno donosne
               investicije v Grčijo, kot se je takrat izrazil takratni minister gospod Križanič, žal
               ne delujejo. Treba je pogledati, kaj v praksi deluje. Danes ne moremo govoriti samo
               tisto, kar je všečno volivcem, ampak o tistem, kar deluje v praksi. In če nekaj ni
               delovalo, se moramo poslužiti drugih politik, recimo gospodarskih politik, ki jih je
               v podjetjih peljal naš predsednik gospod Starman. Te očitno so delovale, in to je
               garant za to, da Slovenijo popeljemo iz krize. Njegova gospodarska politika je
               temeljila na liberalnih ekonomskih idejah in na učinkovitosti, in skupaj z vzdržnimi
               javnimi financami je samo to pravilna pot za Slovenijo.</p>
               <p>So stvari, ki pač delujejo, in so stvari, ki ne delujejo. Zahod deluje, Sovjetska
               zveza pač ni delovala. In mislim, da moramo, ko se odločamo, po kateri poti gre
               Slovenija in komu bomo v prihodnjih letih zaupali vodenje države, pogledati tudi malo
               številke, brez populističnih nastopov, podatke, in se vprašati, katere politike so v
               praksi dale rezultate in katere ne. Odkar sem poslanka, zagovarjam vzdržne javne
               finance, zagovarjam vpis fiskalnega pravila tako v ustavo kot v izvedbeni zakon.
               Najbrž bom dobila kakšno žogico, da izvedbeni zakon tudi pod vlado Alenke Bratušek, v
               kateri je sodelovala Državljanska lista, ni prišel pred ta državni zbor. Sama sem kot
               poslanka že v oktobru predsednici Vlade zastavila ustno poslansko vprašanje, kdaj
               bomo dobili na mizo izvedbeni zakon. Na to smo poslanci opozarjali tudi v okviru
               koalicijskih usklajevanj in pa pod točkami razno na sejah matičnih delovnih teles.
               Res je, lahko bi tudi ta vlada s tem predlogom pohitela oziroma bila glede tega bolj
               operativna, je pa seveda tudi drugo dejstvo, da potrebujemo tudi za izvedbeni zakon
               dvotretjinsko večino.</p>
               <p>Žalosti me, da je najbrž ne bomo dosegli, ampak moj glas izvedbeni zakon ima, ne
               glede na to, da prihaja iz opozicijskih vrst, in seveda tudi glas vseh poslank in
               poslancev Državljanske liste. Ne spreminjamo stališč, ampak trdno zagovarjamo to že
               cel mandat. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednji ima besedo gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala za besedo, spoštovana podpredsednica. Drage kolegice, dragi kolegi!</p>
               <p>Tudi sam sem, tako kot kolegica Katarina, razočaran nad nekaterimi stališči
               poslanskih skupin, ampak živimo pač v demokratični državi. Tako nikakor ne morem
               pristati na stališče, ki je intonirano z intonacijo znanega ekonomista, nekoč dekana
               Ekonomske fakultete Univerze v Ljubljani, mnenjskega voditelja, ki pravi na primer:
               <q>"Adria Airways je tu zato, da ljudje lahko letijo."</q> Ja, mi vsi smo neumni, da ne
               letimo, kajne? Vsi jutri na Adrio Airways in letimo, kajne? Jaz pa sem le mislil in
               še danes sem trdno prepričan, da je Adria Airways gospodarska družba. In se ve,
               kakšno je poslanstvo gospodarske družbe. In tudi ne morem pristati na to, da je
               dokončno treba reči stop varčevanju in ja zadolževanju in zapravljanju. Ni bilo ravno
               tako rečeno, ampak nekaj v tem kontekstu. Tudi zato, ker smo v demokratični državi,
               imamo tudi tako imenovane stanovske stranke, ki se borijo samo za en del populacije
               slovenskega prebivalstva, slovenskih državljank in državljanov. No, Nova Slovenija –
               krščanski demokrati se borimo za vse. Ne samo za upokojence, tudi za upokojence, zato
               da bi mladim najprej omogočili, da bodo lahko delali, plačevali prispevke za
               upokojence.</p>
               <p>Za koga danes mi plačujemo prispevke? Zase, za svoje račune? Ne, za upokojence, in
               tako je prav. Tako je prav. Zato, ker imamo vpeljan sistem medgeneracijskega sožitja,
               in krščanski demokrati to podpiramo. In ker sem zdaj pristal pri mladih, mi dovolite
               <gap n="..."/> Pred nekaj tedni sem bil na Gospodarski zbornici Slovenije priča temu, kako so
               dijaki, mladi podjetniki, skupine dijakov, kako so ustvarili podjetje. Niso ga
               formalno registrirali, ampak vse ostalo so delali tako, kot podjetje mora
               funkcionirati. Bil sem presenečen, navdušen. Če ne bi bil, ne bi o tem tukaj v
               parlamentu govoril. In spomnim se dijakinje Veronike iz Škofijske klasične gimnazije,
               ki je povedala o vrednotah, ki so jih zaznavali, in za katere se bodo zavzemali tudi
               vnaprej, ko so snovali svoje dijaško podjetje. Delali so neka ekološka kozmetična
               sredstva. Med drugim je povedala, da sta varčnost in podjetnost vrednoti, med drugim
               je povedala to, da je spoznala, da če hočeš kaj zaslužiti, moraš tudi delati, in
               zadnje, da je delati lepo. Bil sem navdušen. To je bil projekt, ki je potekal v
               okviru mednarodne neprofitne organizacije Junior Achievement-Young Enterprise, ki ima
               svojo izpostavo tudi v Sloveniji. V Evropi pa je v projekte te organizacije
               vključenih skoraj 3,5 milijona študentov oziroma dijakov v 39 državah, worldwide, se
               pravi v celem svetu pa je vključenih v to organizacijo okrog 10 milijonov študentov
               iz 120 držav.</p>
               <p>Na eni strani je navdušenje, ko gledaš te mlade, ko predstavljajo svoja podjetja, na
               drugi strani pa sem bil tudi istočasno razočaran, ker kljub povabilu ni bilo nikogar
               na to predstavitev mladih, torej podjetij, mladih podjetnikov, iz ministrstva, ki je
               pristojno za izobraževanje in šolstvo. Razlogi so meni znani, pa zdaj ni časa, da bi
               o tem razpravljal. Današnja tema, kolegice in kolegi, državljanke in državljani, je
               izjemno pomembna. Državni zbor ima vse kompetence, da dela od trenutka, ko so
               poslancem potrjeni mandati, pa do trenutka, ko novi sestavi Državnega zbora niso
               potrjeni mandati. In dobro bi bilo, da se potrudimo, tako kot smo se potrudili pri
               usklajevanju, ko smo govorili o določbah fiskalnega zakona, ampak enostavno je Vlada
               tukaj zaspala, to ji ni bilo pomembno. Očitno danes Vlada na čelu s predsednico dela
               na povsem drugih projektih, to je kampanja, to je nova stranka in tako naprej, na
               račun davkoplačevalcev. Na račun davkoplačevalcev. In zadolževanje, kot je prej
               mislim da kolega Šircelj povedal, če izračunam hitrost zadolževanja – ja, še vedno je
               celo malo višja kot en milijon evrov na uro. En milijon evrov na uro je hitrost
               zadolževanja vlade Alenke Bratušek. In nekoč smo rekli: Alenka Bratušek je
               strokovnjakinja za finance.</p>
               <p>Ja, to je res, ampak takrat, ko javne finance vodi kdo drug, ona pa jih ne sme
               voditi, ker potem pridemo do te hitrosti zadolževanja. Tukaj moramo poslanke in
               poslanci imeti pred seboj naše mlade generacije, naše družine, naše brezposelne, ki
               so včeraj, danes in bodo tudi jutri žal izgubili službo, tudi Murine delavke, ki so
               izgubile službo. Ampak breme tega zadolževanja, to so obresti, bo tudi na njihovih
               plečih. In to je problem. In ko smo tukaj gledali, da smo zdaj nekje na 80 % bruto
               domačega proizvoda, kar se tiče naše zadolžitve – če ne bomo nič storili, bomo leta
               2020 na 85 %. To kažejo grafi, to kažejo projekcije, ki so realne. In to je tisto,
               kar mene in Novo Slovenijo – krščanske demokrate močno skrbi. Ta vlada dejansko v teh
               svojih približno 455 dnevih ni predstavila nobenega koncepta za izhod iz krize. Sam
               večkrat ponavljam, in tudi pri tem vztrajam, da bo gospodarstvo in da bodo
               gospodarstveniki tisti, ki bodo Slovenijo potegnili iz gospodarske in finančne krize.
               Politika pa mora ustvariti za to primerno okolje, ne sme gospodarstva ovirati. In
               tudi sindikalisti morajo razumeti svoje poslanstvo. Mi pravimo: ja sindikalisti, ja
               sindikalno gibanje, ampak ne na račun delovnih mest.</p>
               <p>Za novo razvojno paradigmo ima Nova Slovenija – krščanski demokrati odgovore, imamo
               odgovore za prihodnost. V to smo veliko vložili v zadnjih 6 mesecih. To je program,
               ki bazira, ki ima težišče na gospodarskem programu, in za uspešno Slovenijo, za
               uspešno gospodarstvo v Sloveniji, za nova delovna mesta so nesporno potrebni nizki
               davki, enostavni postopki in odprto gospodarstvo. Morda bo zdaj kdo rekel: aha,
               poglej, prve besede pa pomenijo neo – nizki davki n, enostavni postopki e in odprto
               gospodarstvo o. Nismo neoliberalci, ampak smo krščanski demokrati, in
               krščanskodemokratska ekonomska politika je socialno tržno gospodarstvo, ki bazira na
               pravičnosti, svobodi in varnosti. In velikokrat smo govorili o zmanjševanju
               zaposlovanja v javnem sektorju, o zmanjševanju mase plač v javnem sektorju in tako
               naprej in tako naprej. Redko, morda nikoli pa se nismo pogovarjali o optimizaciji
               procesov, ki tečejo v javnem sektorju, morda posebej v državni upravi, procesov, ki
               morajo biti dober servis za državljane. Tudi za to ima Nova Slovenija rešitve.
               Poimenovali smo jih digitalna Slovenija. Premalo se ukvarjamo z uporabo v naše
               namene, v namen državljanov, z uporabo informacijsko-komunikacijskih tehnologij.
               Nedavno sem nekje prebral, da je na svetu ta trenutek več mobilnih telefonov kot
               zobnih ščetk. Frapanten podatek.</p>
               <p>In res je, prihodnost? bo digitalna. Svet postaja digitalen, in kdor ne bo sledil
               temu razvoju, ga preprosto ne bo, ga ne bo, tudi države ne. Zakaj ne bi naredili, če
               sem že pri zobnih ščetkah, takšne zobne ščetke, ki bi pobirala podatke iz ustne
               votline in jih avtomatično pošiljala mojemu zdravniku ali zobozdravniku? Morda se ta
               trenutek zdi futuristično. Verjemite, jutri bo to realnost. V Sloveniji je bilo res
               že veliko, veliko izrečenega o informacijski družbi, vendar premalo narejenega. In
               tukaj se zdaj spet vračam na konkretne ukrepe, k mladim, na zaposlovanje mladih. Vi
               veste, da imamo v Evropi, imamo, poudarjam, v Evropi sprejeto Digitalno agendo za
               Evropo, ki je pravzaprav sestavni del strategije Evrope, evropske strategije 2020, in
               tukaj imamo fantastične možnosti v Sloveniji. Če bi mi želeli vse to, kar smo sami
               sprejeli v Digitalni agendi za Evropo, v Sloveniji realizirati, potem mi že do leta
               2016, to je do jutri, potrebujemo novih 3 tisoč IKT inženirjev. 3 tisoč jih
               potrebujemo! Mi pa financiramo razne izobraževalne programe in potem mladi doživljajo
               depresije, ko z diplomo, ko z odliko opravljeno diplomo praktično postajajo in so
               nezaposljivi.</p>
               <p>Ozadje današnje osrednje vsebine je seveda Pogodba o stabilnosti, usklajevanju in
               upravljanju v ekonomski in monetarni uniji med 25 članicami Evropske unije, ki je
               bila podpisana 2. marca 2012 v Bruslju. Mislim, da bi bilo za razumevanje današnje
               vsebine oziroma tega predloga fiskalnega zakona dobro, da bi si to pogodbo poslanke
               in poslanci prebrali. Gre torej za Pogodbo o stabilnosti, usklajevanju in upravljanju
               v ekonomski in monetarni uniji. Osnovni namen sklenitve te mednarodne pogodbe je
               krepitev ekonomske in monetarne unije preko večje javnofinančne discipline, preko
               večje javnofinančne discipline. Za njuno izpolnitev pogodba uvaja zahtevo po uvedbi
               javnofinančnih pravil na nacionalni ravni, zahteve po tesnejšem usklajevanju
               ekonomskih politik ter dogovor o okrepljenem upravljanju območja evra. Na Odboru za
               zadeve Evropske unije in seveda tudi na drugih odborih kot matičnih delovnih telesih
               se s stabilnostjo, z usklajevanjem in upravljanjem v ekonomski in monetarni politiki
               veliko ukvarjamo. Meni je žal, da gre velikokrat ta zadeva mimo nas, brez da bi se
               pravzaprav zavedali, o kakšni vsebini govorimo. In seveda potem ni čudno, da se
               porajajo evroskeptiki tudi v Državnem zboru in s prstom kažejo na Bruselj, namesto da
               bi koristili vse to, kar Evropska unija ponuja tudi za Slovenijo, ker smo tudi mi
               Evropska unija in so resursi ravno tako kot za ustanovne članice Evropske unije, za
               velike države, na razpolago tudi za Slovenijo. Le nekaj naporov je treba vložiti – za
               vsako stvar so potrebni napori – in izkoristiti to za dobro državljank in državljanov
               naše države, kar imamo kot članica Evropske unije pravzaprav servirano na
               pladnju.</p>
               <p>Kot sem že omenil, Poslanska skupina Nove Slovenije – krščanski demokrati bo v prvem
               branju ta predlog zakona podprla. Pripravljeni smo na sodelovanje, da bi ta tekst še
               optimirali, izboljšali. Morda bo pa prav v tem času toliko volje, da bomo ta
               poslanski zakon sprejeli. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednji ima besedo mag. Marko Pogačnik.</p>
            </sp>
            <sp who="SDZ6:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo. Kolegice in kolegi!</p>
               <p>Slovenska demokratska stranka in jaz osebno smo vedno podpirali zapis fiskalnega
               pravila v ustavo in pa seveda pričakovali od vlade Alenke Bratušek, da bo pripravila
               tudi izvedbeni zakon, ki bi ga morali pripraviti že v mesecu novembru. Slovenska
               demokratska stranka se je pri sprejetju fiskalnega pravila in zapisa v ustavo
               pokazala kot načelna stranka in da ni stranka dvojnih meril, predvsem iz razloga, ker
               smo to podpirali tako v vladi kot potem, ko smo bili opozicijska stranka, in smo
               držali besedo. In res ne razumem strank in posameznikov, da ne zagovarjate vpisa
               fiskalnega pravila oziroma sprejetja izvedbenega zakona. Fiskalno pravilo in
               izvedbeni zakon je edino orodje in edino varovalo za državljanke in državljane
               Republike Slovenije, da se ali pred levo ali pred desno vlado zaščitijo pred enormnim
               zadolževanjem. In to enormno zadolževanje imamo v času vlade Boruta Pahorja in vlade
               Alenke Bratušek. Ko se je mandat vlade Janeza Janše končal v letu 2008, je bila
               Slovenija zadolžena za približno 22 % bruto domačega proizvoda. Potem sta prišla
               gospod Borut Pahor in gospa Alenka Bratušek in ta zadolžitev je prišla na več kot 82
               % bruto domačega proizvoda.</p>
               <p>Jaz osebno same zadolžitve ne vidim kot problematične v primeru, da se Slovenija
               zadolžuje za projekte, ki odpirajo nova delovna mesta ali ki ustvarjajo dodatne
               prihodke v proračun. Tako vlada Boruta Pahorja kot vlada Alenke Bratušek sta se pa
               zadolževali čisto za nekaj drugega, za ohranjanje privilegijev in za ohranjanje nekih
               kvazi socialnih transferjev. Pri tem je pa treba poudariti, da se je pa brezposelnost
               enormno povečala. Fiskalno pravilo ni zlo. Fiskalno pravilo je nujno, ker bo
               zaščitilo generacije pred zlomom Slovenije. In če bi od koga pričakoval, da bodo šli
               na letošnje volitve, so to mlajše generacije, kajti mlajše generacije bi moralo
               skrbeti, kam sta Slovenijo pripeljali vlada Alenke Bratušek in vlada Boruta Pahorja,
               da so zadolžili štiri, pet naslednjih generacij. In s sprejetjem izvedenega zakona,
               ki je po ustavi tako ali tako nujen, ne vidim te panike, da se bodo pokojnine in vse
               ostalo zniževale, da gre tu za neko metanje peska v oči in pa za zavajanje. Nekomu
               verjetno ni v interesu – da bo lahko nadaljeval z netransparentnim zadolževanjem, z
               zadolževanjem za privilegije in ne vemo še kaj.</p>
               <p>Mislim, da je ta koalicija izigrala državljanke in državljane Republike Slovenije –
               Pozitivna Slovenija, Socialni demokrati, Državljanska lista, DeSUS. Kajti če bi ta
               izvedbeni zakon bil sprejet, kot je predvideno tudi v ustavi in zakonu, v novembru,
               do takšnega brezglavega zadolževanja ne bi mogli pripeljati. Po drugi strani, zakaj
               ste se zadolževali? Na eni strani imamo pa 1,1 milijarde davčnega dolga, pa približno
               še pol milijarde neplačanih prispevkov, in to vse skupaj znese 1,6 milijarde evrov.
               Ali ne bi bilo bolj smiselno, da bi se s tem ukvarjali, ne pa da ste državljanke in
               državljane Republike Slovenije ter gospodarstvo obremenjevali z novimi in novimi
               davki, generacije, štiri in pet naprej, ste pa enormno zadolžili. In danes Slovenija
               plačuje že več kot milijardo evrov obresti pri 8 milijardah evrov prihodkov. To je
               stanje, ki nevzdržno in nanj opozarja tudi Evropska komisija. Ampak jezik Evropske
               komisije danes govorijo vsi gospodarstveniki v Sloveniji in širša strokovna javnost.
               Tukaj res ne razumem, sploh pa ker gre danes za prvo branje tega zakona, ko se dajo
               še določeni detajli popraviti, da so že pri predstavitvi stališč določene poslanske
               skupine zavrnile sprejetje tega izvedbenega zakona in da ne bodo pustile, da gre ta
               zakon tudi v drugo branje. Ampak ta izvedbeni zakon bo treba čim prej sprejeti.
               Kakšni so plani, kakšna so razmišljanja teh, ki to zadevo tako vehementno zavračajo,
               ne razumem, vendar verjetno nekomu paše, da se lahko en del zadolžuje netransparentno
               in pa seveda za ohranjanje določenih privilegijev.</p>
               <p>Če bi se mi vsaj zadolževali za investicije, za projekte, ki odpirajo nova delovna
               mesta oziroma ki ustvarjajo dodatne prihodke v proračun, bi to še razumel, vendar
               daleč od tega. Dostikrat smo poslušali, kako Slovenija poceni dobiva denar, kako so
               obrestne mere slovenskih obveznic padle, ampak to ni zasluga vlade Alenke Bratušek,
               to je zasluga Evropske centralne banke, ki je ključno obrestno mero spustila na
               najnižjo zgodovinsko raven, in vse obresti na obveznice evropskih držav zaradi tega
               ukrepa padajo. Zakaj se nismo za potrebe sanacije bančnega sistema zadolžili pri
               skladu ESM? Ta zadolžitev bi bila bistveno cenejša kot na odprtem trgu. Oziroma vlada
               Alenke Bratušek se je zadolžila na zaprtem trgu, netransparentno. To so vprašanja.
               Danes banke ne financirajo gospodarstva, po drugi strani dobivamo pa podatek, da
               imajo slovenske banke v stoodstotni državni lasti naloženih približno za milijardo
               evrov depozitov pri Evropski centralni banki. Mislim, da je čas, čas volitev, čas, da
               si državljanke in državljani Republike Slovenije vzamejo čas in da pogledajo, kaj se
               je zgodilo v preteklem obdobju, kakšne so bile obljube določenih strank in kam sta
               Slovenijo pripeljali predvsem vlada Boruta Pahorja in vlada Alenke Bratušek, skupaj s
               koalicijo.</p>
               <p>Treba je poudariti, da je Slovenija bila na mestu svetovne konkurenčnosti ob
               zaključku mandata vlade Janeza Janše leta 2008 na 33. mestu. Potem sta prišla Borut
               Pahor in Alenka Bratušek, in Slovenija je danes na 55. mestu. Še enkrat pozivam vse
               tiste poslanke in poslance, ki so se v danem trenutku odločili, da tega našega zakona
               ne bodo podprli, da še enkrat premislijo. Jaz sem prepričan, da je fiskalno pravilo
               edino zagotovilo za državljane in državljanke, da ne desna ne leva vlada, ki bo na
               oblasti, ne bo enormno zadolžila prebivalcev. In jaz mislim, da bi moralo biti to
               pritisk tudi državljank in državljanov, in da bodo znali te zadeve tudi nagraditi na
               prihajajočih predčasnih državnozborskih volitvah 13. julija. Jaz mislim, da se bo tu
               pokazalo, da je SDS stranka načel, ni stranka dvojnih moral ali dvojne besede.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednja bo dobila besedo dr. Ljubica Jelušič. Za njo naj se pripravijo Marko
               Pavlišič, mag. Andrej Vizjak, Jasmina Opec, Samo Bevk in mag. Ivan Vogrin.</p>
            </sp>
            <sp who="SDZ6:JelušičLjubica">

               <speaker>DR. LJUBICA JELUŠIČ (PS SD):</speaker>

               <p>Najlepša hvala za besedo, spoštovana podpredsednica. Lep pozdrav vsem skupaj!</p>
               <p>Jaz sodim med tiste, ki spoštujejo ustavo in ki mislijo, da je treba tisto, kar smo
               si z ustavo zadali, tudi spoštovati. Se pa postavlja vprašanje, ali je to, kar smo
               zapisali v ustavo, napisano na način, da onemogoča delovanje sedanje ali pa
               prihodnjih vlad. Torej, ali je 148. člen Ustave napisan na tak način, da prihodnja
               vlada, ki bo morala sprejeti proračun za leto 2015 oziroma rebalans proračuna za leto
               2015, tega ne more storiti, ker nima pred seboj izvedbenega zakona za spoštovanje
               fiskalnega pravila. Jaz mislim, da je ustava in 148. člen dovolj jasno napotilo vsaki
               vladi, kako se mora obnašati pri sprejemanju proračunov in pri spoštovanju
               usklajevanja prihodkov z izdatki. Tukaj se postavi naslednje vprašanje: ali je
               pomembno in potrebno sedaj hiteti s sprejemanjem izvedbenega zakona o fiskalnem
               pravilu, ali tik pred volitvami to moramo narediti, ker to dolgujemo letu, ki je
               preteklo od uvedbe ustreznega člena v ustavo, ali pa je morebiti mogoče s tem zakonom
               tudi počakati in ga prepustiti naslednji večini, ustavni večini v Državnem zboru, ki
               bo imela za sprejemanje takšnega zakona bistveno več legitimitete, kot jo imamo mi
               sedaj. Mi smo namreč v tem trenutku razpuščen državni zbor, in vlada, ki deluje z
               nami, je vlada, ki opravlja tekoče posle.</p>
               <p>Jaz se strinjam s tem, kar pravite nekateri, da je v enem letu, ki je preteklo od
               sprejetja zlatega pravila v ustavo, bilo dovolj časa, da bi sprejeli izvedbeni zakon.
               Toda mislim pa, da je več razlogov, ki govorijo proti sprejemanju izvedbenega zakona
               v tem trenutku. Te razloge bom opisala tako na ravni naše sedanje državne situacije
               kot tudi na ravni situacije v Evropski uniji oziroma Evropskem parlamentu. Najprej,
               zakaj mislim, da v domači situaciji sedaj nismo dovolj legitimni, da bi sprejemali
               takšen zakon? Prvič, zato ker potrebuje ustavno podporo, se pravi najmanj 60 glasov
               za uveljavitev. To pa pomeni, po vsej verjetnosti, usklajenost skorajda vseh
               parlamentarnih strank in podporo vseh parlamentarnih strank vsem rešitvam, ki bodo v
               tem izvedbenem zakonu o fiskalnem pravilu. Drugič, ta zakon bo po vsebini
               predstavljal politiko na področju gospodarstva in financ te države za vrsto
               prihodnjih let. Če govorimo o srednjeročni uravnoteženosti javnih financ, potem je
               treba predvideti, da bo za vsaj prihodnjih 7 let treba s tem zakonom začrtati našo
               gospodarsko politiko.</p>
               <p>Mislim, da sestava našega državnega zbora v tem trenutku ni tista, ki bi bila
               sposobna govoriti o tem, kako naj zgleda 7-letna gospodarska politika naše države v
               prihodnje, ampak bo to treba prepustiti novi sestavi Državnega zbora in to
               gospodarsko politiko prihodnjih 7 ali pa verjetno tudi več let skrbno skupaj
               premisliti. Zato mislim, da morata ta zakon sprejemati tako vlada kot Državni zbor s
               polnimi pooblastili. Druga raven, ki jo moramo v tem trenutku upoštevati, je pa raven
               evropske politike. Najprej bi rada opozorila na to, da govorimo o dokumentu, v
               katerem imamo evropske države zapisano, kako naj se v finančni politiki obnašamo, in
               to je Pakt stabilnosti in rasti. Pakt stabilnosti in rasti pravi, da morajo države
               skrbeti za to, da njihov deficit ne preseže 3 % in da njihov dolg v BDP ne preseže 60
               %. V dosedanji razpravi je bilo kar nekaj že omenjenih teh številk in tudi nekajkrat
               so te različne številke bile interpretirane. Ker je bila večkrat omenjena tudi
               Pahorjeva vlada, bi jaz rada opozorila, da je Pahorjeva vlada leta 2011, ko je
               pripravljala proračun za leto 2012, v njem predvidela, da bo odstotek dolga v BDP v
               letu 2012 48 %. Pakt stabilnosti in rasti predvideva največ 60 %, trenutno povprečje
               danes v Evropski uniji je 90 %. Nekatere države, ki veljajo za pomembnejše
               odločevalke v okviru Evropske unije – na primer Italija ima 133 % dolga v BDP.
               Povprečje je torej 90 %. Slovenija je torej potemtakem v tem trenutku z nekaj čez 80
               % dolga v BDP še vedno pod evropskim povprečjem. Vendar ne trdim, da je to dobro,
               torej da je 80 % dolga v BDP dober podatek.</p>
               <p>Opozarjam pa, da ko se primerjamo na evropski ravni in ko govorimo o Paktu
               stabilnosti in rasti, naša država vendarle ne kotira tako zelo slabo, kot jo nekateri
               sedaj poskušate prikazati. Je pa tudi res, da smo v Pahorjevi vladi zelo dobro
               vedeli, da bo strošek zadolževanja v prihodnjih letih od leta 2012 dalje bistveno
               dražji zaradi tega, ker so padle tri pomembne reforme v letu 2011, od pokojninske
               reforme do reforme dela na črno in reforme študentskega dela. Da pa ste k padcu
               tistih treh reform pomembno prispevali tudi nekateri, ki se danes zavzemate tukaj za
               izvedbeni zakon o zlatem pravilu, pa tudi dobro veste. Torej, že leta 2011 smo zelo
               dobro vedeli, da padec tistih treh reform pomeni dražje zadolževanje in višje stroške
               delovanja države v prihodnosti. In to ste in so vedeli najbrž tudi tisti, ki so
               rušili tiste tri reforme takrat, ampak seveda takrat je šlo za politični učinek in
               rušenje neke vlade. Dolgoročni učinek na razvoj lastne države jim oziroma vam pa
               seveda takrat ni bil pomemben. Ampak naj se vrnem nazaj k času, v katerem je v tem
               trenutku evropska politika. Če spremljate nastajanje nove Evropske komisije in
               podporo, ki jo išče v tem trenutku gospod Juncker zato, da bi postal predsednik
               Evropske komisije, boste videli, da je v situaciji, ko bo moral 16. julija od 751
               poslancev po vseh verjetnosti, zato da bi lahko bil predsednik Evropske komisije,
               dobiti tudi 195 glasov iz skupine socialistov in demokratov.</p>
               <p>To podporo pa bo dobil, kot vse kaže, pod posebnimi pogoji, in sicer pogajanja tečejo
               v smeri, da bo treba spremeniti implementacijo zlatega fiskalnega pravila. Kot se v
               zadnjih sporočilih iz teh pogajanj govori in piše, gre za to, da bi morala Evropska
               komisija spremeniti politiko zlatega pravila tako, da bi se velike investicije v
               javno infrastrukturo, ki dvigujejo gospodarsko rast, izločile iz implementacije
               zlatega pravila. Jaz mislim, da prav zaradi teh pogajanj, ki v bistvu pogojujejo
               bodočo evropsko politiko, ki bo recimo da morebiti pa le imela neke nove elemente,
               tudi ko gre za vprašanje varčevanja in gospodarskega razvoja. Torej, v tem trenutku,
               ko ta nova evropska politika šele nastaja, je pametneje, da tudi mi v Sloveniji
               nekoliko počakamo z izvedbenim zakonom o zlatem fiskalnem pravilu, in sicer zato, ker
               gre za implementacijski zakon, torej za zakon, ki pomeni uveljavitev, način
               uveljavitve zlatega fiskalnega pravila, in ne gre za to, ali mi spoštujemo fiskalno
               pravilo ali ne. Mi smo si, spoštovani, fiskalno pravilo v ustavo že zapisali. Gre pa
               za način, kako naj se to implementira bodisi v izvedbenih zakonih bodisi pri
               sestavljanju proračuna. Torej, jaz opozarjam na to, da v tem trenutku Juncker lahko
               računa na podporo socialistov in demokratov samo pod pogojem, da bo spoštoval oziroma
               spremenil tudi dosedanjo politiko varčevanja oziroma dosedanjo politiko pri izvedbi,
               uvedbi in izvajanju zlatega fiskalnega pravila v prihodnji evropski politiki. In
               podporo bo seveda dobil, če bo glede tega pripravljen na pogajanja, tudi s strani
               določenih pomembnih evropskih držav, sicer je ne bo, ne s strani Italije ne s strani
               Francije.</p>
               <p>Torej, če povzamem. Tako situacija v Sloveniji v tem trenutku kot situacija na
               evropski ravni nas opozarja na to, da je bolje z implementacijskim zakonom glede
               fiskalnega pravila vendarle še nekoliko počakati. Če ga doslej nismo sprejeli, potem
               lahko počakamo tudi po 13. juliju, da ga pripravi nova vlada oziroma nov državni
               zbor, upoštevaje seveda, in takrat bodo nekatere stvari že jasne, tudi to, kakšna bo
               prihodnja evropska politika na področju stabilnosti in rasti. Rada bi še povedala, da
               se mi pa zdi, da je pa vendarle ta zakon, ki ste ga kolegi iz SDS vložili v
               proceduro, napisan tako, da ga zagotovo ne bi sprejeli. Zakaj to trdim? 13. člen je,
               kar se tega tiče, zelo pomemben pokazatelj. Če Pakt stabilnosti in rasti govori o 60
               % dolga v BDP, in če 13. člen govori o dolgu sektorja države, ki naj ne presega 45 %
               BDP, potem pomeni, da zaostrujemo pravila, ki veljajo na evropski ravni, za
               situacijo, ki jo bomo imeli v svoji državi. In drugič, če v obdobju prilagajanja, to
               je praviloma v bodočih 7 letih, menite, da je treba vse presežke pri prodaji javnega
               premoženja, torej državnega premoženja, dati za zmanjševanje dolga sektorja države,
               iz tega sledi, da dogovor, ki je bil sprejet pri sprejemanju Zakona o SDH, torej da
               se del prodanega premoženja investira v demografski sklad, ni več spoštovan.</p>
               <p>Torej, najmanj dve točki sta taki, zaradi katerih je zelo jasno, da veste, da ta
               zakon ne more biti sprejet, in bi se potemtakem tudi vprašala, ali tisti, ki danes
               trdite, kako dober je ta zakon in kako ga je treba podpreti, resno mislite, da če
               pridete na oblast, bi vam ta zakon olajšal delovanje v jeseni pri pripravi novega
               proračuna in tudi v prihodnjih letih. Torej, ali menite, da bo vaše delovanje, vaše
               upravljanje države zaradi tako zapisanih pravil, kot so sedaj v tem zakonu, res
               bistveno olajšano in ali bo res vodilo k tistemu, kar pravite, torej k novi
               gospodarski rasti, zagonu, razvoju in tako naprej? Ali pravzaprav nadaljujete z neko
               staro konservativno politiko Evropske komisije, ki je veljala leta 2011, ko smo tudi
               mi, naša država, moja vlada, živeli in podpirali fiskalno pravilo, pa je bila tudi na
               ravni Evropske unije in celo v okvirih evropske konservativne politike že presežena?
               Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Mag. Andrej Šircelj v imenu predlagatelja.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo.</p>
               <p>Vsekakor ta razprava zahteva tudi nekaj odgovorov v zvezi z vprašanji, predvsem
               tistimi, ki jih je izpostavila kolegica Jelušič v zvezi s tem. 148. člen Ustave
               dejansko obstaja in mi smo v neustavnem položaju. Državni zbor ni razpuščen, deluje s
               polnimi pooblastili. Razpuščen – to je seveda malo pod narekovaji. Namreč, ljudje me
               že sprašujejo, češ ali vi sploh še sedite tam, ali dobite plačo in tako naprej.
               Skratka, tu so mediji naredili svoje, vsi pa vemo, da bo ta državni zbor v tej
               sestavi deloval toliko časa, dokler ne bo prišel nov državni zbor oziroma novi
               poslanci, in to s polnimi pooblastili. Lahko se jutri zgodi potres, bog ne daj, da bi
               se, ali kakršnakoli druga naravna nesreča, in verjetno bo treba sprejemati določene
               zakone, zato da bi se saniralo položaj ali karkoli drugega. Zato je ta razpuščenost
               lahko za medije ali pa novinarje, kako smo mi razpuščeni, ampak zaenkrat smo vsi tu s
               polnimi pooblastili in zaradi tega lahko sprejemamo tudi ta zakon. In navsezadnje, če
               je bila ustava spremenjena s 60 glasovi, z dvotretjinsko večino, potem je lahko tudi
               ta zakon sprejet na enak način. Ko pa govorimo o politiki gospodarstva in financ za
               naslednjih 7 let, je politika gospodarstva, financ in tudi vsega ostalega določena za
               naslednjih 7 let. Narejeni so tudi že izračuni Ministrstva za finance v okviru te
               delovne skupine, in je naredilo izračune, kaj dejansko to pomeni. Navsezadnje je tudi
               predvideno, kaj to pomeni v okviru te evropske politike, tiste, ki dejansko danes
               obstaja.</p>
               <p>Kakšna bo evropska politika od sredine julija naprej, je vprašanje, ali se bo to res
               zgodilo ali ne. Pa tudi če bo treba investicije izločiti iz fiskalnega pravila, bo
               treba spremeniti ustavo. In to se lahko naredi kadarkoli zaradi tega, ker ustavni
               zakon oziroma ustava določa tudi, kaj spada med odhodke in kaj med prihodke in tako
               naprej na določen način, kar pomeni, da se s tem dejansko nič ne zgodi. Jaz sicer
               mislim, da bo evropska politika tudi zaradi nekaterih drugih članic verjetno morala
               slediti fiskalnemu pravilu. Tukaj ste omenili 13. člen in 45-odstotno zadolžitev, in
               v povezavi s tem, da je povprečje v Evropi 90 %, v Italiji 133 % in tako naprej.
               Izračunano je za Slovenijo, da je zadolžitev, ki bi bila večja od 45 %, za Slovenijo
               slaba, prvič zaradi tega, ker je v takšnem in takšnem geostrateškem položaju, drugič
               zaradi velikosti, tretjič zaradi tega, koliko je sposobna absorbirati dejansko svoje
               dodane vrednosti oziroma koliko je je sposobna ustvariti in jo potem tudi plasirati
               na evropske trge. In tu je ranljiva, tudi zaradi geografske majhnosti in tudi zaradi
               ekonomske in finančne majhnosti. Tako da seveda teh 45 % ni na pamet danih. Vemo, da
               je 60 % tisto, kar bo pa morala Slovenija doseči v naslednjih letih in bo morala neto
               zmanjševati ta dolg, ampak bomo videli, kdaj bomo do tja prišli.</p>
               <p>Naslednje vprašanje, ko ste rekli, da je Evropa 90 % in Italija 133 % BDP zadolžena –
               ja, ampak Italija je zadolžena 80 % v Italiji, kar z drugimi besedami pomeni, da
               italijanska država vrača anuitete od kreditov in obresti italijanskim pravnim osebam,
               skladom, pokojninskim skladom in tako naprej in tako naprej, in seveda denar ostaja v
               Italiji, se implementira, se ponovno investira ali se pa ponovno zadolži država in
               tako naprej. Za slovenski dolg je značilno, da ga je treba odplačati 75 % izven
               države, in pretežno od teh 75 % ga je treba vrniti preko Atlantika v Združene države
               Amerike – denar gre ven. In če hočete, da pride nazaj ta denar, morajo ti
               investitorji ponovno priti, ti, ki so finančni investitorji, ki seveda samo spet
               posodijo denar za takšne ali drugačne obresti. Saj ti so znani – Goldman Sachs, JP
               Morgan. Saj imate tudi oddaje o tem, kako vodijo svet navsezadnje. Ne pride pa nekdo,
               ki bo tukaj ustvaril novo podjetje, nova delovna mesta in tako naprej. Njim gre pač
               za obresti. Zaradi tega bodo naslednje leto v začetku leta, ko se bo Slovenija spet
               morala zadolžiti, obresti znatno višje, kot so danes. Znatno višje! Tukaj seveda
               lahko odgovorimo na vse te zadeve.</p>
               <p>Če govorimo o vladi Boruta Pahorja in o pokojninski reformi in tako naprej – zakaj?
               Temeljni razlog, zakaj so padle te reforme? Zaradi tega, ker so bile neusklajene s
               sindikati, socialnimi partnerji. Kam se je potem kdo priključil, je tudi relevantno
               vprašanje, ampak te reforme niso bile usklajene s sindikati. Na žalost niso bile.
               Mene sicer čudi, da se socialdemokratska vlada Boruta Pahorja ni uskladila s
               sindikati, ampak se pač ni. To je čudno, da se je Janševa vlada leta 2006 uskladila s
               sindikati, tudi glede spremembe davčnega sistema, pa tudi s Socialnimi demokrati v
               tistem času. Ampak ta se pa pač ni. Ne vem, zakaj ne, ampak tako pač je. In takrat je
               seveda nastalo do 48 % BDP, s tem se strinjam. Potem je šlo pa to še navzgor. Ampak
               to je že z ekonomskega zornega kota, tudi gospodarskega, socialnega, skrajna meja,
               kjer smo lahko zadolženi. Danes smo čez 80, to je katastrofa. Glejte, razumem, da vas
               motijo kakšne določbe. Še enkrat poudarjam, to je splošna razprava. Če vi omenjate
               13. člen in 45 % – verjetno je tukaj manevrski prostor, ampak za to je potrebno, da
               gre zakon v drugo obravnavo in da se seveda tam nadaljuje usklajevanje med
               političnimi strankami. Mi se ne slepimo, da ne potrebujemo konsenza tudi z vaše
               strani zato, da gre ta zakon naprej, ampak tukaj se dela za prihodnji razvoj države
               in tudi za prihodnje rodove, kajti moralno sporno je, da bodo prihodnji rodovi
               plačevali naše obresti. Mislim, da si prihodnji rodovi tega ravno ne zaslužijo. Za
               to, da se začnemo pogovarjati sedaj na ravni parlamenta o teh zadevah, je seveda
               potrebno, da gre zakon naprej, ker se do zdaj na ravni vlade Alenke Bratušek
               politične stranke niso uskladile, saj je jasno, na vseh sestankih, ki so jih imele.
               Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p> Hvala lepa tudi vam.</p>
               <p>Naslednji ima besedo gospod Marko Pavlišič.</p>
            </sp>
            <sp who="SDZ6:PavlišičMarko">

               <speaker>MARKO PAVLIŠIČ (PS DL):</speaker>

               <p>Hvala za besedo.</p>
               <p>Jaz bi najprej čestital gospodu Čuferju za to, da danes ni prisoten, da se je
               odločil, da ne bo sodeloval v tej farsi. Namreč, on je vložil ogromno energije v to,
               da bi ta izvedbeni zakon uskladili v okviru Vlade, v okviru koalicije in tudi širše,
               tudi z opozicijo smo se sestali na to temo. Namen je bil vsekakor dober, sedaj pa se
               je očitno obrnila proti njemu tako Vlada kot njegova bivša stranka, tako da ga
               popolnoma razumem, da ne želi sodelovati več v tej farsi in mu čestitam za to potezo,
               ker je s tem najbolje pokazal, kaj meni o zavračanju izvedbenega zakona o zlatem
               fiskalnem pravilu v Državnem zboru, za katerega se nakazuje, da se bo danes zgodil.
               Nekateri pravijo, da je ta izvedbeni zakon preoster. Jaz pravim, da je premil.
               Recimo, fiskalnemu svetu bi lahko dal v roke tudi palico, ne le kalkulatorja, da bi
               lahko fiskalni svet v primeru, kadar vlada dela neumnosti, vložil ustavno obtožbo
               proti vladi oziroma proti predsedniku vlade. Vložil. Saj je jasno, kdo potem glasuje.
               Ampak fiskalni svet bi lahko imel takšno pristojnost. In Slovenija, če prav vem, že
               ima fiskalni svet, ki je določen v Zakonu o javnih financah, če se prav spomnim.
               Ampak ali se kdo spomni, da se je ta fiskalni svet v zadnjih nekaj letih kdaj
               oglasil? Da je karkoli povedal o tem, kar se dogaja? Tri leta nazaj, odkar sem jaz
               tukaj, prav gotovo ne, kar pomeni, da svojega dela ne opravlja.</p>
               <p>Pri tako pomembnem zakonu, kot je izvedbeni zakon o zlatem fiskalnem pravilu, je
               prav, da bi to malenkost bolje definirali že v samem zakonu, da mu damo ustrezno težo
               in ustrezne instrumente na voljo, da bo lahko svoje delo opravljal. To bi bilo za
               izboljšati v tem zakonu do končnega sprejetja. Še ena zadeva bi bila morda zanimiva,
               da zapišemo noter in da definiramo kršenje zlatega fiskalnega pravila – da to enačimo
               z veleizdajo. Nepremišljeno zadolževanje je napad na suverenost države. In kaj je
               napad na suverenost države drugega kot veleizdaja. Ampak, kot že rečeno, mi zlato
               fiskalno pravilo že imamo zapisano v ustavi in že velja, in res ne razumem, zakaj
               hudiča se nekdo upira temu, da to natančneje definiramo. Zakaj se ni pripravljen niti
               pogovarjati o možnih rešitvah, da bi v prvem branju to podprli, nato pa lahko na
               odboru in kasnejših branjih še izboljšamo? Morda celo s tem, kar je omenila gospa
               Jelušič glede izjeme glede velikih investicij in tako dalje. Tukaj bi se dalo še
               marsikaj izboljšati. Vendar se niti pogovarjati ne želijo o tem. Proticiklično in
               prociklično delovanje je bilo omenjeno. Ko smo v spodnjem delu gospodarskega cikla,
               je treba delovati proticiklično, ko pa smo v zgornjem delu, pa ravno tako. Logično.
               Približno tako logično kot to, da če pada dež, si moker, če sije sonce, pa ti je
               vroče. V bistvu je zelo logično, uporabno pa čisto nič.</p>
               <p>Če je bil spopad s krizo tako enostaven, da država v začetku krize pojača trošenje in
               je potem krize magično konec, potem kriz sploh ne bi bilo. Nemčija, Francija,
               Avstrija, Španija bi ob svitu krize odprle pipice in kriza bi bila rešena, preden bi
               sploh prišla do nas. Ampak koliko kriz bomo morali preživeti, da bomo ugotovili, da
               temu dejansko ni tako, da je potrebno resno delo in ne resno trošenje? In če
               pogledamo slovenske bilance za nekaj let nazaj, bomo videli, da smo ravno v teh
               letih, ko smo zašli v to hudo krizo, dejansko največ trošili, proračunski
               primanjkljaj je bil daleč največji. In kje so rezultati tega? Ni jih! Glejte, ta
               zadeva enostavno ne deluje. Za obresti bomo letos dali cca milijardo evrov.
               Spoštovani kolegi iz DeSUS, 2 milijona povprečnih pokojnin bomo dali letos za
               obresti. Več kot 100 tisoč upokojencev lahko dobiva celo leto povprečno pokojnino za
               zneske teh obresti. Ali dvema milijonoma in še 700 tisoč upokojencem lahko izplačamo
               najvišji znesek regresa, se pravi slovenskim in še katerim drugim zraven, ali pa vsem
               upokojencem, 600 tisočim, izplačamo tisoč 600 evrov regresa za znesek obresti, ki jih
               bomo plačali letos v tej državi.</p>
               <p>Seveda ne moremo obresti spraviti kar tako čez noč na nič, ampak to bi morala biti
               naša vizija, da nehamo plačevati obresti in lahko ta denar bolje porabimo, porabimo
               za šolstvo, zdravstvo, pokojnine, za karkoli drugega. In brez razumne finančne
               politike do tega ne bomo prišli nikoli, enostavno ne bomo prišli nikoli do tega. In
               spirala čedalje večjih obresti nas bo počasi pogoltnila, če ne bomo temu naredili
               konca. Čudi me nasprotovanje temu izvedbenemu zakonu. Namreč, dejstvo je, da je
               Čuferjeva politika stabilizirala slovenske finance in nakazala, da obstaja luč na
               koncu tunela. Ne nazadnje se to kaže tudi na trenutni obrestni meri na mednarodnih
               trgih. Pri 3 % smo trenutno, bili smo že malenkost nižje, pa smo spet šli gor, ampak
               tu nekje zdaj nihamo. In ja, razlog za to ni samo v finančni politiki te vlade,
               razlogi so tudi v širšem gospodarskem okolju, vendar pa se nakazuje, da smo pridobili
               neko zaupanje, da pač lahko izkoristimo te padce, ki se dogajajo na mednarodnih
               trgih. In to zaupanje se je gradilo s politiko, da ima država na računu kar nekaj
               sredstev, ki so na voljo, tako da nismo prisiljeni v novo zadolževanje ta
               trenutek.</p>
               <p>Še več teh sredstev pa je v saniranih bankah. In ker se ne pristaja več na politično
               deljenje denarja, ki je bilo v veliki meri vzrok za težave, je ta denar še kar tam, v
               državnih bankah. In kjer je denar, so tudi apetiti po tem denarju, in bojim se, da je
               v ozadju nasprotovanja temu predlogu zakona zgolj apetit po tem denarju, da se znova
               porabi tako, kot se je porabljal do sedaj. Zato je bilo treba to vlado v bistvu
               odstaviti, treba je preprečiti sprejetje izvedbenega zakona, nato pa boste pod krinko
               nacionalnega interesa ponovili krog trošenja, ki se zaključi z luknjo v bančnem
               sistemu in nato novo, tokrat slabo slabo banko. Ali je naključje, da tisti, ki
               nasprotujejo temu izvedbenemu zakonu, hkrati nasprotujejo tudi spremembi Zakona o
               dostopu do informacij javnega značaja, ki do konca odpira podatke o slabih kreditih?
               Ali je to naključje? Naključij ni. So pa interesi.</p>
               <p>Lousewies van der Laan je v pozdravnem govoru na kongresu Državljanske liste lepo
               povedala: <q>"Levici ne moreš zaupati v upravljanje javnega denarja, desnici pa ne
               osebne svobode."</q> Državljanska lista je varuh obojega, zato smo vsem v napoto. In ja,
               tako kot smo v ustavo zapisali marsikatero osebno svoboščino, da ne more, recimo,
               klerikalna vlada kar tako preganjati kratkih krilc in bikini kopalk, da ne omenjam
               česa drugega, rabimo tudi zapis v ustavi za razumno javnofinančno politiko. In ga
               imamo. In v skladu s tem moramo končno sprejeti tudi izvedbeni zakon. Sprejeti ga
               moramo danes. Gospod Horvat je omenil, da ima program. Bojda ga je pomagal pisati
               mag. Rado Pezdir. Pohvalno, dobra izbira. Ampak za razliko od vas imamo v
               Državljanski listi poleg programa, ki vsebuje 112 ključnih ukrepov, tudi izkušnje,
               ljudi z realnimi izkušnjami v kriznih situacijah, kot je gospod Bojan Starman. In
               gospod Pogačnik mi je dal krasno iztočnico. Ja, mlade generacije bi morale na
               volitve, da se uprejo dodatnemu zadolževanju na njihov račun. Višji kot je dolg,
               nižja bi morala biti starostna meja za volilno pravico. Očitno je poslanski kolega
               Pogačnik prebral naš program, kjer se za to zavzemamo, in se mu zahvaljujem za to
               omembo. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednji ima besedo gospod Samo Bevk.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Volitve v Evropski parlament, referendum o arhivih, državnozborske volitve in lokalne
               volitve so oziroma bodo odločilno zaznamovale letošnje politično dogajanje v državi
               in naš nadaljnji razvoj. Evropske volitve in referendum sta bila zgolj ogrevanje pred
               dvema najpomembnejšima odločitvama, in sicer, katere politične sile bodo prevzele
               oblast v državi in v posamezni občini. Slovenija potrebuje gospodarsko rast, ki bo
               zmanjšala brezposelnost, ustvarila nova delovna mesta in zagotovila dostojno
               prihodnost svojim prebivalcem. Le gospodarska rast in razvoj lahko zagotovita
               uresničevanje razvojnih potencialov Slovenije, da bo ta gospodarsko uspešna, pravična
               in solidarna. Dokler ne bo znan rezultat letošnjih državnozborskih volitev in
               posledično tega, katera politična sila bo oblikovala Vlado Republike Slovenije, bi
               bilo neresno sprejeti odločitev in potrditi zakon o fiskalnem pravilu. Danes je pred
               nami izsiljena seja Državnega zbora, Vlada opravlja tekoče posle, v Državnem zboru pa
               ni več trdne koalicije. Čez tri tedne pa bodo tako ali tako volitve, ki bodo pomembno
               premešale karte na političnem prizorišču. Za tako pomembno odločitev je potrebna
               polna legitimnost, ki jo je možno preveriti zgolj na volitvah.</p>
               <p>Neodgovorno bi bilo s strani poslank in poslancev, da bi odločali o ekonomski
               politiki neke nove vlade in nekega drugega parlamenta. Zavajajoča je tudi trditev
               predlagatelja, da je bilo zakonsko besedilo usklajeno s parlamentarnimi strankami.
               Socialni demokrati smo sicer sodelovali v delovni skupini, vendar se nismo nikoli
               strinjali s predlaganimi rešitvami zakona. Predlagano fiskalno pravilo s strani SDS
               Socialni demokrati razumemo kot predlog pospešitve prodaje državnega premoženja in
               zmanjševanje javnega sektorja. Predlagani zakon je tudi ostrejši od zavez Slovenije,
               ki so bile sprejete z ratifikacijo fiskalnega pakta. To ugotavljata tako Evropska
               komisija kot Mednarodni denarni sklad. Stvari se v Evropski uniji spreminjajo,
               spreminjajo pa se tudi pri nas. Vsi statistični podatki so začeli kazati, da se
               Slovenija počasi, a vztrajno izvija iz trdovratne gospodarske in finančne krize.
               Vlada je namreč v dobrem letu dni dosegla kar nekaj uspehov. Stabilizirala je javne
               finance in utrdila položaj Slovenije na mednarodnih finančnih trgih. Prvič po 5 letih
               smo zabeležili pozitivno gospodarsko rast. Prav tako pa se zmanjšuje tudi število
               brezposelnih, v pol leta s 129 tisoč na 118 tisoč brezposelnih. Naj spomnim, da je
               bilo decembra 1993 v Sloveniji kar 133 tisoč brezposelnih ljudi.</p>
               <p>Praktično vse institucije, ki opravljajo makroekonomske napovedi, so napovedale rast
               našega gospodarstva, in sicer med 0,3 in 0,8 % v letu 2014 in med 0,7 in 1,4 % v letu
               2015. Tudi stroški zadolževanja so se bistveno znižali, saj je obrestna mera
               najnižja, odkar smo vstopili v evroobmočje. Pred nastopom te vlade, ki danes žal
               opravlja zgolj tako imenovane tekoče posle, pa smo bili tik pred tem, da nam pride na
               pomoč, seveda v narekovajih, zloglasna trojka. Ne vem, zakaj moramo biti bolj papeški
               od papeža. Novi predsednik italijanske vlade Matteo Renzi se zaveda, da je takšno
               fiskalno pravilo škodljivo za okrevanje gospodarstva, zato je prišel s pobudo glede
               sprememb fiskalnega pravila Evropske unije. To pobudo pelje Italija, ki je junija
               začela predsedovati Evropski uniji. Smo dovolj pametni, da se tej pobudi pridružimo?
               Prav takšne signale pa daje tudi novi nemški podkancler Sigmar Gabriel, ki podpira
               spremembe takšnega fiskalnega pravila, kot velja danes.</p>
               <p>Kot rečeno, v Poslanski skupini Socialnih demokratov in tudi sam zakona o fiskalnem
               pravilu ne bomo podprli. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednji bo razpravljal mag. Ivan Vogrin. Dovolite pa, da preberem še nekaj
               naslednjih razpravljavcev, ker se jih je kar precej odjavilo. Za Ivanom Vogrinom mag.
               Branko Grims, potem dr. Jožef Kunič, gospa Sonja Ramšak, Robert Hrovat in mag. Majda
               Potrata.</p>
               <p>Izvolite, gospod Vogrin.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča. Spoštovani kolegice in kolegi!</p>
               <p>Moja razprava bo malce manj volilna in malo bolj številska. Namreč, Neodvisna
               alternativa ne nastopa na volitvah, zato ni potrebno, da dela volilno reklamo. Pred
               vsakimi volitvami pa običajno neomadeževan ta ali oni politik vedno ponori in začne
               metati lunatične izjave, ki smo jim tudi danes priča. Jaz sem predsednici Vlade
               Republike Slovenije 7. 2. 2014 poslal dopis, s katerim sem jo pozval, da z vpisom
               fiskalnega pravila že zamujamo nekaj mesecev. In glejte, danes smo pravzaprav mi
               priča res tragikomični situaciji. Fiskalno pravilo, izvedbeni zakon bi morali
               sprejeti do konca novembra 2013. Mi pa danes poslušamo tukaj filozofske razprave, če
               bi, če ne bi, zakaj bi. In mi smo na 32. seji Državnega zbora sprejeli zakon, s
               katerim smo se zavezali, mi tukaj smo se zavezali, da bomo sprejeli do konca novembra
               2013. Zdaj pa tukaj se, ne vem <gap n="..."/> Glejte, jaz sem bil včasih član gasilskega društva
               Voličina, približno 8 let sem bil. Zdaj pa primerjam dve in pol leti delovanja
               parlamenta in tega gasilskega društva. Vi veste, da če smo mi zapisali sklep v tem
               gasilskem društvu, da bomo nekaj izvedli, smo izvedli. To pomeni, da vsako gasilsko
               društvo deluje bolje in bolj normalno kot ta parlament.</p>
               <p>Govorimo tukaj: zakaj hiteti? Pa kako hiteti, če že zamujamo 8 mesecev?! Mi smo si
               zadali zavezo, da bomo to naredili. Veste, človek res ne ve, ali bi se jokal ali bi
               se smejal in tako dalje. Zdaj se celo sklicujemo na Evropski parlament, ki bo seveda
               v bodočnosti verjetno deloval tako, da bo rekel: nič ni treba več gospodarno ravnati,
               mi lahko porabimo trikrat več kot ustvarimo, tudi podjetja lahko porabijo trikrat več
               kot ustvarijo – pa kje smo mi? Predlagatelji ali pa kdorkoli iz parlamenta, ki ima to
               moč – če bi jaz imel to moč kot samostojni poslanec, bi to že pripravil –, ustavno
               obtožbo bi morali napisati na celotno vlado, ker niso naredili tega, kar so se
               zavezali, in so lagali, lažejo in figo v žepu držijo, da mi varčujemo, da delamo neke
               reforme, ne delamo pa drugega kot da se zadolžujemo. Zadolžujemo! Zdaj pa moram tako
               povedati, moram čestitati tistim, ki ste našli pogum in kandidirate na teh volitvah.
               Kaj boste povedali, ko hodite po terenu, kaj smo mi naredili? Dvignili davke,
               zadolžili, znižali pokojnine, znižali plače, brezposelnost povečali. Kaj boste rekli?
               In kaj boste pa zdaj rekli, kaj bomo ali boste naredili v naslednjem parlamentu –
               nič. Še malo dodatno zadolžili in tako dalje. Tako da se res človek vpraša, ali sploh
               ima smisel, da še kaj govori, ampak za plačo, ki jo dobivamo, moraš pač imeti vsaj
               občutek, da si nekaj naredil. Pa zdaj, ker jaz pišem knjigo, bom mogoče tudi kakšen
               svoj govor napisal noter in vaše. Tako da bo to zelo zanimiva knjiga, analitično
               narejena, kaj smo delali dve in pol leti – nič dobrega. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>To ste malo izkoristili tudi za promocijo svoje knjige.</p>
               <p>Gospa Ljubica, izvolite, imate repliko.</p>
            </sp>
            <sp who="SDZ6:JelušičLjubica">

               <speaker>DR. LJUBICA JELUŠIČ (PS SD):</speaker>

               <p>Najlepša hvala.</p>
               <p>Ker je kolega mag. Vogrin želel povedati, da se tukaj ni dobro sklicevati na Evropski
               parlament, ker je naša naloga, da uvedemo fiskalno pravilo s pomočjo zakona, bi rada
               opozorila, da Socialni demokrati ne nasprotujemo fiskalnemu pravilu, ker je zapisano
               v ustavi, in Evropski parlament ne bo nasprotoval fiskalnemu pravilu, ker je glede
               tega že bilo doseženo soglasje na ravni Evropskega sveta in je to zapisano v Paktu
               stabilnosti in rasti, pa še v kakšnem drugem pomembnem evropskem dokumentu. Gre pa za
               vprašanje implementacije. Evropski parlament in nova evropska politika se vrtita
               okrog vprašanja, kako implementirati, torej kako uveljaviti zlato fiskalno pravilo v
               prihodnosti, in ne, ali ga imeti ali ne. In tudi mi v Sloveniji se ne pogovarjamo več
               o tem, ali bi to fiskalno pravilo imeli ali ne. Gre pa za vprašanje, kako ga
               uveljaviti v naši trenutni in bodoči gospodarski situaciji. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Replike na repliko ni, gospod Vogrin. Naslednji bo razpravljal mag. Branko Grims.</p>
            </sp>
            <sp who="SDZ6:GrimsBranko">

               <speaker>MAG. BRANKO GRIMS (PS SDS):</speaker>

               <p>Vsem prav lep pozdrav!</p>
               <p>Ta razprava danes je pa res super. To je odlično, ker čez 3 tedne bodo ljudje vedeli,
               s kom imajo opravka. Namreč, razprave tipa <q>"mi tega danes ne bomo podprli"</q>, kar
               slišimo od celotne tranzicijske levice, povejo – kaj, če jih prevedemo v slovenščino?
               Povejo: mi se požvižgamo na ustavo. Kajti v ustavi je fiskalno pravilo že zapisano,
               in zapisana je zaveza, da se bo v 6 mesecih tudi uresničilo, s sprejetjem ustreznega
               zakona. Teh 6 mesecev je bil čas za razmislek, o katerem je prej govorila poslanka
               SD, kako to fiskalno pravilo uresničiti. Potem pa je ta čas potekel. In tisti, ki
               danes reče, da ne bo podprl zakona, pravi samo to: požvižgam se na ustavo, zavestno
               sem jo kršil in zavestno jo bom kršil danes. In tak človek si ne zasluži, da je v
               zadnjem svetu krajevne skupnosti, kaj šele v slovenskem parlamentu. In njegova
               stranka prav tako, da ne bo nesporazuma. Kajti to je problem, s katerim se danes
               soočamo. Ta parlament je kot ustavodajalec sprejel zavezo, zavezo na ustavnopravni
               ravni, ki torej zavezuje vse in vsakogar, najbolj pa Državni zbor sam. 6 mesecev je
               bil rok, ko bi se morali uskladiti o vseh rešitvah, zapisati soglasno sprejete
               rešitve v zakon in ga sprejeti. Potem bi bila ustava spoštovana. Po 6 mesecih se ni
               zgodilo nič. V opoziciji smo opozarjali, da pač tako ne gre, dobili nazaj arogantne
               izjave in nič dejanj. Pač pa smo bili priča – čemu? Novemu zapravljanju; o tem malo
               kasneje.</p>
               <p>Zato se v resnici ni hotelo sprejeti tega zakona. Zato, da se je zapravljalo naprej
               in obremenjevalo naslednje generacije, slovensko gospodarstvo, uničevalo podjetništvo
               in ljudi spravljalo ob njihovo imetje in v težave. Blaginja ljudi postaja za cele
               generacije nekaj imaginarnega s takim početjem, kot ga izvaja tranzicijska levica. In
               to tudi zato, ker zavestno krši ustavo. V ustavi, še enkrat povem, je zelo jasno
               zapisana zaveza – 6-mesečni rok. 6 mesecev je bilo časa za vse premisleke, za vsa
               usklajevanja, za vse, kar je bilo treba narediti. Da je parodija popolna, naj vas pa
               spomnim, da smo se o fiskalnem pravilu pogovarjali že leta 2012 in da smo se takrat
               že uskladili o vsaki črki zakona, ki bi to uresničil. Tudi gospa Alenka Bratušek je
               bila takrat zraven, tudi sam sem bil, v imenu SDS. In z vsakim stavkom se je gospa
               Alenka Bratušek takrat strinjala. Ne boste verjeli, z vsako besedo. Toliko časa smo
               sedeli skupaj, toliko časa smo brusili besedilo, da se je gospa Alenka Bratušek
               strinjala z vsako besedo zakona. Ko pa ga je bilo treba sprejeti, je pa rekla: <q>"Mi
               tega ne bomo sprejeli."</q></p>
               <p>Potem je šla na pogovor h gospe Merkel in je v imenu tranzicijske levice oziroma
               svoje vlade, vladajoče koalicije rekla: <q>"Fiskalno pravilo v ustavo samo prek mojega
               trupla."</q> Potem je prišla nazaj od gospe Merkel in je rekla: <q>"Joj, fiskalno pravilo je
               pa nekaj čudovitega, mi moramo to takoj sprejeti."</q> Očitno zna gospa Merkel zelo dobro
               vihteti metlo, kadar je treba kakšno punco naučiti, koliko je ura, pa malo o
               ekonomiji. Ampak veste, kaj se je v tem hipu zgodilo? V bistvu je v tem hipu že
               prišla tudi trojka, ko tako pravite, da je ni. Vi ste jo pripeljali. Kajti to je v
               bistvu točno to. In potem smo v ustavo zapisali neko besedilo, o katerem smo se vsi
               strinjali, da je ustrezno, in ne pove nič drugega kot tisto, kar ve vsak kmet, vsak
               podjetnik, vsaka gospodinja – da ne moreš zapraviti več kot imaš, ker s tem
               obremenjuješ naslednje generacije. Samo to. Treba je pa seveda še sprejeti zakon,
               kako to pravilo uresničiti. Ne samo da niste naredili nič, ampak ste zapravljali kot
               nori. Ali veste, kam ste pripeljali to ubogo Slovenijo v samo dveh vladah
               tranzicijske levice? Leta 2008 je bil zunanji dolg države Slovenije še dobrih 7
               milijard, z vsem, kar je bilo podedovanega skupnega dolga nekdanje Jugoslavije.</p>
               <p>Potem je prišla vlada Boruta Pahorja in vlada Alenke Bratušek, dve vladi tranzicijske
               levice. In danes znaša dolg skoraj 30 milijard evrov, od tega je čez 20 milijard neto
               nove zadolžitve od teh dveh vlad tranzicijske levice. Ker ne zna tranzicijska levica
               delati nič drugega kot zapravljati. Ne zna ustvarjati, zna vleči ljudi za nos, ker
               ima v rokah medije, in seveda zna zapravljati. In svoje breme, svojo nesposobnost
               vodenja gospodarstva prelaga na naslednje generacije. Trik, ki ga uporablja, je pa
               vsakič isti. In danes je treba vedeti samo to, da je popolnoma vseeno, ali boš na
               volitvah glasoval za SD, ali boš za Cerarja, ali katerokoli drugo stranko
               tranzicijske levice od Pozitivne Slovenije naprej, vedno boš dobil točno isto
               politiko zadolževanja, nasprotovanja fiskalnemu pravilu in zavestnega kršenja
               slovenske ustave, ki smo mu priča danes v slovenskem parlamentu. In to je politika,
               ki nikoli sploh vstopa ne bi smela imeti v slovenski parlament. V noben demokratičen
               parlament tega sveta taka politika ne bi imela vstopa, če bi veljali neki
               demokratični principi, ki v Sloveniji žal ne veljajo in so izigrani vsak dan znova.
               In če želimo, da država enkrat zadiha s polnimi pljuči, če želimo narediti resen
               korak v smeri razbremenjevanja slovenskega gospodarstva, slovenskega podjetništva, da
               bo odpiralo nova visoko produktivna delovna mesta, je treba sprejeti tisto
               samoomejitveno pravilo, ki ga, kot rečeno, pozna vsaka gospodinja – da ne moreš
               porabiti več kot ustvariš. In to, gospe in gospodje, je tisto, o čemer govorimo
               danes. In nekateri se danes zaklinjate, da tega ne boste podprli. Krasno! S tem lepo
               poveste, kako boste vodili to državo.</p>
               <p>Sam osebno bom seveda glasoval za to pravilo in vedno ga bom tudi dosledno spoštoval,
               ker je to edini način, da iz te naše ljube Slovenije naredimo to, kar smo nekoč že
               bili – zgled za celoten postsocialistični blok. In v Sloveniji je absurd, ker se
               ponuja kot rešitev novi socializem in ne vem kaj, državna lastnina, pa ne vem kakšne
               neumnosti poslušamo, kot rešitev. To nikjer na svetu še ni bila rešitev in tudi v
               Sloveniji ne bo. V Sloveniji ni problem, da je premalo socializma. V Sloveniji je
               problem, da je samo socializem. To je problem v Sloveniji. In to vodi v zadolževanje,
               in to zadolževanje je tisto, kar nas že duši in kar bo dušilo vsakogar, ki bo imel
               naslednjo vlado. Ne daj bog, da se ljudje odločijo, ampak ljudje imajo zmeraj prav,
               kakorkoli se odločijo. Ampak če bi se spet odločili in izvolili tranzicijsko levico,
               recimo da bodo res nasedli in volili za Cerarja, kar je trenutno moda – veste, kaj to
               pomeni? Da se bomo verjetno čez nekaj let takole pogovarjali v tem parlamentu,
               Slovenija bo pa takrat zadolžena – koliko? 35 ali 50 milijard evrov? Tam nekje. In bo
               popolnoma bankrotirana država. Takrat ne bo več debate o tem, ali je trojka tukaj,
               ali je trojka tam, sploh ni važno. Taka država ni suverena, in to vi dobro veste.
               Kako je pa s suverenostjo take države, se je pa krasno pokazalo ravno pri tem
               fiskalnem pravilu.</p>
               <p>Ko ti predsednica Vlade reče, ko gre na pot h gospe Merkel, najbolj vplivni Evropejki
               v tem trenutku, najbolj vplivni ženski sveta po nekaterih meritvah, in reče:
               <q>"Fiskalno pravilo samo preko mojega trupla."</q> Pride nazaj in pravi: <q>"Jezes, fiskalno
               pravilo moramo pa nujno sprejeti, to je nekaj čudovitega."</q> Toliko o suverenosti take
               države, pa o metanju peska v oči, koliko taka suverenost še pomeni. In do tam ste vi
               pripeljali, gospe in gospodje, to državo. Vi ste trojko že zdavnaj sem pripeljali,
               samo okoli ovinka, na dražji način. Sedaj se pa tukaj norca delate iz ljudi in
               pravite, da ne boste podprli nečesa, za kar ste se sami zavezali z ustavnim zakonom,
               za katerega ste vi glasovali, soglasno. In seveda smo glasovali tudi mi, ampak mi smo
               glasovali v dobri veri, da bomo ta dogovor tudi spoštovali. Odgovornost zanj, za
               uresničitev, ima pa v prvi vrsti Vlada in vladajoča koalicija. Ker ta ni storila
               svojega, smo predlagali ustrezne rešitve v SDS. In neverjetno je, da se danes namesto
               da bi se pogovarjali o rešitvah, iskali morda tudi kakšen amandma, kakšen kompromis,
               pogovarjamo o tem, da nekateri to kategorično zavračajo.</p>
               <p>To, še enkrat povem, prevedeno v slovenščino ne pomeni nič drugega, kot da pravite
               naslednje: mi hočemo zapravljati, protiustavno bomo zapravljali, obremenjevali
               naslednje generacije, požvižgamo se na ustavo, zavestno smo jo kršili in zavestno jo
               bomo kršili. To je to, kar danes govorite ljudem. In lepo je, da vas vidijo, kaj v
               resnici slovenska tranzicijska levica je – tisto, kar bo to državo spravilo na kant
               oziroma jo dobesedno uničilo. In v veliki meri vam je to že uspelo. In to je,
               mimogrede, tudi edino, kar vam je uspelo. Še enkrat povem, v samo dveh vladah
               tranzicijske levice je nova neto zadolžitev presegla 20 milijard evrov. To je
               bistveno več, kot je bila skupna zadolžitev celotne nekdanje Jugoslavije. Zato nočete
               sprejeti zakona o fiskalnem pravilu, da boste zapravljali naprej, ker samo to znate.
               Veste, kaj to pomeni v praksi? Da je ta vlada vsakemu otroku, ki čeblja zdaj v zibki,
               že zagonila en dober avto srednjega razreda v steno in ga zažgala, in otrok se z njim
               nikoli ne bo vozil, plačati ga bo pa moral. Vsaki štiričlanski slovenski družini je
               ta vlada vrgla kanto z bencinom v stanovanje, ga zažgala, in tega stanovanja ta
               družina nikoli ne bo videla, nikoli ne bo živela v njem, plačati ga bo pa mogla. To
               je tam približno 56, 58 tisoč evrov, kolikor znaša dolg na štiričlansko družino v
               Sloveniji, ki ga je ustvarila tranzicijska levica.</p>
               <p>In še enkrat povem, popolnoma vseeno je, ali boš zdaj na volitvah volil za SD, ali za
               Cerarja, ali za Pozitivno Slovenijo, ali za Bratuškovo, ali za kateregakoli iz
               tranzicijske levice, vedno boš dobil iste ljudi, isto politiko, isto zadolževanje in
               isti bankrot države Slovenije. Treba bo iskati rešitve, ki so evropsko primerljive,
               ki so gospodarsko uspešne, ki so preverjene, in se potem odločiti tako, kot je treba.
               Ampak najprej je za to treba imeti program, in ena najbolj absurdnih situacij, točno
               isti absurd, kot ga imamo danes tukaj, je, da je najbolj popularna tista stranka, ki
               programa sploh nima. To zelo veliko pove o tem, kam je ta medijska scena pripeljala
               našo ubogo Slovenijo, da so vse vrednote postavljene na glavo, kajti če ne bi bile,
               trdim, da nikomur v tem parlamentu ne bi niti na misel prišlo, da bi vstal in rekel:
               6 mesecev že zavestno kršimo ustavo, ampak tudi danes jo bomo, pa še naprej jo bomo,
               zato da bomo lahko zapravljali kot nori še za naslednje generacije. Kajti to ste v
               bistvu rekli, ko ste rekli, da ne boste potrdili zakona o fiskalnem pravilu, s
               katerim zamujamo že 6 mesecev, vsi skupaj. Ampak mi smo svoje storili. Storite še vi.
               V politiki ne štejejo besede, štejejo dejanja.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p> Hvala lepa.</p>
               <p>Repliko ima gospa Ljubica Jelušič.</p>
            </sp>
            <sp who="SDZ6:JelušičLjubica">

               <speaker>DR. LJUBICA JELUŠIČ (PS SD):</speaker>

               <p>Najlepša hvala.</p>
               <p>Jaz nasprotujem temu, da mag. Grims polaga na jezik nam Socialnim demokratom, da
               kršimo ustavo s tem, ko ne sprejmemo zakona, ki ga je predlagala SDS. Mi ustavo
               spoštujemo in smo tudi sodelovali pri vpisu fiskalnega pravila v ustavo.
               Samoomejitveno pravilo je zapisano v ustavi. Danes pa se tukaj pogovarjamo o
               izvedbenem zakonu, torej o tem, kako določiti postopke za uveljavitev zlatega
               fiskalnega pravila, kar ne omejuje nobene vlade pri tem, da fiskalno pravilo, ki je
               ustavno pravilo, spoštuje vsakič, ko bo sestavljala proračune v prihodnosti. Skratka,
               ne polagajte nam na jezik stvari, ki jih nismo rekli. In drugič, lahko polemizirate z
               nami, ki sedimo tukaj, pa sva trenutno samo še dve od levice. Morda je še kdo tu od
               levice, pa se še ni spustil v debato z vami. Polemizirate s tistimi, ki nimajo
               programov v tem trenutku, in ne vemo, kakšna so njihova stališča glede zlatega
               fiskalnega pravila in še marsičesa drugega. Pa so po vsej verjetnosti večina v tej
               državi. Skratka, ne zmerjajte nas za probleme cele vlade. Samo malo nas je še tu, ki
               poslušamo tri poslance SDS, ko razpravljajo o svojem zakonu. Če bi res bil tako
               dober, potem bi po vsej verjetnosti tudi vi zagotovili nekoliko večjo prisotnost
               članov svoje poslanske skupine pri tej današnji razpravi tukaj. In še na eno stvar bi
               rada opozorila, o kateri ste govorili vi in že tudi nekateri drugi vaši kolegi danes.
               Govorite o vladi Boruta Pahorja in Alenke Bratušek. Vmes je bila še ena druga vlada,
               vlada Janeza Janše. Prej sem namerno povedala, da je vlada Boruta Pahorja, ko je
               pripravljala proračun za leto 2012, v njem napisala, da bo dolg države 48 % BDP.
               Povejte, kolikšen je bil dolg države v BDP, ko je Janez Janša na začetku leta 2013
               zapustil vlado. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p> Hvala lepa.</p>
               <p>Postopkovni predlog ima gospod Grims.</p>
            </sp>
            <sp who="SDZ6:GrimsBranko">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Po eni strani bi sicer lahko izrekli priznanje obema poslankama SD, kajti glede na
               to, kako so sestavljali svojo listo, je velika verjetnost, da se vsaj z eno od njiju
               ne srečamo več, kar je škoda <gap n="..."/></p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Postopkovni predlog, gospod Grims.</p>
            </sp>
            <sp who="SDZ6:GrimsBranko">

               <speaker>MAG. BRANKO GRIMS (PS SDS):</speaker>

               <p>Saj to je postopkovno, gospa podpredsednica. Drugo pa je, da je replika namenjena
               temu, če nekdo ni dobro povzel besed nekoga drugega, da to pojasni, ne pa da
               polemizira s tem, kaj in o kom je pravzaprav nekdo govoril. Pri tem pa, da je absurd
               popoln: če bi me spoštovana gospa poslanka pozorno poslušala, bi vedela, da so bile
               moje besede še kako naslovljene na tiste brez programa in da sem povedal, da je to
               eden največjih absurdov v Sloveniji ali pa ta trenutek morda največji, najbolj usoden
               absurd, prav to besedo sem uporabil, in sem rekel, da je enak temu, ko se danes tu za
               neko ustavno zavezo, ki jo že 6 mesecev nekateri zavestno kršite, govori, da še
               naprej ne bo spoštovana. To pa je zelo žalostno. Žal pa to zelo veliko pove o tem,
               kakšne so razvojne perspektive države Slovenije, če se to ne spremeni. Če se ne
               spremeni že enkrat generalne politične kulture in če se že enkrat ne uresniči vseh
               ustavnih načel v polni meri, tudi tistih o enakopravni dostopnosti do <gap n="..."/></p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Ne polemizirajte, gospod Grims.</p>
            </sp>
            <sp who="SDZ6:GrimsBranko">

               <speaker>MAG. BRANKO GRIMS (PS SDS):</speaker>

               <p><gap n="..."/> do informacij. Samo dajem pojasnilo in postopkovni predlog. Gospa podpredsednica,
               vam pa želim uspešno vodenje še naprej. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa za te želje.</p>
               <p>Nadaljevali bomo z razpravo. Kot prvi bo predlagatelj mag. Andrej Šircelj, za njim
               mag. Majda Potrata. Samo trenutek. Aha, takoj za gospodom Šircljem dobi besedo gospa
               Ramšak. Se opravičujem. Imamo kar nekaj odpovedi, tako da se je težko znajti.</p>
               <p>Izvolite, gospod Šircelj.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Če ste proti izvedbenemu zakonu, ste proti fiskalnemu pravilu in kršite ustavo,
               zaradi tega ker v ustavi piše, da je treba v 6 mesecih narediti izvedbeni zakon,
               popolnoma jasno. Čakali smo na vas, Socialne demokrate, da ga pripravite, da ga
               vložite, ker ga Vlada, v kateri sodelujete, pač ni. Tako da tu ni nobenega vprašanja.
               Opozarjali smo na vse to in zaradi tega je takšen, kakršen je, če tudi zdaj niste za
               to, da bi se o njem sploh pogovarjali na tej ravni. Ker vi niste niti za to, da se
               sploh pogovarjamo o določenih rešitvah, ki vas motijo. Tri ali štiri vas motijo. Mi
               smo rekli, da se o tem lahko pogovorimo, zaradi tega je tudi zakon dan v javno
               razpravo. To je ena zadeva. Druga zadeva – kar je gospod Bevk rekel. Nikoli nisem
               rekel, da je bil zakon usklajen na delovni skupini, to je laž. Tretja zadeva. Nikjer
               ne piše, da se bo s tem zmanjšal javni sektor, ker tudi on govori o tem. Tu ni
               neposredne povezave. Ne more pa javni sektor delovati na podlagi dolgov, zadolževanja
               prihodnjih generacij. Nikjer ni omenjene privatizacije. Ampak tudi glede same
               privatizacije je predsednik Državnega zbora, ko smo govorili o zakonu o holdingu,
               govoril o veleizdaji. Tako da tu ne dajati nekih laži, nekih besed izjavljati, ki
               dejansko tu niso bile izrečene z moje strani. Tudi Evropska komisija in Mednarodni
               denarni sklad nista čisto nič proti temu zakonu, in ga podpirata, dajeta pa seveda
               določene predloge.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospa Sonja Ramšak, izvolite.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala lepa, spoštovana podpredsednica. Spoštovani kolegice in kolegi! Spoštovana
               Vlada, ki je ni tukaj oziroma predstavnikov Vlade, predvsem ministra za finance!</p>
               <p>Ko danes poteka ta razprava, moram reči, da sem vesela, ker mi je gospa dr. Jelušič
               dala nekaj izrednih iztočnic. Namreč, dejali ste, da vam oponašamo to, da ne
               spoštujete ustave. 31. maja lani smo sprejeli Ustavni zakon o spremembi 148. člena
               Ustave Republike Slovenije, in sicer smo sprejeli ustavni zakon, s katerim smo
               zapisali v ustavo to zlato fiskalno pravilo. Res je, da je bila dosežena
               dvotretjinska večina, da ste tudi poslanke in poslanci takratne še obstoječe
               koalicije podprli ta ustavni zakon. Ampak očitno ste ga podprli s figo v žepu. Zakaj?
               Zato, ker ste imeli možnost, da bi dejali, da je v 6 mesecih nemogoče sprejeti zakon
               o izvajanju zlatega fiskalnega pravila. In lahko bi podali amandma, in verjetno bi se
               strinjali – če bi rekli, da rabite 10 mesecev, bi lahko bilo to 10 mesecev. Ampak
               danes poteka že več kot eno leto, pa tudi danes ne prisluhnete temu, zakaj je
               Slovenska demokratska stranka vložila ta zakon. Ne zaradi volitev in ne zaradi piara
               in podobno, kar želite prikazati, ampak zato, ker smo že lani ob sprejemanju
               rebalansa proračuna za leto 2014 in proračuna za leto 2015 opozarjali na to, da
               dejansko ne delujete v skladu s tem, kar smo zapisali v ustavo, se pravi, da je treba
               uravnotežiti tako prihodke kot izdatke države. In že takrat smo opozorili, da v
               proračunu prikazujete prihodke, ki so nerealni.</p>
               <p>Naj spomnim samo na davek na nepremičnine. In kaj se je zgodilo? Takrat nismo imeli
               niti še sprejetega Zakona o davku na nepremičnine, ko ste ga sprejeli, smo pa
               dejansko ugotovili, da ste sprejeli neustavni zakon, kar spet pomeni, da niste
               spoštovali ustave. In danes se lahko spet pogovarjamo še o marsikateri drugi kršitvi
               ustave. Jaz sem hvaležna predstavnikom Državljanske liste, da podpirajo ta zakon, in
               prepričana sem, da če ne bi takrat, ko ste rušili vlado Janeza Janše in ko ste se
               odpovedali svojemu finančnemu ministru gospodu Šušteršiču, da bi danes imeli že tudi
               ta izvedbeni zakon na mizi že zdavnaj sprejet in da bi delovali v skladu s tem. Ampak
               kaj je bil takrat cilj koalicije, tudi Državljanske liste in tudi vseh tistih, ki ste
               danes v razpadajoči koaliciji, zaradi katere gremo na predčasne volitve – saj hvala
               bogu, zaradi tega ker ste uspeli v enem letu zadolžiti to državo še za dodatnih 8
               milijard evrov, da ne pozabimo na 8 milijard evrov v času Pahorjeve vlade. In zakaj
               je bilo treba rušiti vlado Janeza Janše? Zato, ker ste se zavedali, da bomo to, kar
               si zadamo, tudi uresničili. To pa pomeni uravnoteženje proračuna oziroma prihodkov in
               izdatkov državnega proračuna, da se ne moremo zadolževati na račun prihodnjih
               generacij oziroma na račun naših otrok. Zgodilo se je to, da smo v času bivše
               Pahorjeve vlade dejansko povečali brezposelnost s 56 tisoč na nekaj čez 120 tisoč
               brezposelnih oseb in da se danes vrtimo okrog številke 125 do 130 tisoč, kar pomeni,
               da se nova delovna mesta ne ustvarjajo.</p>
               <p>Zakaj ne? Zaradi tega, ker nimamo gospodarske rasti. Ampak vlade, ki vodijo državo in
               tudi parlament, so tiste, ki ustvarjajo pogoje za delovanje gospodarstva. In če bomo
               ustvarili pogoje za delovanje gospodarstva, bomo ustvarjali nova delovna mesta. Ampak
               ne tista delovna mesta, ki prinašajo samo minimalni osebni dohodek, ampak tista z
               dodano vrednostjo oziroma če nekdo dela, da si zasluži toliko, da bo lahko preživel
               sebe in tudi svojo družino, ne pa da mora stati skoraj iz dneva v dan pri Rdečem
               križu, Karitasu ali katerih drugih humanitarnih organizacijah in iskati pomoč v
               hrani, v oblačilih, v šolskih potrebščinah in tako naprej. Kaj ste govorili takrat,
               ko je bila vlada Janeza Janše? Pljuvali ste po ZUJF, sami pa ste s stabilizacijskim
               programom dejansko Evropi dali to, kar je takratna vlada Janeza Janše dejansko že
               naredila. Podaljšujete roke ukrepov, ki so bili zajeti v ZUJF. In danes, ko se
               pogovarjamo o sprejetju zakona o zlatem fiskalnem pravilu, bi bilo prav, da se res
               vsi zamislite. Nismo v razsulu, vsaj jaz menim, da ne. In tudi predsednik Državnega
               zbora je jasno povedal, da imamo do nastopa novega parlamenta polna pooblastila.
               Vlada jih res nima, ampak parlament deluje s polnimi pooblastili. In z vso
               odgovornostjo smo dolžni državljankam in državljanom zagotoviti to, da svoje delo
               opravljamo do zadnjega dne našega mandata. Ampak vam do ušes ne pride ničesar, ne
               pred enim letom, ne pred pol leta in niti ne danes. Se opravičujem kolegom iz
               Državljanske liste in tistim, ki podpirajo sprejetje tega zakona.</p>
               <p>Danes imate možnost, da svoje napake popravite, da spustite zakon naprej v obravnavo
               in da skupaj popravimo tisto, kar vam ne odgovarja oziroma kar menite, da bi bilo
               treba izboljšati. Saj zato smo tukaj, da se usedemo, amandmiramo, predlagamo in
               dosežemo konsenz. Ampak če se bomo še naprej zadolževali nerazumno, preko meja
               sposobnosti, potem res ne vem, kaj nam še sledi – totalni bankrot države, totalni
               bankrot političnega sistema, da ne rečem še kaj drugega. In zato, spoštovani kolegice
               in kolegi, kot je rekel gospod Vogrin, da ne ve, kaj bomo govorili tisti, ki
               kandidiramo na prihajajočih volitvah – jaz ne bom ničesar obljubljala, ker tudi
               stranka ne obljublja, ampak ponuja program, in ta program bo Slovenska demokratska
               stranka uresničila. Ja, gospa Potrata, tako je, zato ker svoje zaveze uresničujemo,
               ker imamo jasno vizijo in cilje. Pot do teh ciljev je lahko sicer včasih malo
               vijugasta, ampak na koncu se cilji dosežejo. To pa je dobro za vse državljanke in
               državljane.</p>
               <p>Jaz bom vsekakor podprla zakon. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Repliko ima gospod Pavlišič.</p>
            </sp>
            <sp who="SDZ6:PavlišičMarko">

               <speaker>MARKO PAVLIŠIČ (PS DL):</speaker>

               <p>Hvala za besedo.</p>
               <p>Rečeno je bilo, da mi podpiramo ta zakon v resnici. Seveda ga podpiramo, ampak še več
               kot to, v bistvu smo celo avtorji tega zakona. Pač vi ste zdaj vložili to. Bom rekel
               še več, celo avtorji smo, ne samo da podpiramo to. Da bi bilo to sprejeto, če vlada
               Janeza Janše ne bi padla –veste, takratna opozicija se ni pustila prepričati, da bi
               to podprla. Šele takrat, z vstopom v novo vlado, je prišlo do streznitve v delu te
               koalicije in so potem podprli to. Tako da smo uspeli takrat z vpisom v ustavo to
               izvesti. Del opozicije že takrat ni doživel te streznitve. Zakaj pa je morala pasti
               vlada Janeza Janše? V bistvu zaradi tega, zaradi novega priporočila Evropske komisije
               v zadnjih priporočilih, zaradi tistega zadnjega, zaradi boja proti korupciji. Saj to
               vam je jasno, mar ne?</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima mag. Majda Potrata.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo.</p>
               <p>Če bi razmišljali odgovorno in če bi se zavedali svojih pooblastil in tega, kaj
               nastopi po razpustu parlamenta, potem bi odgovorni političarke in politiki morali
               ravnati samoomejitveno in vlagati samo tiste zakone, za katere vlada konsenz in bi
               opustitev sprejetja zakonov prinesla nepopravljive posledice. Računati na to, da bo
               nek zakon, za katerega je potrebna dvotretjinska večina, v manj kot mesecu dni pred
               volitvami dosegel potrebno večino, je sprevrženo, zato ker predlagateljem tega zakona
               ne pripisujem naivnosti. Zato govorim, da je predlagati ta zakon, ki potrebuje
               dvotretjinsko večino, v tem trenutku sprevrženo, ker je to še ena v nizu priložnosti,
               ko je mogoče nabijati svoje politične tekmece in jim očitati za desetletje nazaj,
               česa niso storili. Govora je bilo o istih. O katerih istih lahko govorimo? Samo o
               tistih istih, ki bodo na listi SDS znova kandidirali in bodo isti poslanke in
               poslanci, kot so v tem sklicu. V vseh drugih primerih je nemogoče govoriti o istih,
               zaradi tega ker ima stranka Socialnih demokratov svoje predstavnike, s svojimi
               kandidati nastopa na volitvah, in to niso isti ljudje kot tisti, s katerimi bo
               nastopala Pozitivna Slovenija. Jaz namreč odločno nasprotujem tezi, da so vsi
               politiki isti. Niso vsi politiki isti. Nekateri samo mislijo, da so ekscelentni, da
               se nikoli ne motijo in da bo ta svet dober takrat, ko bo uravnan tako, kot si oni
               predstavljajo, da mora biti.</p>
               <p>Ves čas poslušamo, kako bi večinski volilni sistem rešil vse težave te države. Pa
               poglejmo. Jaz verjamem, da se SDS kolca po orbanizaciji slovenske države, verjamem.
               Ampak potem v svojem – kako že imenujejo tisto, kar niso obljube, ampak so program –
               programu trdijo, kaj bo levica naredila in naštevajo stvari, za katere sploh ne vem,
               kako so do njih prišli. Med drugim napovedujejo spremembe ustave o takih stvareh, o
               katerih v Državnem zboru kolikor se jaz spomnim sploh do sedaj še razpravljali nismo.
               Kako kdo gleda odloženi ali zamujeni čas sprejetja izvedbenega zakona kot temeljno
               napako, ki jo je treba tako demonizirati – samo vprašala bi, kaj pa naj si mislijo
               ljudje, ki so včeraj začeli vlagati zahteve za uveljavitev odškodnin. Samo to
               vprašam. Odgovorite si tisti, ki ste ustavne zakone predlagali zato, ker ste mislili,
               da o ustavnih zakonih ni mogoče razpisati referenduma. In še bi si lahko zdaj tukaj v
               zaporedju očitali eno in drugo. Samo spomnimo se leta 2008, kaj je v predvolilnem
               času vse SDS sprejel in kakšne finančne obveznosti je to naložilo novi vladi.</p>
               <p>Včeraj smo poslušali na Odboru za notranje zadeve, javno upravo in lokalno samoupravo
               marsikaj o tem, kdaj so nastali največji dolgovi, kdaj je bančni sistem pravzaprav
               dobil tisto, čemur pravite bančna luknja. Ampak kot da se nikogar ne dotakne! SDS je
               čist, popoln in zna to državo najbolje voditi, in med vlado Boruta Pahorja in vlado
               Alenke Bratušek se ni zgodila vlada Ivana Janše. In ko priporočila Evropske unije
               beremo, preberejo vse drugo, samo tisto, da Evropska unija znova opozarja na
               korupcijo kot temeljni problem, pa prezrejo. Prezrejo! Zaradi tega ker pri njih
               korupcije ni. Oh, kje pa! Gremo gledati odnos do sodstva. Kdo ima največ vloženih
               tožb? Nekdo, ki ne priznava sodb sodišča. Čudna zgodba. Ambivalenten odnos do sodne
               veje oblasti, in še bi se dalo govoriti. Ampak trditi, da smo zagovorniki
               protiustavnosti zato, ker tega predloga zakona, ki je spisan nalašč tako, da ga ni
               mogoče podpreti, nalašč! Ob tem se pa potem razkrivajo politike, ki državi ne obetajo
               razvoja. Samo če se spomnim, kakšno izobraževalno politiko je eden od razpravljavcev
               napovedoval, potem me pa v resnici skrbi za to državo.</p>
               <p>Tega zakona ni mogoče podpreti. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glede na pregled razpravljavcev <gap n="..."/> Ja, ja, samo hotel sem opozoriti, da bo gospod
               Šircelj takoj za Jožetom Tankom na vrsti. Prav. Tako da je naslednji razpravljavec
               gospod Tanko, potem pa predlagatelj, ker Vlade tudi ni.</p>
            </sp>
            <sp who="SDZ6:TankoJože">

               <speaker>JOŽE TANKO (PS SDS):</speaker>

               <p>Hvala lepa, spoštovani predsednik.</p>
               <p>Ko sem poslušal sedajle v živo – prej pa preko ekrana – razprave nekaterih magistrov
               in doktorjev raznovrstnih znanosti, bo verjetno treba sprejeti kakšno pobudo, da jih
               na Ekonomski fakulteti v Ljubljani nominiramo za kakšno Kidričevo nagrado. Drugače iz
               teh razprav ni mogoče razbrati nekega racionalnega razloga. Ni mogoče, ker gre tisto,
               o čemer kolegi govorijo, diametralno nasprotno od želja in prizadevanj kateregakoli
               gospodinjstva, gre v diametralno nasprotno stran od želja in prizadevanj katerekoli
               gospodarske družbe, ki želi biti uspešna, gre diametralno nasprotno od prizadevanj
               katerekoli institucije javne uprave, ki želi biti uspešna in poslovati vzdržno, razen
               v primeru države, sistema kot celote pa nekateri zagovarjate povsem drugačen trend in
               drugačno tehnologijo dela. Ta vlada je pač uvedla neko normo, neko samohvalo na
               principu, koliko se lahko zadolžimo. In več kot se lahko zadolžimo, več kot nam
               svetovni trg omogoča zadolževanja, za bolj uspešno se je imela ta vlada. Če je še
               kakšen primerek v svetovni ekonomiji tak, da se uspešnost meri po tem, kako hitro in
               kako visoko se lahko zadolžuješ, potem bi prosil vse tiste, ki govorite o tem, da kar
               poveste. Ni primerka v svetovni ekonomiji, ni primera države v svetovni ekonomiji, ki
               bi se v enem letu uspela ali zmogla zadolžiti za en državni proračun. Vladi Alenke
               Bratušek je to uspelo. Vladi Alenke Bratušek je to uspelo.</p>
               <p>In to je bila glavna samohvala v nastopih v Državnem zboru, kako uspešno se lahko
               zadolžuje. In pravila je – to je bila pa druga argumentacija –, da se zadolžuje po
               nižjih obrestnih merah kot kakšna vlada pred njo. Vendar je ob tem vedno pozabila
               povedati, da se zadolžujemo dražje kot sosednje države. Vedno. Še vedno se
               zadolžujemo dražje kot sosednje države. Mi lahko gospa Potrata razloži, zakaj se
               Hrvaška zadolžuje ceneje kot Slovenija, ob nižjem BDP, ob, ne vem, najbrž slabših
               perspektivah, ob slabših izhodiščnih pogojih? Ali pa gospa, ki je vodila obrambno
               ministrstvo. Dajte mi razložiti, v čem je percepcija svetovnih trgov, da sosednjim
               državam omogočijo nižje obrestne mere ob zadolževanju kot Sloveniji. V čem? Kakšne
               konkurenčne prednosti imajo tiste države, da so dobile to pravico? Celo države, ki so
               šle preko trojke, preko najhujše sanacije v zadnjih dveh letih, imajo nižjo obrestno
               mero kot Slovenija. Zakaj? Ali so tisti, ki vodijo, ki so vodili Vlado, kot je gospa
               Alenka Bratušek ali gospod finančni minister, manj uspešni, slabši pogajalci od
               sosednjih Hrvatov ali Madžarov ali kogarkoli drugega? V tem primeru nizkih obrestnih
               mer morda orbanizacija niti ni tako slaba. Tudi merkloizacija ni tako slaba. Dobra
               je. Slaba je pa ta titoizacija ali pa kučanizacija. To pa je slabo. Ker davek na to
               se sedaj plačuje.</p>
               <p>Spoštovani, 8. maja je imela predsednica Vlade tu svoj odstopni govor. 8. maja. In 8.
               maja je dejala naslednje: <q>"Če je oziroma če bo pripravljenost, bomo nadaljevali delo
               na zakonu o fiskalnem pravilu, ker moramo poiskati dvotretjinsko soglasje v tem
               državnem zboru."</q> Nekaj dni po tem smo pri gospodu predsedniku Državnega zbora
               podpisali oziroma delili delovna telesa, ker je pač prišlo do teh strukturnih
               sprememb v koaliciji, in tam je bil en pasus strank in je pisalo koalicija oziroma
               stranke, ki podpirajo Vlado, ki podpirajo Vlado. Od tistih strank, ki podpirajo
               Vlado, je danes tu strahotno velika prisotnost, strahotno velika prisotnost. Od
               tistih, ki bi nadaljevali, ki so pokazali pripravljenost za delo na fiskalnem pravilu
               oziroma zakonu, je strahotno velika udeležba v tem državnem zboru, strahotno,
               strahotno, neznanska udeležba je pri tem. Mi imamo vlado še vedno s pooblastili,
               kakršna ima. Povabljena je bila k sodelovanju, predsednica Vlade je v imenu ministrov
               to zagotovila, pa ni danes bilo tukaj še nikogar od ministrov. Ni finančnega
               ministra, ni ministra za kmetijstvo, ni ministra za zunanje zadeve, nikogar od
               ministrov ni tukaj. Kako bo taka vlada nadaljevala delo na nekem projektu, če ni
               nikogar?</p>
               <p>Spoštovani gospod predsednik, če ste vedeli, da Vlade ne bo v Državnem zboru, bi,
               prosim, povabili našo vlado v senci, da bi vam strokovno pripravili in predstavili
               program, način dela, koncept, zagnanost, kako se dela in bori za državo do konca, do
               zadnjega diha. Ne pa to, kar se dogaja, da se je vse razletelo. Tu v tem državnem
               zboru ni enega izmed predsednikov strank koalicije, ki se ponujajo za mandatarja.
               Enega ni tukaj. Ni gospoda Židana, ni gospoda Erjavca, morda je še kakšen, ni
               predsednice Vlade gospe Alenke Bratušek in nikogar od tistih, s katerimi ste
               podpisali koalicijske sporazume ali pa dogovore o sodelovanju na volitvah. Zanimivo.
               Ponujate rešitve, ponujate zavezništva, ponujate po dolgem in počez ne vem kaj, tu pa
               imamo neko konkretno rešitev, ki mimogrede izhaja iz ustavne določbe. Midva s
               predsednikom to veva, da je to zapisano v drugem razdelku in da bi se to, kar je
               sedaj na mizi, moralo uresničiti že do konca novembra lanskega leta, pa tega ni na
               mizi.</p>
               <p>Jaz ne vem, meni je vseeno, kdo je pripravljal, kdo so avtorji tega zakona. Avtor
               tega zakona je Slovenska demokratska stranka, zato ker ima nekatere drugačne rešitve,
               kot ste jih vrtili tam pri gospodu Čuferju po tisti naši grožnji, da bomo vložili
               ustavno obtožbo. Žal tako je. Dokler nismo mi naredili odločilnega koraka in
               zagrozili Vladi meseca marca ali celo februarja, da bomo vložili ustavno obtožbo, če
               se to ne realizira, do takrat se ni premaknilo nič. In tisti, ki se po prsih tolčete,
               da je to vaš predlog, niste do takrat storili popolnoma nič. Mi smo takrat tudi
               predložili zakon za pogajalsko skupino. Do takrat ni bilo nobene podlage. Od tam
               naprej se je pa usklajevalo, nekatere stvari malo bolje in nekoliko globlje, druge pa
               se niso uskladile. Žal tako je. In sedaj imamo na mizi tisto, kar je pripravila vlada
               v senci, gospod predsednik. Drugega predloga ni, žal. Jaz bi bil zelo vesel, če bi za
               to mizo, kjer sedi Vlada, povabili naš strokovni svet. Zelo vesel bi bil, da bi lahko
               gospa Potrata kaj vprašala, dobila kakšno ustrezno pojasnilo, ker očitno ga v svoji
               vladni koaliciji ne more, ker ni nobenega tukaj in tako naprej in tako naprej.</p>
               <p>Skratka, tisto, kar je nujno narediti v tej državi, je to, da se vsaj elementarnih
               pravil držimo. Če ste olastninili zapis fiskalnega pravila v ustavo, ki ga je
               pripravila prejšnja vlada, in si je to predsednica Vlade pripela kot njen dosežek v
               samo nekaj dnevih njene vladavine – ne vem, v 30 dnevih, je rekla, smo že zapisali
               fiskalno pravilo v ustavo, in samo 60 dni je minilo, ko smo sprejeli še to –, potem
               bi zlahka naredila še tisti naslednji korak, če je bilo to vse njeno remekdelo. Pa ni
               bilo. Ni bilo. In v vladah, v koalicijah je vedno tako, da če nisi s srcem pri
               stvari, stvari ne gredo naprej. Ne gredo naprej. Ne gredo naprej na normativnem
               področju in ne gredo naprej na področju kriterijev in kazalcev. Če bi bilo tako
               dobro, kot so tu govorili nekateri kolegi pred mano, že od uvoda in naprej, potem ne
               bi Slovenija ponovno te dni padla na lestvicah gospodarske uspešnosti,
               konkurenčnosti, percepcije do posameznih pojavov in tako naprej. Ne bi. Ampak žal se
               dosežki in aktivnosti dela te vlade ne kažejo, ne odsevajo v rezultatih, in v tem
               času nas žal prehitevajo mnoge države celo v Podsaharski Afriki, mnoge države. Kar
               poglejte, kako gre, kako napredujejo posamezne države. In žal, če se Vlada hvali z
               dosežki, mi smo pa slabši kot, kaj pa vem, morda Nigerija, Kamerun ali pa kakšna
               druga država Podsaharske Afrike, potem najbrž to ni neka zadeva, s katero bi se
               pohvalili.</p>
               <p>Če bi Vlada delala dobro, se ne bi zadolžili za en državni proračun. Za en državni
               proračun, ob tem, da smo praktično počistili iz proračuna vse investicije. Ni
               infrastrukturnih projektov. Država ne more zagotoviti niti 15, 20, 30 milijonov evrov
               za soudeležbo pri kohezijskih projektih, kjer je lastna udeležba najnižja med vsemi
               evropskimi viri, najnižja. 6-krat, 7-krat toliko dobiš na lastno udeležbo nazaj
               denarja, s tem, da se lastna udeležba povrne državi skozi DDV, in to za v 50 % višjem
               znesku. Tudi tega ni sposobna narediti ta vlada. Ni sposobna! Če vi čutite neznansko
               zadovoljstvo, da ste pri tem projektu te koalicije sodelovali, potem je nekaj s
               politiko, z razumevanjem politike, z razumevanjem uspešnosti in pravilnosti dela pri
               teh koalicijskih partnerjih hudo narobe, hudo narobe. Vi se prevečkrat sklicujete
               samo na zunanje okoliščine, prevečkrat. Zunanje okoliščine so problem, smo podedovali
               stvari, ki so bile težko rešljive v določenem segmentu, ampak umanjkalo pa je celotno
               lastno delo, lastni prispevek k reševanju problemov – ga ni. Edino, kar vas je
               skrbelo, je bilo to, ali boste uspeli spraviti davek na nepremičnine na tak ali
               drugačen način preko državnega proračuna oziroma preko Državnega zbora in uspeli z
               obrambo na Ustavnem sodišču ali ne.</p>
               <p>Samo to še, drugo vprašanje, ali in koliko se bomo vnaprej zadolžili, na zalogo. Za
               5, 6 mesecev je bilo vedno na računih poslovnih bank državnih depozitov. To je bila
               edina varovalka, s katero se je ukvarjal finančni minister. Da bi pa ob tem sprejeli
               kakršenkoli ukrep, da bi bila potreba po dodatnih virih manjša, da bi bila potreba po
               zadolževanju manjša, da bi bila potreba po davčnih obremenitvah manjša, da bi bila
               potreba po trošarinskih obdavčitvah manjša, da ne bi bilo treba rezati socialnih
               transferjev in tako naprej, na tem segmentu, na tem področju pa ta vlada ni storila
               ničesar. Na takšne perverzne načine je posegala v te zadeve, zelo perverzne načine, s
               spremembo dohodninske lestvice, ker se ni takoj občutilo, pa s popravkom osnove za KD
               in tako naprej. Pa še kakšne kazni je prilimala, takšne, da človek dol pade že, ko
               prebere številko, za bagatelni prekršek enormna kazen. Skratka, če bi se želeli
               ukvarjati s stabilnim poslovnim okoljem, če bi želeli ustvariti neko ugodno okolje
               tudi za vlaganja gospodarskih družb, potem bi se teh stvari morali lotevati
               drugače.</p>
               <p>Tako pa smo v zadnjem času priča samo temu, v tem še dodatno, kako bo Vlada kot
               večinski lastnik v posameznih državnih monopolnih družbah preko skupščin in nadzornih
               svetov iztisnila in pobrala čim več dobička iz družb ven, da se zaustavi razvoj in
               pokrije tisto, kar je treba pokriti znotraj potreb državne uprave. Če bi bila ta
               politika, ki ste jo vodili, uspešna, potem nam ne bi rasle fiksne obveznosti
               državnega proračuna, ne bi. Če bi bila ta politika uspešna, se nam ne bi povečevale
               obveznosti v državnem proračunu za plačilo kreditov. Ne bi se povečevale. Če bi bili
               uspešni, bi bil ta trend obrnjen, drugačen. In vsako leto, poglejte si proračune, je
               del, ki je potreben za stare obveznosti, višji, in ko bomo prišli do polnega
               plačevanja obveznosti – ne vem, kakšni so še moratoriji pri teh zadolženih zadevah –,
               potem bomo več ali manj imeli javno upravo in kredite. To bo vse, kar bo državni
               proračun še pokrival. Nobenih investicij v državne projekte, nobenih investicij v
               ceste, komunalno infrastrukturo, v javne institucije in tako naprej. Na tak način,
               kot ste vi zastavili politiko v državnem proračunu, grozi izumrtje. Tisti, ki ne
               vidite, kako te zadeve tečejo, ko se investicije zmanjšujejo – to je pot k izumrtju
               teh institucij in tudi države na koncu. Neskončno dolgo teh stvari ni možno pokrivati
               na tak način, kot ste si vi zamislili.</p>
               <p>Skratka, menim, da je predlog tega zakona, ki smo ga vložili v zakonodajni postopek,
               nujno treba podpreti, iz več razlogov. Zato, da rešimo zadrego z nespoštovanjem
               ustave, kar ste si dovolili v koaliciji. Nesmiselno je očitati komurkoli, da ne
               spoštuje zakona, ki je podredni akt. Če ne spoštujete ustave – najprej se morate
               naučiti spoštovati ustavo, potem zakon, pravilnik, uredbo in tako naprej. Ampak
               očitno v tej koaliciji te percepcije, da je prvi akt v tej državi ustava, da ste
               določbo vi zapisali v ustavo in ste jo tudi olastninili, in je ne spoštujete – potem
               to nekaj pomeni. Nekaj pomeni za tiste, ki se gremo politiko resno, in tudi nekaj
               pomeni za zunanje okolje, politično, ekonomsko, finančno in tako naprej. Vsi to
               vidijo in vedo. In preden se lotite česarkoli, kakršnihkoli obtoževanj kogarkoli, je
               treba pogledati tudi pri sebi. Ko govorite o tem, kdo ima največ obtožb in tako
               naprej, to ni kriterij, gospa Potrata. Kriterij je pravičnost. Jaz vas lahko obtožim
               300 tisočih stvari, pa morda nobena ne drži, ampak to ni kriterij. Tudi nekomu
               drugemu lahko naprtite 200 zadev, več kot katerikoli kriminalni združbi v Sloveniji,
               ampak to ni kriterij. To, da je neka pravnomočna sodba izrečena na indicih in ne na
               dejstvih, pri tistih, ki imajo pa dejstva, pa se zadeve ne premaknejo, in dejstva
               imajo že od prej, desetletja, ni kriterij.</p>
               <p>Tisti, ki so posegali v človekove pravice in sodelovali celo pri, recimo, pobojih tik
               pred osamosvojitvijo, pa so še vedno nedolžni, niso v postopku – to ni kriterij, da
               nekoga drugega obtožite. Če imate vi tako zavezo do mednarodnih konvencij kot
               mislite, da jo imate ali pa kot nam govorite, če imate vi tako zavezo do spoštovanja
               ustave, do človekovih pravic, potem ne bi nasprotovali kakšni razpravi na Komisiji za
               peticije ter za človekove pravice in enake možnosti. Tam so bili ljudje upravičeni do
               določenih podatkov, pa ste jim to onemogočili. In tudi tisti, ki so bili funkcionalno
               v tej hierarhiji, so to onemogočili. Ko smo pri zakonu, kateremu očitate, da ima
               nesprejemljive rešitve – vse te rešitve so takšne, da se jih v nadaljevanju postopka
               da amandmirati. Če imate boljšo formulo, jo bomo tudi podprli, če imate boljšo
               rešitev, bomo podprli. Samo rešitev dajte na mizo. Govoriti potem, da ta rešitev ni
               dobra, istočasno pa ne predlagati nobene rešitve, je, bom rekel, neprimerno, to je
               najmilejši izraz, ki ga lahko uporabim. Če veste, da nekaj ni v redu, če imate boljšo
               rešitev, potem ste za dobrobit te države to pravzaprav dolžni narediti in predlagati,
               dolžni. Ne pa se naslajati ob neki zadevi, za katero noben finančni strokovnjak v tej
               državi ni dejal, da ni dobra.</p>
               <p>Noben finančni strokovnjak, pa jih je v tej državi kar nekaj, ali pa ekonomski,
               pravni ali katerikoli, se glede rešitev, ki smo jih predlagali v zakonu, ni negativno
               opredelil. Tu pa nekateri, ki imate težave z razumevanjem elementarnih ekonomskih
               značilnosti in zakonitosti, razlagate, kako zadeva ni dobra, kako zadeva ni primerna.
               Dobro bi bilo, da tisti, ki imate težave s katerimkoli od členov, prinesete na mizo
               nekaj, kar bo pilo vodo, če sploh imate kaj takega. Čakali smo od novembra lanskega
               leta, da bi dobili na mizo nekaj takega. Kot rečeno, za katerikoli sistem je finančna
               vzdržnost predpogoj, da lahko ocenimo njegovo funkcioniranje. Če sistem ne deluje
               ekonomsko vzdržno, potem se bo tak sistem prej ali slej sesul, katerikoli. Teh
               dotacij, dotacij, ki jih je bil potreben državni proračun, da je lahko pokril
               prekomerne potrebe in prekomerne stvari, ki ste jih financirali iz državnega
               proračuna, je bilo v zadnjem letu preveč. V enem letu jih je bilo za en državni
               proračun. V enem letu.</p>
               <p>Če gospa Jelušič pravi, da je to primerno in vzdržno, da je to prava pot, da je to
               svetleča pot, če prevedemo nek termin iz Južne Amerike, da je to <q>"sendero luminoso"</q>,
               potem bog pomagaj državi, bog pomagaj vam, ki tako politiko vodite, ker to se ne more
               dobro končati. Kajti če bi vlada Alenke Bratušek delala še eno leto, bi se zadolžila
               še za en proračun ali 1,5 proračuna, ker bi ohranila vse na isti ravni in dodaten
               paket za plačilo obveznosti, obresti. Če znate utemeljiti, da je to prava pot, potem
               bi predlagal, da popravite formulo v tem zakonu. Pa tudi morda kakšnega nobelovca
               vprašajte, ali je kakšno stvar pravilno razložil. To, da vi razlagate, kaj govorijo
               vaši prijatelji iz Nemčije, socialdemokrati, pa iz Francije in tako naprej, to je pač
               ena od zadev, ampak žal ne vodijo tam politike. Tam je Angela Merkel predsednica
               vlade, ne pa Sigmar Gabriel. Tudi v kakšni drugi državi je kdo drug predsednik vlade,
               ne pa socialdemokrat ali pa nekdo iz rdeče internacionale. Pač tako je. Vendar če
               želite, da se stvari premikajo v pravo smer, da bomo dobili na koncu zadovoljne
               ljudi, ki bodo plačevali manj davkov, bolje živeli, si lahko več privoščili, potem
               morajo iti aktivnosti, povezane z državnim proračunom, potem morajo iti aktivnosti na
               kateremkoli področju v neko drugo smer, v neko drugo smer. Ker bo zaradi tega potem
               tudi manj socialnih transferjev, več ljudi si bo prizadevalo, da bodo delali, bolje
               bodo funkcionirale vse javne blagajne in tako naprej.</p>
               <p>To je predpogoj, predpogoj, da začnemo delati drugače, ne pa da samo navijamo davke,
               pritiskamo na ljudi, jih obremenjujemo, padajo firme, vrste na zavodu za zaposlovanje
               se podaljšujejo, obveznosti iz naslova transferjev iz državnega proračuna rastejo. In
               namesto da bi investirali v nove projekte, pokrivamo grehe, ki ste jih storili pred
               tem. Vlada Boruta Pahorja, v kateri ste bili tudi vi ministrica, gospa, se je uspela
               v treh letih zadolžiti za 8 milijard, da je pokrivala obveznosti. Takrat je nastopila
               kriza, storilo se ni nič, čakalo se je na francosko-nemški vlak, ampak vlak ni
               prišel. In vi ste s svojimi odločitvami preko pooblastila zakona o izvrševanju
               proračuna potegnili 8 milijard iz sistema od zunaj. Ta vlada, ki je naredila še manj,
               je v enem letu pobrala 8 milijard na zunanjih trgih, jih pripeljala v državo, da je
               ohranjala tisto, kar je morala. Koliko bo naslednja socialdemokratska ali pa leva
               vlada potrebovala, da bo pokrila obveznosti, ki jih bo pustila ta vlada? Mi lahko
               poveste? Če ste sposobni razpredati toliko o pravilnosti posameznih usmeritev, potem
               bi pričakoval tudi na tem področju odgovor. Bo to 5 milijard, bosta to 2 milijardi
               ali jih bo 12?</p>
               <p>Mi smo za to, da potrebe po dodatnih virih bodisi iz naslova davkov bodisi iz naslova
               zadolževanja padajo. Za to je pa treba nekaj storiti. Ne bodo vse stvari in niso vse
               stvari priljubljene, ampak so potrebne. In tega žal v tem mandatu ni bilo. Zato tudi
               ni nikogar tukaj od tistih, ki so se zavezali, da bodo sodelovali pri projektu zapisa
               izvedbenega zakona in sprejetja izvedbenega zakona, ki je iz naslova ustave, in tukaj
               tudi ni nikogar, ki hoče biti mandatar po volilnem obdobju. Nikogar ni, da bi
               povedal, kakšna je pa njegova predstava v zvezi s fiskalnimi zadevami, ki jih
               obravnavamo danes. To pa se mi zdi, da za to državo ni dobro. Zdi se mi, da to za to
               politiko, ki je vodila to državo to leto, zadnje leto, ni dobro. To pomeni, da
               enostavno bežijo pred odgovornostjo, ne storijo ničesar, da bi se stvari spremenile,
               in puščajo praktično vse tistemu, ki bo prišel. Mandat te vlade se bo tako ali tako
               zaključil, mandat te koalicije tudi, prišla bo nova formacija, lahko ravno tako
               liberalno leva, ampak obveznost bo pa ugasnila s prejšnjo vlado. Predlagam, da se teh
               stvari lotite resno tudi v razpravah ob koncu mandata.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Preden dam besedo naprej, bi samo spomnil, da je ta točka na dnevnem redu zaradi
               tega, ker je zahtevo predložila skupina 26 poslank in poslancev, s prvopodpisanim
               Jožetom Tankom, tako da vlada v senci ne more biti predlagatelj, tudi razpravljati ne
               more. Imamo pa za to določenega predstavnika predlagateljev. Repliko je želela dr.
               Ljubica Jelušič, vendar mislim, da bo težava s časom. Bo pa možno potem v
               nadaljevanju. Bom povprašal. Ker čas še ni porabljen, se bo možno v nadaljevanju
               prijaviti k besedi in je za pet minut možno dobiti besedo.</p>
               <p>Besedo pa ta hip dajem predlagatelju mag. Andreju Širclju.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik.</p>
               <p>Jaz moram tukaj dejansko dati odgovor gospe Potrati, predvsem zaradi tega, ker je
               rekla, da predlagatelji s tem delajo sprevržena dejanja. Gospe in gospodje, jaz v
               imenu predlagatelja s tem, ko zagovarjam zakon o fiskalnem pravilu, ne delam nobenih
               sprevrženih dejanj. In jaz nasprotujem temu, da se nekoga, ki je iz nasprotnega
               političnega pola, takoj ožigosa ne glede na to, kakšen predlog da, seveda s strani
               leve opcije. Če je to, da se s tem zakonom zmanjšujejo dolgovi in obresti za
               prihodnje dolgove, če je to po vašem mnenju, po mnenju gospe Potrate, sprevrženo
               dejanje, potem je sprevrženo in bizarno dejanje to, da se temu zakonu enostavno
               nasprotuje, kajti s tem se nalagajo dolgovi prihodnjim rodovom in še večje obresti.
               Tako da tukaj predlagam, da bi se vsaj na koncu mandata, spoštovana levica, začeli
               ukvarjati s samo vsebino zakona in seveda z neustavnim stanjem. Še imate možnost, da
               to naredite. Zakon je bil narejen v delovni skupini, v kateri ste sodelovali tudi vi.
               Niste se z vsem strinjali, Vlada ga ni dala v usklajevanje. Zaradi tega je to
               naredila Slovenska demokratka stranka. Če bo zakon sprejet v prvem branju, bo
               možnost, da se spremeni, da se uveljavi tudi rešitve, ki jih vi zagovarjate, če imate
               kakšne rešitve, če imate predloge. Ne morete pa samo kritizirati, na drugi strani pa
               ne imeti nobenih predlogov, s katerimi bi zakonsko besedilo izboljšali. In samo tri
               vprašanja so diskutabilna, in zakon bo narejen in narejeno bo nekaj dobrega za
               Slovenijo in za Slovence.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ugotavljam, da ste vsi prijavljeni razpravljavci, ki ste to želeli, dobili besedo.
               Ker pa čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati. <stage>(Želi.)</stage> Hkrati pa
               tudi opozarjam predlagatelja, da če želi v tej fazi besedo, se mora tudi v tem
               trenutku prijaviti k besedi z dvigom roke, ker sistem zazna samo poslance. Če ste se
               odločili za razpravo, bom to upošteval. Vabim vse, ki ste se prijavili k razpravi, da
               se prijavite. Trije prijavljeni, vsak po 5 minut. Na koncu predlagatelj, je
               evidentirano.</p>
               <p>Mag. Ivan Vogrin, izvolite.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik.</p>
               <p>Jaz bi želel k prejšnji razpravi dodati morda še naslednje. Kako pravzaprav jaz
               razumem fiskalno pravilo in kakšen je učinek. Fiskalno pravilo po mojem pomeni, da
               država vodi takšno javnofinančno politiko, da gre ljudem vedno boljše. To je smisel.
               Saj ni smisel v tem, da nekaj nekje napišeš, in rečeš, da si tam sedaj napisal, ampak
               da s tem, ko se samoomejiš pri zadolževanju, ko poveš, da ne moreš porabiti več kot
               si ustvaril, seveda omogočaš na dolgi rok, da država prosperira. Prosperira pa država
               na tak način, da se dvigujejo realno plače, pokojnine, da je javni standard dober.
               Pri nas pa se ravno nasprotno dogaja, in potem je treba pogledati, kako imajo drugi
               to urejeno. Poglejte primer; mi bomo morali začeti gledati tuje zglede. Švica, na
               primer, ima 8 milijonov prebivalcev in 7 ministrstev. Povejte mi logiko, po kateri
               logiki ima Slovenija 13 ministrstev. Število poslancev: Nemčija 8, Slovaška 27, Češka
               22, Avstrija tudi 22, mi pa 45 na milijon prebivalcev. Mi bomo morali začeti delati
               strukturne reforme. Po številu študentov na milijon prebivalcev imamo štirikrat več
               študentov kot bogata Švica. To je fiskalno pravilo. Pa to je fiskalno pravilo.</p>
               <p>Eden od politikov je – saj se boste spomnili, kateri – napovedal, da bodo pokojnine
               leta 2011 pred volitvami tisoč evrov neto. Nič od tega se ni zgodilo. Pokojnine so
               realno padle! Pa veste, za koliko? Po mojih izračunih od leta 2004 do 2014 za 30 %.
               Gospe in gospodje, za 30 %! Zakaj? Ker mi slabo gospodarimo. Veste, da jaz vedno sebe
               dam za primer? Pa ne moreš reči, da si dobro gospodaril, pa ti je firma bankrotirala,
               če pa je ta država bankrotirala. Bankrotirala je. Če mi zdaj ne bi dobili kreditov,
               kredite pa dobimo zato, da bodo plačevali naši otroci in vnuki in da bomo imeli
               izredno slab standard v bodočnosti, potem bi zdaj pravzaprav javni sektor bil brez
               plač. Učitelji ne bi imeli plač, ne vzgojitelji, ne zdravniki, ne policisti, ne
               vojaki. In mi bomo morali začeti samoomejitev pri sebi. Nadalje govorimo, kako
               skrbimo za upokojence – ja, rekreacijski dodatek smo vzeli upokojencem, vzeli. 200
               tisoč upokojencev živi pod pragom revščine. Ja, pa to je fiskalno pravilo.</p>
               <p>Mi moramo začeti, to, kar smo se prej pogovarjali z bivšim ministrom mag. Stankom
               Stepišnikom, moramo začeti delati ukrepe, da bomo kaj ustvarili. Zdaj pa nič drugega
               ne razmišljamo kot to, kako se bomo še malo zadolžili. Javni sektor, dame in gospodje
               – pa povejte, kdo upa zdaj to v času volitev povedati –, je treba zmanjšati za 30 %.
               Ne bomo izplavali drugače. Ne bomo! Ni mogoče! Če smo mi to delali v podjetjih, pa
               smo bankrotirali. Nismo zmanjšali režije, nismo prilagodili obsega poslovanja in smo
               bankrotirali. Pa veste, kakšno grozljivo ceno je treba plačati za to? Saj tu ni
               treba, da cel narod to plačuje. No, gospoda Tanka pa moram malo popraviti. Neodvisna
               alternativa je v parlamentu prisotna s 100 %. Jaz sem zdaj še sam, ampak v naslednjem
               parlamentu, ne v tem zdaj, v enem od naslednjih, bo pa dosti gospodarstvenikov, ker
               se bo to nujno zgodilo, ker ni mogoče drugače. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Marko Pavlišič.</p>
            </sp>
            <sp who="SDZ6:PavlišičMarko">

               <speaker>MARKO PAVLIŠIČ (PS DL):</speaker>

               <p>Hvala za besedo, gospod predsednik.</p>
               <p>Če sem prav razumel, je glavno vprašanje pri tistih, ki nasprotujejo temu predlogu
               zakona, ali se da uravnotežiti javne finance že v letu 2015. Odgovor je popolnoma
               enostaven: seveda se da. Kaj je za to treba narediti? Treba se je odpreti za tuje
               investicije, treba je sprostiti gospodarski potencial, treba je interesne vrtičke
               ukiniti in treba je prenehati s krajami v državnih podjetjih. Ampak glejte, to, kaj
               je treba narediti, kaj bi bilo dobro narediti, kaj bi se spodobilo narediti in tako
               dalje in tako dalje, bomo v prihodnjih tednih slišali še velikokrat. Marsikdo, še
               posebej ugledni profesorji, ta vprašanja vsa poznajo. Malokdo pa ima odgovor na to,
               kaj in kako bomo dosegli. In naj vam jasno povem, kako se to naredi. Odpreti se je
               treba za tuje investicije s tem, da izvedemo privatizacijo, kjer je to smiselno, da
               omogočimo prostor za nove greenfield naložbe in da se končno odpremo tovrstnim
               finančnim tokovom. Treba je sprostiti gospodarski potencial. Kako? Z nižjo
               obdavčitvijo dela in z večjo fleksibilnostjo na trgu delovne sile. To so pač ukrepi
               za to. Interesne vrtičke je treba sprostiti z novo politiko pri koncesijah, ki bo to
               stimulirala, in z dejansko uporabo javno-zasebnega partnerstva, da ni javno-zasebno
               partnerstvo zgolj neka krinka za to, da javna sredstva v privatne žepe spravljamo. In
               treba je prenehati s krajami v državnih podjetjih. To smo že v veliki meri naredili z
               Zakonom o dostopu do informacij javnega značaja, to smo že v veliki meri naredili s
               tem, da ni več svetih krav v tej državi, pa tudi bikov ne, da se ne bo kdo čutil
               prizadetega. In tudi s privatizacijo teh podjetij, kjer sedaj odtekajo milijoni in
               milijoni v razne zasebne žepe. Skratka, da se uravnotežiti javne finance, dalo se jih
               je že prej, da se jih tudi leta 2015, in vemo, kako. Morda nam pri tem nekaj manjka.
               Ampak v Državljanski listi imamo program in <q>"imamo jajca"</q>, da to naredimo.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima dr. Ljubica Jelušič.</p>
            </sp>
            <sp who="SDZ6:JelušičLjubica">

               <speaker>DR. LJUBICA JELUŠIČ (PS SD):</speaker>

               <p>Najlepša hvala, predsednik.</p>
               <p>Meni je žal, da mi niste prej dovolili, da gospodu Tanku s pomočjo postopkovnega
               predloga preko vas sporočim pravzaprav tudi tisto, kar ste mu vi na en tak lep način
               povedali, da namreč tu smo na mestu oziroma v instituciji, kjer teče zakonodajni
               postopek, ne pa predvolilna kampanja. In on je s tem svojim pozivanjem na svoj
               strokovni svet in na svojo vlado v senci pravzaprav pokvaril sliko o vsem tistem, kar
               so prej skrbno gradili njegovi kolegi mag. Šircelj, mag. Pogačnik, gospa Ramšak in še
               nekateri, ki so iskreno zagovarjali izvedbeni zakon o fiskalnem pravilu, on pa je
               pokazal, da je ves ta cirkus tukaj namenjen predvolilni kampanji. Žal, in tako se je
               ena resna diskusija, ki smo jo imeli prej, sprevrgla v obračunavanje, za katerega ni
               dobro, da se ga sliši, pa četudi smo na koncu našega mandata. Med drugim tudi
               spakovanje na račun predstavnikov vlad drugih držav – to, da se spakuje na račun
               Sigmarja Gabriela, ki je podkancler in minister za gospodarstvo v nemški vladi, je
               nespodobno, in na tak način govoriti izza govornice slovenskega državnega zbora je
               resnično nespodobno. Poleg tega postavlja vprašanja nam. Predlagatelj tega zakona, o
               katerem danes govorimo, je SDS, in od predlagatelja pričakujemo, da nam bo odgovoril
               na določena vprašanja in dileme, ki jih imamo v zvezi s tem zakonom.</p>
               <p>Tanko pa pride, prileti, ni ga bilo prej v celotni razpravi, pride in nam začne
               postavljati vprašanja. Celo več, reče, da bo mag. Potrata postavljala vprašanja
               njihovi vladi v senci. Poslušajte, nismo dobili odgovorov na vprašanja, ki smo jih
               postavili. Tudi na moje vprašanje, in sicer o tem, zakaj je Janševa vlada končala
               leto 2012 s 54,4 % dolga v BDP, če pa je v proračunu, ki ga je pripravila še
               Pahorjeva vlada v letu 2011, bilo predvideno za leto 2012 48 % dolga v BDP. Če je
               tako zelo ta Janševa vlada v letu 2012 skrbela za uravnoteženje javnih financ, za
               varčevanje, za zniževanje stroškov javnega sektorja, pa kako se je lahko zgodilo, da
               ste kljub temu povečali dolg v slovenskem BDP? Če ste tako dobro vodili državo in če
               mislite z istimi načini, kot ste jih uporabljali v letu 2012, voditi državo naprej,
               potem je treba ljudem javno povedati, da ste tudi vi zadolževali državo, in to očitno
               prekomerno, ker sicer dolga ne bi tako zelo povečali glede na tisto, kar je bilo v
               proračunu predvideno. Da ima predlagatelj težave z resnostjo predloga, kaže tudi to,
               da zakon o izvedbenem pravilu za fiskalno pravilo tu zagovarja največ 5 ljudi
               predlagatelja. Če bi šlo za resen zakon, pri katerem je dejansko treba pridobiti
               dvotretjinsko večino tega državnega zbora, potem bi po vsej verjetnosti to
               zagovarjali z večjim žarom in večjim številom strokovnjakov. In za konec bi rada
               opozorila, da je v delovni skupini, ki je pripravljala izvedbeni zakon, sodelovala
               tudi stranka Socialnih demokratov, da pa se ni strinjala z rešitvami, ki so bile v
               delovni skupini pripravljene; vsaj na treh točkah so imeli naši člani delovne skupine
               zagotovo drugačno mnenje. Najlepša hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Še predlagatelj mag. Andrej Šircelj.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Jaz sem vesel, da je kolegica Jelušič postavila samo eno vprašanje, na katero ni bilo
               odgovorjeno. Prej jih je namreč postavila, mislim da, 6 ali 7, pa upam, da je na
               tiste glede zadolževanja in tega, zakaj Italija 133 % BDP, pa zakaj je povprečna
               zadolžitev v Evropi 90-odstotna in tako naprej, bilo odgovorjeno. Ja, tudi v Janševi
               vladi v letu 2012 je prišlo do zadolžitve, seveda. Če vam čisto enostavno povem,
               zakaj. Zaradi tega, ker je bilo treba pokriti obveznosti iz prejšnjih obdobij.
               Glejte, lahko verjamete ali ne, lahko gremo gledati številke, kakorkoli že. Tako da
               zaradi tega je seveda bilo, in takrat je bilo seveda bistveno narejeno tudi nekaj na
               področju odhodkov. Ampak je bilo treba takrat pač vzeti dodatni dolg zato, ker so se
               obveznosti iz prejšnjih let – nisem rekel samo enega leta, ampak prejšnjih let –
               morale pokriti. Namreč, takrat navsezadnje tudi ni prišlo do neke bistvene
               gospodarske rasti. Bili so pa narejeni že nastavki za to, da se odhodki stabilizirajo
               s tistim zloglasnim ZUJF, glede katerega ste seveda bili tudi proti in nasprotnik
               vsaj deloma glede tega. Kakorkoli že, bodite prepričani, da število ljudi, ki
               zagovarja ta zakon, ne kaže tega žara, ni odsev tega žara, zakaj naj bi fiskalno
               pravilo bilo sprejeto.</p>
               <p>In še nekaj; to fiskalno pravilo se ne dela zato, da bi ena vlada delala po njem, da
               se dela to samo za eno vlado. Katerakoli vlada bo prišla, katerakoli vlada bo
               vladala, bo morala upoštevati zakon o fiskalnem pravilu, če bo šel v nadaljnjo
               obravnavo, in ustavne določbe, ne glede na to, kdo to bo. To pomeni, da je zakon
               transparenten, da je zakon narejen za vse vlade. Jaz sem osebnega stališča, da bo
               imela tista vlada precejšnje težave s tem, da bo spravila javne finance v red v prvem
               in drugem letu. Raje tega ne bi povedal, ampak tako mora biti, ne za nas, ampak za
               prihodnje rodove. Kolega je povedal, da bomo plačali milijardo obresti. Gospe in
               gospodje, milijardo obresti namesto, da bi ta denar dali v šolstvo za boljše
               izobraževanje mladine, za boljše izobraževanje naših otrok, da bi ga dali v
               raziskave. In če ne bomo ustavili tega norega zadolževanja, bo šla zadeva tako daleč,
               da ne bomo morali financirati niti tega šolstva niti tega zdravstva. Ampak to je za
               vse vlade. To ni za vlado SDS, to ni za vlado Socialnih demokratov. Za vse vlade, ki
               bodo vladale, je narejen ta zakon.</p>
               <p>In jaz predlagam, glede na to, da je jutri glasovanje o tem zakonu, da si vzamete
               čas, da še enkrat razmislite. Navsezadnje bo ta zakon lahko zavrnjen tudi v neki
               nadaljnji obravnavi, morda ga bo celo nekdo drug zavrnil ali pa sprejel. Ampak da se
               da tudi naslednjemu državnemu zboru možnost, da to naredi. Ne za SDS, ne za Socialne
               demokrate, ampak za Slovenijo. Lahko se pogovarjamo o odstotkih javnega dolga, ali je
               to 45 ali je to 60, lahko se pogovarjamo tudi o nekaterih drugih rešitvah, o
               časovnici, ali je to leta 2015 ali je to leta 2017. Te zadeve so odprte. Lahko se
               pogovarjamo o fiskalnem svetu, o vlogi fiskalnega sveta. Lahko damo določbo, ki je
               bila predlagana tudi s strani te delovne skupine v zakon, lahko jo malo popravimo ali
               pa ne. Zakon je odprt, zakon je transparenten, zakon ni napisan za nikogar posebej.
               Jaz mislim, da je zato, da se naredi nekaj dobrega za prihodnje rodove, za državljane
               in državljanke Slovenije, treba zakon podpreti, ga popraviti v naslednjih obravnavah.
               In navsezadnje, Slovenija bo prej ali slej morala iti v to smer razvoja.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem zaključujem razpravo.</p>
               <p>Prosim? Postopkovno, gospod Meh, izvolite.</p>
            </sp>
            <sp who="SDZ6:MehSrečko">

               <speaker>SREČKO MEH (PS SD):</speaker>

               <p>Gospod predsednik, zdi se mi neprimerno, da je stranka, ki je uveljavljala oziroma
               zahtevala to izredno sejo, danes tukaj prisotna s spoštovano poslanko in spoštovanim
               poslancem, drugih pa tukaj ni. To seveda kaže na to, da so svoje zdeklamirali in
               odšli. In če taista stranka govori o tem, da Vlade ni tukaj, in zahteva, da je Vlada
               tukaj, potem se mi zdi neprimerno. Tako se ne obnaša. Danes je to igra za medije,
               igra za to, da izkoriščamo medijski prostor in da zavajamo slovenske davkoplačevalke
               in davkoplačevalce, zato ker gre za izredne seje v tistem trenutku, ko bi v bistvu
               Državni zbor res moral govoriti o izjemno problematičnih in premišljenih potezah.
               Fiskalno pravilo, zakon o fiskalnem pravilu je izjemno pomemben zakon in bi ga morali
               resnično pred tem dogovoriti. Zato protestiram proti temu. Zelo radi govorijo o tem,
               da <gap n="..."/> Spomnim se, kako je kolega Vizjak govoril o tem, ko ni bilo nikogar v Državnem
               zboru. Danes je zadeva podobna. Se pravi, da bi morali pazljivo ravnati, kadar koga
               obtožujemo in o tem govorimo. Mislim, da ni primerno, ni prav, in ta prostor se
               izkorišča. Proti temu protestiram, proti izrednim sejam. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Torej, če razumem vaš postopkovni predlog, naj bi se vlagalo zakone, ki bi bili
               primerni za ta čas, ampak ta ocena je dejansko prepuščena tistim, ki zahtevajo
               izredno sejo.</p>
               <p>Moram pa povedati, da je razprava zaključena. O predlogu sklepa, da je predlog zakona
               primeren za nadaljnjo obravnavo, bomo v skladu s časovnim potekom seje zbora odločali
               v petek, 20. 6. 2014, v okviru glasovanj.</p>
               <p>Postopkovno, mag. Andrej Šircelj.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Spoštovani predsednik, dajem postopkovni predlog, in sicer da poslanec, ki je prišel
               pred 10 minutami v dvorano in ga prej nisem videl od 12. ure, se pravi 5 ur ni
               sodeloval v tej razpravi, ne daje predlogov o tem, da je to sprevrženo, da je to
               narejeno samo za javnost in da SDS zaradi tega zavaja javnost in tako naprej.
               Poslanec, ki je prišel v Državni zbor zato, da poda postopkovni predlog in je tu 10
               minut – oprostite, to je za moje pojme sprevrženo. To je sprevrženo in to je
               zavajanje javnosti. In še enkrat, predlagatelji nismo tu zato, da bomo ta zakon
               predlagali za neko vlado. Ta zakon predlagamo za Slovenijo, za prihodnje rodove. In
               zavračam to, da bi tu šlo za kakršnokoli zavajanje. Tudi naslednji državni zbor lahko
               sprejme ta zakon, lahko ga enostavno povzame, lahko ga spremeni, lahko z njim naredi,
               kar hoče. Še enkrat pa odločno protestiram, da poslanec, ki je tu 10 minut <gap n="..."/></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Ampak postopkovni predlog boste morali podati <gap n="..."/></p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p><gap n="..."/> daje takšen postopkovni predlog. To je bil moj postopkovni predlog.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Jaz sem razumel gospoda Meha, da predlaga, da se ne vlaga več zakonov v tej fazi, ker
               ocenjuje, da je to predvsem politični marketing. Povedal sem mu, da dejansko tega
               postopkovnega predloga ni mogoče upoštevati, ker je to odločitev posamezne poslanske
               skupine oziroma vsaj 23 poslank in poslancev, da zahtevajo razpravo o posamezni
               točki. Glede vašega predloga, gospod Šircelj, moram priznati, da nisem zaznal, da bi
               bil postopkovni, in ga ocenjujem bolj s te strani, da ste zlorabili postopkovni
               predlog.</p>
               <p>Mag. Andrej Vizjak.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Spoštovani predsednik Državnega zbora, vi kot predsednik Državnega zbora ste
               odgovorni za korektno in ne nazadnje tudi dostojno razpravo v parlamentu. Moram reči,
               da je v več vidikih vaš strankarski kolega gospod Srečko Meh prekoračil mejo
               dostojnosti. Namreč, skrajno nedostojno je, da poslanec, ki ga cel dan, se pravi
               skoraj 5 ur, več kot 5 ur razprave pri tej točki, ni, na koncu očita nam, ki sledimo
               tej razpravi vseskozi in smo v njej tudi sodelovali – sam konkretno sem imel
               približno polurno razpravo o tej točki in spremljam to razpravo vseskozi neposredno.
               Zato sem tudi slišal gospoda Meha, ki me je osebno napadel z diskreditacijo, češ da
               me ni in da ne spremljam te razprave. Gospod Meh, vas ni bilo v tej dvorani, pa vaših
               kolegov tudi ne, številnih, v času, ko smo mi govorili. V času, ko ste si vi
               privoščili ta nedostojen nastop, sem vas jaz osebno slišal in spremljal, kakor tudi
               vse razpravljavce pred tem.</p>
               <p>Lahko tudi za gospo Potrato povem, kaj je povedala in tako naprej, ker sem pač to
               spremljal, ker veste, da lahko spremljamo v svojih pisarnah preko videa in preko
               avdio naprav dogajanje tu. Imamo verjetno še kaj drugega za delati in lahko
               spremljamo razpravo ob tem, ko še kaj drugega počnemo. Torej, spoštovani predsednik,
               jaz sem povedal na začetku in zdaj bom na koncu povedal moj proceduralni predlog. Če
               boste imeli dvojna merila zdaj na koncu in boste na eni strani nas opozarjali, da
               kršimo poslovnik, medtem ko svojih strankarskih kolegov ne boste, pri čemer je več
               kot očitno, da to delajo, ne bo dobro. In še nekaj; predlogi v nasprotju z ustavo in
               zakonom, kot je ta, da naj poslanci ne bi vlagali zakonov, so, najmanj kar je,
               smešni. Naša elementarna pravica je, da vlagamo predloge rešitev, ki mislimo, da so
               za to državo dobri. Zato bi vas res prosil dodatno proceduralno, da imejte enake
               vatle za nas, ki tukaj sedimo. Preprečite prosim žalitve. Jaz nisem žalil nikogar,
               samo opozoril sem na dejstva.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ne bo več postopkovnih predlogov, gospod Srečko Meh. Vaš postopkovni predlog sem prej
               razumel in ga poskušal obrazložiti ter vam tudi povedati, da ga ni mogoče upoštevati,
               ker ima 23 poslank in poslancev vedno možnost, da vloži predlog v proceduro. Toliko
               sem bil, upam da, korekten. Vsebino vseh teh razprav, ki pa so bile potem v
               nadaljevanju, pa dejansko lahko razumemo bolj kot polemiko, kar pa ni smisel
               postopkovnih predlogov. Zaključujem to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVI ZAKONA O DOHODNINI V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina 10 poslank in poslancev, s
               prvopodpisanim Francem Bogovičem. Za dopolnilno obrazložitev predloga zakona dajem
               besedo predstavniku predlagatelja predloga zakona Jakobu Presečniku.</p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik. Spoštovani kolegice in kolegi!</p>
               <p>Danes je zopet pred nami paket dveh zakonov, ki smo jih vložili skupaj poslanci
               Slovenske ljudske stranke ter poslanka in poslanci Nove Slovenije v želji pomagati
               mikro in malim podjetnikom in podjetjem. Tako v prvi obravnavi kot tudi na matičnem
               delovnem telesu sta oba zakona prejela podporo velike večine poslancev. Glede na
               pozitivne odzive takšno podporo pričakujemo tudi vnaprej. V poslanskih skupinah SLS
               in NSi smo se glede na številne pozive iz gospodarstva odločili, da predlagamo
               zvišanje praga prihodkov za vstop v sistem pavšalne obdavčitve na 100 tisoč evrov,
               hkrati pa sistem naredimo še privlačnejši za malo podjetništvo z dvigom normiranih
               stroškov s 70 na 80 %. Namen je administrativna razbremenitev čim večjega dela malega
               in tudi srednjega podjetniškega sektorja. Danes mali podjetniki ogromno svojega časa,
               namesto da bi se stoodstotno posvetili svoji osnovni dejavnosti in delu, namenjajo
               administraciji, računovodenju, zbiranju računov za uveljavljanje stroškov, skratka
               ogromno energije porabijo za urejanje svojih računovodskih bilanc.</p>
               <p>Ta zakonski paket omogoča tudi večjim podjetnikom in nekoliko večjim gospodarskim
               družbam, da plačajo fiksni davek glede na svoje prihodke, hkrati pa opustijo natančno
               računovodenje, dokazovanje odhodkov in vso ostalo birokracijo. Prepričani smo, da je
               v Sloveniji veliko takih, ki so pripravljeni državi plačati nek razumen davek, če jih
               bo le pustila s svojimi davčnimi in drugimi nadzori, da se lahko posvetijo svojemu
               poslu. Ob tem odpade tudi večina stroškov v zvezi z računovodenjem, ki se na letni
               ravni gibljejo tudi preko tisoč evrov. V Slovenski ljudski stranki smo prepričani, da
               gre za rešitev, kjer smo lahko vsi zmagovalci, tako razbremenjeni podjetniki in
               obrtniki kot tudi država. V oba zakona smo vnesli tudi varovalko pred zlorabami, da
               je pri espejih, ki dosegajo prihodke med 50 in 100 tisoč evri in želijo uporabljati
               obdavčitev na podlagi normiranih stroškov, vsaj ena oseba vključena v sistem
               obveznega zavarovanja. V oba zakona smo vnesli tudi varovalko pred zlorabami, da je
               pri espejih, ki dosegajo prihodke med 50 in 100 tisoč evri in želijo uporabljati
               obdavčitev na podlagi normiranih stroškov, vsaj ena oseba vključena v sistem
               obveznega zavarovanja. Ob tem tudi opozarjam, da bo treba v primeru sprejetja obeh
               zakonov, če želimo, da bosta z naslednjim letom zaživela, dopolniti tudi Zakon o
               davku na dodano vrednost, kar pa je zaradi pravil po usklajevanju oziroma potrebi po
               pridobitvi soglasja Sveta Evropske unije v domeni Vlade.</p>
               <p>Za konec dovolite, da se opredelim še do amandmaja, ki ga je na predlog Ministrstva
               za finance vložila Poslanska skupina Zavezništvo Alenke Bratušek. Poslanci SLS in
               poslanci Nove Slovenije ga ne podpiramo, saj v njem ni nobene dodane vrednosti,
               temveč gre bolj za dodatno obrazložitev v tekstu zakona. Že osnovna dikcija namreč
               zelo jasno opredeljuje pogoje glede ene osebe vključene v obvezno zavarovanje, najsi
               je to zaposlena oseba v delovnem razmerju ali pa zavezanec kot samozaposlena oseba.
               Glede dopolnitve trinajstega odstavka 48. člena Zakona o dohodnini, ki določa
               obveznost preverjanja tega pogoja tudi vsako naslednje davčno leto, ko je zavezanec
               že v sistemu, se sicer načeloma strinjamo z vsebino, vendar opozarjamo, da povsem
               enake rešitve zaradi zaprtega člena ne moremo umestiti tudi v Zakon o davku od
               dohodkov pravnih oseb in z amandmajem ustvarjamo neenako obravnavo.</p>
               <p>Zato predlagamo, da se ta amandma zavrne, kajti v naslednjih mesecih bo namreč treba
               znova odpreti Zakon o dohodnini zaradi odločbe Ustavnega sodišča. Takrat lahko Vlada,
               katerakoli že bo, predlaga Državnemu zboru tudi ta popravek, hkrati pa odpre tudi
               Zakon o davku od dohodka pravnih oseb in zadevo uredi sistemsko. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval Odbor za finance in monetarno politiko kot matično
               delovno telo in za predstavitev poročila odbora dajem besedo članu Jožefu
               Horvatu.</p>
               <p>Izvolite.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala za besedo, gospod predsednik. Spoštovana gospa državna sekretarka, mag.
               Vraničarjeva, spoštovani kolegice in kolegi!</p>
               <p>Odbor za finance in monetarno politiko je na 95. nujni seji 13. 6. 2014 kot matično
               delovno telo obravnaval Predlog zakona o spremembah in dopolnitvah Zakona o
               dohodnini, ki ga je Državnemu zboru v obravnavo in sprejetje predložila skupina
               poslank in poslancev s prvopodpisanim Francem Bogovičem.</p>
               <p>V skupni uvodni dopolnilni obrazložitvi obeh povezanih besedil, torej novele Zakona o
               dohodnini in novele Zakona o davku od dohodkov pravnih oseb, je predstavnik
               predlagateljev povedal, da besedilo uvaja povišanje prihodkovnega praga za vstop v
               sistem normiranje odhodkov iz sedanjih 50 tisoč evrov na 100 tisoč evrov. Dodatno
               pogojevanje za podjetnike, ki želijo vstopiti v sistem normiranih odhodkov, ki v
               preteklem koledarskem letu presegajo prihodkovni prag 50 tisoč evrov in dvig višine
               normiranih prihodkov iz sedanjih 70 % na 80 % davčno priznanih prihodkov. Osnovi cilj
               obeh predlogov je pomoč ljudem, segmentu malega gospodarstva, obrtništva in
               zaposlovanja zaradi predvidenih poenostavitev in razbremenitev administrativnih
               stroškov.</p>
               <p>Državna sekretarka z Ministrstva za finance je v okviru predstavitve mnenja Vlade
               poudarila, da predlog ne temelji na opravljenih ocenah in analizah, ki bi upoštevale
               celokupen položaj tovrstnih zavezancev. Po oceni Vlade je zlasti preuranjeno mnenje o
               učinkovitosti veljavnega sistema z oblikovanjem morebitnih potrebnih sprememb za
               predhodno novelo Zakona o dohodnini, prvič uporabljeno za davčno leto 2013, saj je
               bil njen namen administrativna poenostavitev z zagotovljeno preglednostjo nad bodočo
               davčno obveznostjo in ne ugodnejša davčna obravnava.</p>
               <p>Predstavnica Zakonodajno-pravne službe je v združeni predstavitvi posredovanih
               pripomb za oba predloga med ostalim navedla, da so konkretne pripombe k obema
               besediloma, ki so nomotehničnega oziroma redakcijskega značaja, v predlogih
               amandmajev ustrezno upoštevane.</p>
               <p>Mnenje Komisije Državnega sveta za gospodarstvo, obrt, turizem in finance k obema
               predlogoma je v nadaljevanju podrobno predstavil podpredsednik komisije gospod Alojz
               Kovšca tako z vidika mnenje Vlade kot s stališča Obrtne zbornice. Komisija Državnega
               sveta obe noveli zakonov podpira. V razpravi so člani odbora postavili posamezna
               vprašanja in predstavili določena stališča.</p>
               <p>Odbor je v skladu z določili Poslovnika Državnega zbor ob obravnavi posameznih členov
               sprejel amandmaja Poslanske skupine Slovenske ljudske stranke in Poslanske skupine
               Nove Slovenije k 1. in 3. členu predloga zakona.</p>
               <p>V zaključku je odbor v skladu spet z določili Poslovnika Državnega zbora glasoval o
               vseh členih predloga zakona in jih sprejel. Glede na sprejeta amandmaja je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega sta vključena tudi oba sprejeta amandmaja.
               Dopolnjen predlog zakona je sestavni del tega poročila. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Za uvodno obrazložitev mnenja dajem besedo predstavnici Vlade, mag. Mateji Vraničar,
               državni sekretarki Ministrstva za finance.</p>
               <p>Izvolite.</p>
            </sp>
            <sp who="SDZ6:VraničarMateja">

               <speaker>MAG. MATEJA VRANIČAR:</speaker>

               <p>Predsednik, hvala za besedo. Gospe in gospodje poslanci!</p>
               <p>Možnost ugotavljanja davčne osnove od dohodka iz dejavnosti z upoštevanjem normiranih
               odhodkov je vzpostavljena z namenom administrativne poenostavitve za male poslovne
               subjekte pri izpolnjevanju njihovih davčnih obveznosti. Sistem je veljal vse od
               uvedbe zakona o dohodnini dalje, v letu 2012 pa je bil znatno prenovljen s tem, da se
               je prvič uporabil za davčno leto 2013. Obračuni davka od dohodka iz dejavnosti na
               podlagi spremenjenega sistema so bili davčni upravi predloženi do 22. aprila
               letošnjega leta. In to obdobje od 22. aprila do danes je tako kratko, da je v tem
               obdobju nemogoče pripraviti vse podatke iz davčnih obračunov za analizo in
               ugotovitev, ali je dejansko razlog, zaradi katerega se ocenjuje, da se prenovljena
               ureditev ni uveljavila v skladu s pričakovanji iz leta 2012, res v prenizkih
               normiranih odhodkih oziroma v prenizkem pragu prihodkov, ki ga zakon določa. Zaradi
               tega je Vlada že v prvi obravnavi nasprotovala predlogu zakona, saj predlagane
               rešitve ne sledijo oziroma ne temeljijo na analizi dejanskega stanja in realnih
               ugotovitvah, kaj je ključen problem tako imenovane pavšalne obdavčitve dohodka pri
               posameznih podjetnikih.</p>
               <p>Vsaka poenostavitev, tudi ta s pavšalno obdavčitvijo, pomeni odmik od obdavčitve po
               dejanski ekonomski moči. In vsaka poenostavitev pomeni neenakost med davčnimi
               zavezanci. Ko pogledamo v katerih segmentih se davčni zavezanci odločajo za
               obdavčitev po normiranih odhodkih in za uporabo tega sistema, ugotovimo, da so to
               izključno in samo dejavnosti pri katerih so dejanski odhodki izredno nizki. In samo v
               teh primerih je mogoče pričakovati, da bo tudi ta sistem, kot se uvaja s predlogom
               zakona, živel še naprej.</p>
               <p>Če gledamo samo znesek prihodkov, ki ga imajo davčni zavezanci, bi lahko kar 77 % od
               97 tisoč subjektov poslovalo po tem sistemu, pa se je zanj odločilo samo 15 tisoč
               poslovnih subjektov, zavezancev za davek iz dejavnosti. Upoštevaje vsa ta dejstva je
               Vlada tako v prvi kot v drugi obravnavi opozorila, da bi pred prenovo sistema, ki
               živi šele eno leto, morali počakati na to, da imamo možnost analizirati podatke
               davčnega obdobja 2013. Vendar glede na to, da temu ni tako in da Državni zbor
               ocenjuje, da je treba slediti idejam Obrtne in Gospodarske zbornice in takoj
               spremeniti obstoječi sistem, smo v drugi obravnavi predlagali nekatere amandmaje, da
               bi izboljšali besedilo oziroma ga naredili v praksi sploh izvedljivega. Nekatere
               rešitve, ki smo jih zagovarjali na matičnem delovnem telesu, so bile skozi vsebinsko
               enake amandmaje predlagateljev zakona tudi potrjene.</p>
               <p>Ocenjujemo pa, da tudi te teksti tistim, ki bodo dolžni zagotoviti izvajanje, enotno
               in enoznačno izvajanje zakona, ne bodo dali ustreznih napotkov, kako ukrepati. Zaradi
               tega smo kot delovni pripomoček pripravili predlog novih amandmajev, jih najprej
               poskušali uskladiti s predlagatelji zakona, vendar ker pri tem nismo bili uspešni,
               smo predlagali drugim poslanskim skupinam, da predlog amandmajev podprejo. Predlogi
               amandmajev ne posegajo v namene predlagateljev, ampak precizirajo določbo tako, da
               pri izvajanju ne more priti do različnih interpretacij in različnih ukrepanj davčnih
               organov pri nadzoru, in iz tega zornega kota se kvaliteta zakonskega besedila vsaj v
               tehničnem smislu izboljšuje. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Ker je zbor na 25. seji opravil splošno razpravo o Predlogu zakona, predstavitev
               stališč poslanskih skupin ni možna, zato prehajamo na razpravo o členu in vloženem
               amandmaju.</p>
               <p>V razpravo dajem 1. člen ter amandma Poslanske skupine Zavezništva Alenke Bratušek.
               Želi kdo razpravljati? Več vas je, zato predlagam, da se prijavite k razpravi.</p>
               <p>Besedo ima gospod Aljoša Jerič.</p>
               <p>Izvolite.</p>
            </sp>
            <sp who="SDZ6:JeričAljoša">

               <speaker>ALJOŠA JERIČ (PS ZaAB):</speaker>

               <p>Hvala lepa, gospod predsednik!</p>
               <p>S predlaganim oziroma vloženim amandmajem želimo bolj natančno opredeliti pogoj za
               vključitev v sistem ugotavljanja davčne osnove z upoštevanjem normiranih odhodkov za
               zavezance s prihodki nad 50 tisoč in do 100 tisoč evrov, ki je vezan na obvezno
               zavarovano osebo s polnim delovnim časom v skladu z zakonom, ki ureja pokojninsko in
               invalidsko zavarovanje. Po našem prepričanju se z amandmajem jasneje določa, da se
               pogoj nanaša na delavce v delovnem razmerju pri zavezancu in tudi na samega
               zavezanca, samozaposleno osebo. Nadalje se z amandmajem z dopolnitvijo 13. odstavka
               48. člena Zakona o dohodnini 2 določa obveznost preverjanja tega pogoja tudi vsako
               naslednje davčno leto, ko je zavezanec že v sistemu. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Jožef Horvat ima besedo.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala za besedo, gospod predsednik.</p>
               <p>Bom čisto kratek, ker je pravzaprav že kolega Presečnik v imenu predlagateljev
               povedal stališče predlagateljev, torej Poslanske skupine Nove Slovenije in Poslanske
               skupine Slovenske ljudske stranke do predlaganega amandmaja.</p>
               <p>Mi smo seveda ta amandma, ki ga je vložilo Zavezništvo Alenke Bratušek, avtorske
               pravice pa ima Ministrstvo za finance, temeljito preučili in ugotavljamo, kot je bilo
               že povedano, da ne vidimo neke dodane vrednosti, ki bi jo k besedilu zakona prinašal
               ta amandma, zato je seveda tudi stališče Poslanske skupine Nove Slovenije –
               krščanskih demokratov kot sopredlagateljice do tega amandmaja odklonilno.</p>
               <p>Torej, mi tega amandmaja ne bomo podprli. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi še kdo razpravljati? Ugotavljam, da ne, zato zaključujem razpravo. O amandmaju
               bomo v skladu s časovnim potekom seje zbora odločali v petek, 20.6.2014, v okviru
               glasovanj. S tem prekinjam to točko dnevnega reda.</p>
               <p>Prehajamo na <title>7. točko dnevnega reda, to je na drugo obravnavo Predloga zakona o
                  spremembah in dopolnitvah zakona o davku od dohodkov pravnih oseb, v okviru
                  rednega postopka.</title>
               </p>
               <p>Predlog zakona je v obravnavo zboru predložila skupina desetih poslank in poslancev s
               prvopodpisanim mag. Matejem Toninom.</p>
               <p>Za dopolnilno obrazložitev predloga zakona dajem besedo predstavniku predlagatelja
               predloga zakona Jožefu Horvatu.</p>
               <p>Izvolite.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala še enkrat, gospod predsednik. Spoštovani kolegice in kolegi, gospa državna
               sekretarka!</p>
               <p>Gre torej za zakonodajni dvojček, gre za novelo Zakona o dohodnini in za novelo
               Zakona o davku od dohodkov pravnih oseb. Gre torej za poslanski zakon in na tem mestu
               se želim najprej zahvaliti vsem poslankam in poslancem, poslanskim skupinam, ki ste
               pomagali tlakovati pot, da sta obe besedili zakonov prišli do te faze, se pravi do
               druge obravnave na Državnem zboru.</p>
               <p>Zavedajoč se, da malo gospodarstvo predstavlja skoraj 99 % vsega slovenskega
               gospodarstva; zavedajoč se, da je malo gospodarstvo hrbtenica vseh sodobnih razvitih
               gospodarstev; zavedajoč se, da moramo ne glede na status Vlade Republike Slovenije,
               ki opravlja tekoče posle, nujno začeti vzpostavljati poslovno okolje, ki bo
               spodbujalo podjetništvo in podjetniškega duha, smo predlagatelji v parlamentarno
               proceduro vložili zakonodajni dvojček, to je Predlog zakona o spremembah in
               dopolnitvah Zakona o dohodnini in Predlog zakona o spremembah in dopolnitvah Zakona o
               davku od dohodkov pravnih oseb, ki ga pravkar obravnavamo. Naj ob tem poudarim, da ne
               gre za davčne olajšave, pač pa le za poenostavitve obdavčitev manjših davčnih
               zavezancev. Pravzaprav je tak sistem obdavčevanja že uveljavljen od leta 2012 dalje,
               ki pa zajame po naši oceni premajhne krog davčnih zavezancev. Predlagatelji
               zakonodajnega dvojčka želimo razširiti krog davčnih zavezancev, pavšalistov,
               zmanjšati papirologijo in stroške podjetnikom za vodenje poslovnih knjig, ki jih
               podjetniki plačujejo računovodskim servisom.</p>
               <p>Obdelave prvih oddanih davčnih napovedi po novem poenostavljenem sistemu obdavčevanja
               za leto 2013 še niso v celoti opravljeni, zato še ni mogoče govoriti o učinkih
               veljavnega sistema pavšalne obdavčitve, vendar pa smo predlagatelji prisluhnili
               zahtevam samostojnih podjetnikov, pravnih subjektov, zlasti pa pobudi
               Obrtno-podjetniške zbornice o potrebnem zvišanju praga za možnost izbire
               poenostavljenje pavšalne obdavčitve s sedanjih 50 tisoč evrov na 100 tisoč evrov
               letnega prometa in zvišanju odstotka priznanih normiranih stroškov s sedanjih 70 % na
               80 %.</p>
               <p>Kolegice in kolegi. Vsi ta trenutek finiširamo oziroma finiširate – Nova Slovenija je
               to že naredila – volilne programe in vsi imamo nek skupni imenovalec, to je zagon
               slovenskega gospodarstva. Verjamem, da bo tudi v drugi obravnavi te novele zakona o
               spremembah in dopolnitvah Zakona o davku od dohodkov pravnih oseb na plenarni seji
               Državnega zbora dovolj volje, da bomo ta zakon sprejeli in še na tej seji opravili
               tudi tretjo obravnavo.</p>
               <p>Toliko za enkrat s strani predlagateljev. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila dajem besedo članu Jožefu Horvatu.</p>
               <p>Izvolite.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Odbor za finance in monetarno politiko je na 95. nujni seji 13. 6. letos kot matično
               delovno telo obravnaval Predlog zakona o spremembah in dopolnitvah Zakona o davku od
               dohodkov pravnih oseb, ki ga je Državnemu zboru v obravnavo in sprejetje predložila
               skupina poslank in poslancev s prvopodpisanim Matejem Toninom.</p>
               <p>V uvodni dopolnilni obrazložitvi je predstavnik v imenu predlagateljev zakona
               pojasnil razloge, zakaj so predlagali nove rešitve predloga zakona. Glavni namen je
               pomagati malim in mikro podjetjem ter jih razbremeniti administrativnih in
               računovodskih stroškov. S predlaganimi rešitvami želijo narediti sistem bolj
               privlačen za davčne zavezance. Predlog zakona po njihovem prinaša rešitve za ljudi,
               podjetnike, obrtnike, rešitev za državo in tudi za organe pregona, ki se bodo lahko
               ukvarjali s pomembnejšimi zadevami.</p>
               <p>Predstavnica Vlade je povedala, da sistem pavšalne obdavčitve ni zaživel v
               pričakovanem obsegu, vendar Vlada za natančnejšo analizo vzrokov potrebuje možnost
               analiziranja davčnih obračunov, ki so bili letos prvič oddani po novem sistemu
               pavšalne obdavčitve.</p>
               <p>Predstavnica Zakonodajno-pravne službe je na podlagi pisnega mnenja dodatno
               opozorila, da so bile njihove pripombe predvsem nomotehničnega oziroma redakcijskega
               značaja, kar je bilo s predlaganimi amandmaji popravljeno. V nadaljevanju pa je
               predstavnica podala še konkretne vsebinske pripombe.</p>
               <p>Predstavnik Državnega sveta je predstavil pisno mnenje Komisije Državnega sveta za
               gospodarstvo, obrt, turizem in finance, ki predlog zakona podpira. V razpravi so
               nekateri člani odbora menili, da je še prezgodaj, da bi lahko ocenili, ali je zakon,
               ki je v veljavi, učinkovit, saj se uporablja slabo leto. Nekateri razpravljavci pa so
               menili, da se je večina davčnih zavezancev, ki so se odločili za vstop v ta način
               obdavčitve, odločila zaradi ugodnejših razmer, in sicer tako iz davčnega vidika pa
               tudi iz vidika poenostavitve. Potrebno je nadaljnje spodbujanje podjetništva in
               nekaterih dejavnosti, ki so se še posebej intenzivno odločale za vstop v ta sistem,
               in to so bile strokovno znanstveno in tehnično svetovanje, kulturne in rekreacijske
               storitve področja IT ter področja predelovalnih dejavnosti.</p>
               <p>Odbor je v skladu z drugim odstavkom 130. člena Poslovnika Državnega zbora obravnaval
               in sprejel amandmaja poslanskih skupin Nove Slovenije in Slovenske ljudske stranke k
               1. in 3. členu predloga zakona.</p>
               <p>Odbor je na podlagi Poslovnika Državnega zbora sprejel tudi amandma odbora na amandma
               poslanskih skupin Slovenske ljudske stranke in Nove Slovenije k 1. členu.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona in jih sprejel. Glede na sprejete amandmaje je na podlagi prvega
               odstavka 133. člena Poslovnika Državnega zbora pripravljeno besedilo Dopolnjenega
               predloga zakona o katerega so vključeni sprejeti amandmaji. Dopolnim predlog zakona
               je sestavni del tega poročila. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Za uvodno obrazložitev mnenja Vlade dajem besedo mag. Mateji Vraničar.</p>
               <p>Izvolite.</p>
            </sp>
            <sp who="SDZ6:VraničarMateja">

               <speaker>MAG. MATEJA VRANIČAR:</speaker>

               <p>Hvala lepa za besedo, gospod predsednik. Gospe in gospodje poslanci!</p>
               <p>Večkrat je bilo že poudarjeno, da gre za predlog zakona, ki je vsebinsko povezan z
               prej obravnavano novelo Zakona o dohodnini. Zato vse to, kar sem povedala v povezavi
               z novelo Zakona o dohodnini, velja tudi za novelo Zakona o davku od dohodkov pravnih
               oseb. Rada bi poudarila samo nekatere vidike, ki so za obdavčitev pravnih oseb še
               posebej pomembni ali pa drugačni kot pri obdavčitvi posameznikov, ki se ukvarjajo s
               pridobitno dejavnostjo.</p>
               <p>Možnost obdavčitve ugotavljanja davčne osnove z upoštevanjem normiranih odhodkov na
               področju obdavčitve pravnih oseb je bilo uvedeno s 1. januarjem 2013. Ob pripravi
               tega sistema se je ocenjevalo, da bi se lahko okrog tisoč davčnih zavezancev odločilo
               za ta sistem obdavčitve, vendar se je zanj dejansko odločilo samo 235 pravnih oseb.
               Od tega 135 s področja svetovanja. To v bistvu pove, da ni osnovni problem sheme v
               višini prihodkov in pa v višini normiranih odhodkov, ampak je treba poiskati
               vprašanja, zakaj se iz drugih dejavnosti niso odločali za tovrsten sistem obdavčitve
               v analizi celotnega položaja davčnih zavezancev. Pri tem je treba upoštevati, da na
               področju obdavčitve pravnih oseb tudi ni bil dosežen cilj administrativne
               poenostavitve, saj morajo pravne osebe ne glede na svojo velikost po Zakonu o
               gospodarskih družbah voditi knjigovodstvo oziroma računovodstvo in sestavljati
               poslovne knjige za poslovne namene, ne samo za davčne namene.</p>
               <p>Dodatno je zaradi tega na področju pravnih oseb pomembno vprašanje neenakosti med
               zavezanci in pa težava, ki jo lahko nesorazmerna določitev višine prihodkov in višine
               normiranih odhodkov povzroči v zvezi z enim temeljnih načel davčnega prava, to je
               načela obdavčitve po ekonomski moči davčnih zavezancev. Ne nazadnje pa je treba
               opozoriti tudi še na sodbo Ustavnega sodišča, ki je bila sprejeta v povezavi s
               pavšalno obdavčitvijo nekih drugih dohodkov, sicer na področju dohodnine, ampak tam
               je Ustavno sodišče jasno povedalo, da če obstojijo podatki o dejanskih prihodkih,
               dejanskih dohodkih in dejanskih stroških, potem pavšalna obdavčitev ni dopustna
               oziroma ni skladna z Ustavo. Do določene mere ta problem razrešuje dejstvo, da je
               pavšalna obdavčitev, tako na področju pravnih oseb kot tudi fizičnih oseb, opcijska,
               se pravi ni zavezujoča, pa vendarle za nas to predstavlja določen problem.</p>
               <p>Iz teh navedenih razlogov predloga zakona tudi v drugi obravnavi Vlada ni podprla,
               zato pa smo v primeru, če bi bil zakon podprt, če pride do zakonskega besedila, ki je
               izvedljiv v praksi, tudi na področju davka od dohodkov pravnih oseb, pripravili
               delovno gradivo za amandmaje za matično delovno telo in tako kot pri Zakonu o
               dohodnini tudi za ta zakon predlagali amandmaje, ki naj se obravnavajo v drugi
               obravnavi na plenarnem zasedanju Državnega zbora.</p>
               <p>Še enkrat poudarjam, da namen teh amandmajev ni izničiti namena, ki so ga imeli
               predlagatelji s predložitvijo zakona, ampak preprečiti, da bi se v izvedbi zakona
               pojavile različne interpretacije, kdaj se pogoje za pavšalno obdavčitev dohodka pri
               tistih zavezancih, ki dosegajo prihodke med 50 in 100 tisoč evri, sme uporabiti in
               kdaj ne. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Ker je zbor na 25. seji opravil splošno razpravo o predlogu zakona, predstavitev
               stališč poslanskih skupin ni možna, zato prehajamo na razpravo o dveh členih in
               vloženih amandmajih.</p>
               <p>V razpravo dajem 1. člen ter amandma Poslanske skupine Zavezništvo Alenke Bratušek.
               Želi kdo razpravljati o 1. členu.? Najprej gospod Aljoša Jerič, potem pa gospod
               Horvat.</p>
               <p>Izvolite, gospod Jerič.</p>
            </sp>
            <sp who="SDZ6:JeričAljoša">

               <speaker>ALJOŠA JERIČ (PS ZaAB):</speaker>

               <p>Hvala lepa.</p>
               <p>Ker gre tukaj za dva zakona, ki sta dvojček, želimo tudi v tem primeru z vloženim
               amandmajem bolj natančno opredeliti pogoj za vključitev sistema ugotavljanja davčne
               osnove z upoštevanjem normiranih odhodkov za zavezance s prihodki nad 50 tisoč in do
               100 tisoč evri. Tako se pogoj nanaša na delavce v delovnem razmerju pri zavezancu in
               tudi na samega družbenika, ki je obvezno zavarovan na podlagi 16. člena Zakon o
               pokojninskem in invalidskem zavarovanju 2.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala še enkrat, gospod predsednik.</p>
               <p>Predlagatelji, torej Poslanska skupina Nove Slovenije in Poslanska skupina Slovenske
               ljudske stranke, smo seveda preštudirali predloge amandmajev. Zdaj bom racionalen in
               bom govoril kar o amandmaju k 1. členu in tudi k 3. členu, gospod predsednik, če mi
               dovolite. Podobno kot pri noveli Zakona o dohodnini, ki smo jo predlagali,
               ugotavljamo, da dejansko ne vidimo neke posebne dodane vrednosti, če bi ta dva
               amandmaja, torej k 1. in 3. členu, sprejeli. Zato je odločitev predlagateljev novele
               Zakona o davku od dohodkov pravnih oseb odklonilna do teh dveh predlaganih
               amandmajev. Torej, Poslanska skupina Nove Slovenije in če smem govoriti tudi v imenu
               Poslanske skupine Slovenske ljudske stranke kot predlagateljev novele zakona, teh
               dveh amandmajev ne bomo podprli.</p>
               <p>Bi pa, če smem, samo z enim stavkom spomnil kolegice in kolege, da smo, ko smo pisali
               obe noveli zakona, razmišljali tudi o Zakonu o davku na dodano vrednost, ki ga bo
               treba spremeniti ob eventualnem sprejetju obeh novel zakona. V tej zvezi smo 13. maja
               letos pisali Vladi in jo opozorili, naj bo pozorna na parlamentarno proceduro teh
               dveh novel zakonov, ker bo Vlada tista, ki bo morala s svetom izpogajati oziroma
               dobiti soglasje za dvig praga za vstop v sistem DDV s 50 tisoč na 100 tisoč evrov. To
               zgolj v informacijo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi še kdo razpravljati? Ugotavljam, da ne, zato zaključujem razpravo o 1. členu in
               amandmaju k temu členu.</p>
               <p>V razpravo dajem 3. člen in amandma Poslanske skupine Zavezništva Alenke Bratušek k
               temu členu. Želi kdo razpravljati?</p>
               <p>Gospod Aljoša Jerič, izvolite.</p>
            </sp>
            <sp who="SDZ6:JeričAljoša">

               <speaker>ALOJŠA JERIČ (PS ZaAB):</speaker>

               <p>Hvala lepa.</p>
               <p>Čisto na kratko, ker je zelo kratek amandma.</p>
               <p>Predlaga se, da se v prvem odstavku 3. člena besedo <q>"leta"</q> nadomesti z besedo
               <q>"obdobja"</q>, zato da se s tem amandmajem terminologijo, ki se uporablja v zakonu,
               uskladi z veljavno ureditvijo v Zakonu o davku od dohodkov pravnih oseb. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi še kdo razpravljati o 3. členu in amandmaju k temu členu? Ugotavljam, da ne,
               zato zaključujem razpravo.</p>
               <p>O amandmajih bomo v skladu s časovnim potekom seje zbora odločali v petek, 20. 6.
               2014, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBI ZAKONA O POGOJIH KONCESIJE ZA IZKORIŠČANJE ENERGETSKEGA POTENCIALA
                  SPODNJE SAVE, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila skupina 26 poslank in
               poslancev s prvopodpisanim Andrejem Vizjakom. Za dopolnilno obrazložitev predloga
               zakona dajem besedo predstavniku predlagateljev predloga zakona mag. Andreju Vizjaku.
            </p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Spoštovani predsednik, spoštovani poslanke in poslanci!</p>
               <p>Zakon o pogojih koncesije za energetsko izkoriščanje spodnje Save smo vložili štirje
               poslanci Državnega zbora v prejšnjem mandatu, sam sem bil med sopodpisniki tega
               zakona. Zakon ureja način gradnje hidroelektrarn na spodnji Savi. Zakon je nadomestil
               zakon s podobnim imenom, ki je veljal pred tem, in na podlagi tega zakona so se
               zgradile že tri oziroma štiri hidroelektrarne in začelo se je graditi hidroelektrarno
               Brežice. Zakon iz leta 2011 predvideva, da se infrastrukturni del ureditev pri
               hidroelektrarni Brežice, financira iz Sklada za podnebne spremembe. To je bistvena
               sprememba glede na do tedaj veljavno zakonodajo, kajti do leta 2011 naj bi se
               glavnino vodne infrastrukture oziroma akumulacijskega bazena financiralo iz tako
               imenovanega Sklada za vode.</p>
               <p>Naj nekoliko pojasnim, da hidroelektrarne sestojijo iz energetskega in
               infrastrukturnega dela. Energetski del financira energetika, koncesionar, konkretno
               družba Hidroelektrarne na Spodnji Savi, infrastrukturni del, to so vodne ureditve,
               poenostavljeno rečeno akumulacijski bazen, pa se v glavnem do leta 2011 financira iz
               vodnega sklada, po letu 2011 pa iz Sklada za podnebne spremembe. S tem naj bi bila
               zagotovljena kontinuiteta pri financiranju gradnje infrastrukturnega dela, saj so se
               v preteklosti zgodile številne ujme po državi in pritisk na Sklad za vode je postal
               relativno velik. In vsi, ki si želimo nemotenega dela na hidroelektrarnah na spodnji
               Savi naprej, smo se zavedali, da je treba poiskati nov sistemski vir za gradnjo
               infrastrukturnega dela. Zavedati se moramo namreč, da je država podelila družbi
               Hidroelektrarne na spodnji Savi koncesijo, da iz te koncesije potekajo tudi določene
               zaveze države, in konkretna zaveza države je, da bo sledila gradnji v
               infrastrukturnem delu pri energetiki, to se pravi tistim, ki gradijo energetski
               del.</p>
               <p>Gospa Alenka Bratušek, sedanja predsednica Vlada v odhodu, je položila temeljni kamen
               za gradnjo hidroelektrarne Brežice pred kakšnim mesecem in še nekaj, in danes je več
               kot jasno, da se energetski del hidroelektrarne gradi. Zataknilo pa se je pri
               financiranju in zagotavljanju sredstev za nadaljevanje projektiranja, odkupe zemljišč
               za infrastrukturni del, to se pravi za to, kar je naloga koncendentov oziroma države,
               ki je koncesijo podelila. Sedaj je tudi jasno, da v Skladu za podnebne spremembe ni
               dovolj denarja za nadaljevanje gradnje, čeprav Sklad za podnebne spremembe razpolaga
               z določenimi sredstvi, ki pa jih namenja Eko skladu za vlaganja v energetsko obnovo
               stavb, v letošnjem letu je konkretno dva in pol milijona evrov iz Sklada za podnebne
               spremembe namenjenih za nabavo avtobusov v Ljubljani in Mariboru in tako naprej.
               Skratka, tudi Ministrstvo za okolje in prostor je alociralo sredstva iz Sklada za
               podnebne spremembe za nekatere druge projekte. In ker zakon v letu 2014 več ne
               dovoljuje financirati infrastrukturnega dela za hidroelektrarne iz Sklada za vode,
               predlagatelji tega zakona predlagamo, da je možno še v prehodnem obdobju, to se pravi
               letos in leta 2015, financirati – pravim lahko – vodno infrastrukturo še iz Sklada za
               vode oziroma z drugih proračunskih sredstev. Ne želimo si namreč, da bi se ponovila
               zgodba iz hidroelektrarne Krško, ko se je energetski del gradil in se je ustavila
               gradnja infrastrukturnega dela in posledica take situacije je, da je lahko zgrajena
               hidroelektrarna brez akumulacijskega bazena in če hidroelektrarna ne obratuje, ker
               seveda ne more obratovati brez akumulacijskega bazena, nastane vsak mesec približno
               pol milijona evrov škode, ker voda steče mimo, namesto da bi stekla čez turbine.</p>
               <p>Predlagatelji tega zakona torej želimo, da se gradnja hidroelektrarne Brežice, za
               katero je že položen temeljni kamen in se že gradi v energetskem delu, nemoteno gradi
               naprej tudi v infrastrukturnem delu. Zato predlagamo in dajemo Vladi možnost, da
               financira ta infrastrukturni del iz več virov, ne samo iz Sklada za podnebne
               spremembe. Lahko tudi iz Sklada za vode oziroma drugih proračunskih virov. S tem
               želimo torej, osnovni in temeljni namen je, da se gradnja hidroelektrarn na spodnji
               Savi – konkretno je sedaj na vrsti hidroelektrarna Brežice, sledila bo
               hidroelektrarna Mokrice – vrši kar se da neprekinjeno, v skladu z zakonom, ki je
               sprejet.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Predlog zakona je obravnaval Odbor za kmetijstvo, gozdarstvo, prehrano in okolje kot
               matično delovno telo in za predstavitev poročila odbora dajem besedo podpredsedniku
               Zvonku Lahu.</p>
               <p>Izvolite.</p>
            </sp>
            <sp who="SDZ6:LahZvonko">

               <speaker>ZVONKO LAH (PS SDS):</speaker>

               <p>Spoštovani predsednik, kolegice in kolegi!</p>
               <p>Odbor za kmetijstvo, gozdarstvo, prehrano in okolje je kot matično delovno telo
               obravnaval predlog zakona na 43. nujni seji 13.6.2014.</p>
               <p>Odbor je bil seznanjen z mnenjem Zakonodajno-pravne službe, ki je k predlogu zakona
               podala pripombo in je povzeta v amandmaju Poslanske skupine Slovenske demokratske
               stranke k 1. členu.</p>
               <p>Odbor se je seznanil tudi z mnenjem Komisije Državnega sveta za lokalno samoupravo in
               regionalni razvoj, ki predlog zakona podpira. Glede na to, da je predstavnica
               Ministrstva za kmetijstvo in okolje nasprotovala sprejetju predloga zakona,
               predstavniki Ministrstva za infrastrukturo in prostor pa so nasprotno predlog zakona
               podprli, so člani odbora v razpravi najprej izrazili razočaranje, ker Vlada o tako
               pomembnem vprašanju ni sprejela mnenja, kar bi bilo smiselno in potrebno, še posebej
               ob dejstvu, da imata dve ministrstvi različna stališča do predlaganih zakonskih
               rešitev. Zato so izrazili pričakovanje, da bo Vlada do obravnave predloga zakona na
               seji Državnega zbora vendarle poenotila stališče pristojnih ministrstev in sprejela
               enotno mnenje do predlagane novele zakona.</p>
               <p>V nadaljevanju razprave je predstavnik predlagateljev v zvezi z odklonilnim stališčem
               Ministrstva za kmetijstvo in okolje do sofinanciranja zaradi nedeljivega razmerja
               objektov vodne in energetske infrastrukture opozoril, da je zakonodajalec že leta
               2000 nedvoumno definiral koncept izgradnje, ki velja še danes in na podlagi katerega
               so bile zgrajene že tri hidroelektrarne. Nerazumljivo je, da Ministrstvo za
               kmetijstvo in okolje temu konceptu nasprotuje, pri čemer samo nikoli ni predlagalo
               drugačne, boljše rešitve. Še bolj pa je nerazumljivo, da danes, ko se gradi že četrta
               hidroelektrarna, to je hidroelektrarna Brežice, torej se investicije že izvaja,
               ministrstvo ne ve, kako bi dogovorjeni koncept izgradnje realiziralo.</p>
               <p>Predlagatelji sicer priznavajo, da je treba v državi rešiti številne okoljske
               protipoplavne težave, zgraditi protipoplavne zaščite, morda so nekatere celo nujnejše
               kot na spodnji Savi. Zato je prav, da se sredstva Sklada za vode namenijo tudi za
               druge projekte, vendar ne na račun projektov, ki se že izvajajo. Še posebej pa je
               predstavnik predlagateljev poudaril, da predložena novela zakona ne govori o tem, da
               se sredstva za financiranje infrastrukturnih objektov morajo zagotoviti iz Sklada za
               vode, temveč da se lahko, če ni drugega vira, zagotovijo tudi iz vodnega sklada s
               ciljem, da se prepreči morebitna škoda na infrastrukturnem objektu. Predloženi zakon
               je torej zasilni izhod v primeru, da Vlada ne bo mogla iz drugih virov zagotoviti
               sredstev za financiranje projektne dokumentacije in izgradnjo akumulacijskega bazena
               pri hidroelektrarni Brežice. Pri tem je izpostavljeno, da vsak mesec zamude pri
               izgradnji akumulacijskega bazena ob zgrajenem energetskem delu elektrarne pomeni
               cirka 500 tisoč evrov izgube zaradi izpada pri proizvodnji električne energije.
               Spomnil pa je tudi na to, da se je pretežni del Sklada za vode polni s koncesijskimi
               dajatvami in vodnimi povračili, ki jih plačujejo hidroelektrarne, zato je tudi prav,
               da se jim del sredstev tudi povrne. Tako bo tudi hidroelektrarna Brežice, ko bo
               zgrajena, z odplačilom posojil vračala sredstva v sklad za vode.</p>
               <p>Stališče do predlaganih zakonskih rešitev je predstavil tudi član odbora iz Poslanske
               skupine Pozitivne Slovenije. Poudaril je, da poslanska skupina podpira vsako
               investicijo v infrastrukturo, tudi energetsko, ki zagotavlja večjo gospodarsko rast
               in odpira nova delovna mesta, vendar pod pogojem, da so za takšno investicijo
               zagotovljena finančna sredstva. Prav zaradi težav pri zaprtju finančne konstrukcije
               za dokončanje energetskih objektov na spodnji Savi in iskanje dodatnega vira
               financiranja prek Sklada za vode, poslanska skupina predloga zakona ne podpira.
               Opozoril je tudi na dejstvo, da se 60 % sredstev, zbranih iz koncesnin, vrača
               občinam, preostali del sredstev pa se namenja za vodni sklad, iz katerega se
               približno dve tretjini sredstev, to je približno 32 milijonov evrov, letno namenja za
               protipoplavna območja na reki Savi. To pomeni, da vsi tisti, ki v državi plačuje
               koncesnino in vodno povračilo prispeva dve tretjini sredstev za protipoplavna območja
               na Savi.</p>
               <p>Odbor se je v razpravi opredelil do vloženih amandmajev Poslanske skupine SDS in
               Poslanske skupine SD k 1. členu. Amandmaja sta po vsebini identična, s tem, da je
               prehodno obdobje z amandmajem Poslanske skupine Slovenske demokratske stranke
               predvideno do 31. 12. 2015, z amandmajem Poslanske skupine Socialnih demokratov pa do
               31. 12. 2014. Odbor je sprejel amandma Poslanske skupine Slovenske demokratske
               stranke, do amandmaja Poslanske skupine Socialnih demokratov pa se ni opredelil, ker
               je postal brezpredmeten.</p>
               <p>Glede na sprejeti amandma je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega je
               vključen sprejeti amandma. Dopolnjen predlog zakona je sestavni del poročila odbora.
            </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Sledi predstavitev stališč poslanskih skupin. Besedo ima gospod Mirko Brulc, ki bo
               predstavil stališče Poslanske skupine Socialnih demokratov.</p>
               <p>Izvolite.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Spoštovani!</p>
               <p>Socialni demokrati podpiramo gradnjo hidroelektrarn, ker le te predstavljajo pomemben
               vir obnovljive energije. Predvsem podpiramo projekte, ki so že začeti. Veriga
               hidroelektrarna na spodnji Savi med Boštanjem in Mokricami ni le odličen vir
               električne energije za celotno območje, hidroelektrarne so prispevale tudi k
               izboljšani protipoplavni zaščiti krajev, ki ležijo ob spodnjem toku reke Save.</p>
               <p>Gradnja spodnjesavskih elektrarn ima prav tako pozitivne učinke na gospodarstvo,
               vendar ob sprejemanju tega zakona v poslanski skupini Socialnih demokratov ne moremo
               mimo dejstva, da se v Sloveniji vsi infrastrukturni objekti gradijo praktično na
               pamet, brez zaključne finančne konstrukcije, ki je nujno potrebna pred samim začetkom
               gradnje in bi morale biti največji okvir za izvedbo projekta. Ni važno za kateri
               projekt gre, projekt se podraži, treba je iskati nove finančne vire večinoma že iz
               tako ali tako obubožanega državnega proračuna. Prav tako v Poslanski skupini
               Socialnih demokratov opozarjam, da je sprejemanje takšnega zakona, ki ga vložijo
               poslanci že v razpustu Državnega zbora, ad hoc rešitev, ki ni nujno najboljša. Kot je
               povedala gospa Andreja Jerina, državna sekretarka na Ministrstvu za kmetijstvo in
               okolje, je treba čim prej poiskati celovito rešitev, ki bo skladna z nacionalnimi in
               evropskimi politikami in bo zagotavljala zadosten finančen vir za izgradnjo ostalih
               hidroelektrarn, ne samo na območju spodnje Save, ampak tudi po ostalih slovenskih
               rekah, ki imajo potencial za proizvodnjo električne energije.</p>
               <p>Zakon, ki je pred nami, je le premostitev trenutnih težav pri gradnji hidroelektrarne
               Brežice,v prihodnje pa bo nujno treba poiskati celovito rešitev, drugače bo, če se
               spomnimo reka Zgodovina se ponavlja, čez kakšno leto ali dve pri gradnji naslednje
               hidroelektrarne na spodnji Savi ponovno zakon s tem naslovom na naših klopeh. Naj vas
               spomnim, spoštovane poslanke in poslanci, kdaj smo sprejemali osnovni zakon o pogojih
               koncesije za izkoriščanje energetskega potenciala spodnje Save. To je bilo oktobra
               leta 2011 na zadnji seji Državnega zbora pred razpustom le tega. Predlagatelj zakona
               je bil tako kot danes mag. Andrej Vizjak. Mag. Andrej Vizjak je v predstavitvi zakona
               povedal, da se je pri gradnji hidroelektrarne Krško zataknilo pri zagotavljanju
               finančnih sredstev za financiranje akumulacijskega bazena te elektrarne in je treba
               sprejeti zakon, da se podobna zadrega – nezanesljivo in nestabilno financiranje – ne
               ponovi še pri gradnji ostalih dveh elektrarn. Rešitev, ki jo je predvidel zakon, je
               bila, da se gradnja financira iz tako imenovanega podnebnega sklada oziroma Sklada za
               podnebne spremembe. Sedaj smo junija 2014, ta Državni zbor je že razpuščen, vendar pa
               ponovno obravnavamo spremembe in dopolnitve tega zakona. In kdo je predlagatelj? Spet
               gospod mag. Andrej Vizjak. Ker se rešitev, ki smo jo imeli uzakonjeno, ni izkazala za
               učinkovito in se tako imenovani podnebni sklad ne polni, kot je bilo načrtovano leta
               2011, pri gradnji naslednje hidroelektrarne pa se zatika pri financiranju izgradnje,
               imamo ponovno pred sabo spremembe zakona, ki bi financiranje infrastrukture ponovno
               prevalil na tako imenovan vodni sklad, in to 5 minut pred koncem mandata.</p>
               <p>V Poslanski skupini Socialnih demokratov smo k zakonu pri obravnavi na matičnem
               delovnem telesu vložili amandma, da se to predhodno obdobje, ko bi se lahko gradnjo
               investiralo iz tako imenovanega vodnega sklada, podaljša le do konca leta 2014, da bi
               s tem premostili nastalo situacijo. Žal amandma ni bil izglasovan.</p>
               <p>V Poslanski skupini Socialnih demokratov se zavedamo, da je najdražja investicija
               tista investicija, ki stoji in se na njej ne dela. Vendar pa opozarjamo, da se
               prevečkrat dogaja, da se velike infrastrukture investicije ustavljajo zaradi
               pomanjkanja finančnih virov, ki jih potem politika išče večinoma na hitro, z ad hoc
               rešitvami. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSENICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Zavezništva Alenke Bratušek bo stališče predstavil gospod
               Aljoša Jerič.</p>
               <p>Izvolite.</p>
            </sp>
            <sp who="SDZ6:JeričAljoša">

               <speaker>ALJOŠA JERIČ (PS ZaAB):</speaker>

               <p>Hvala za besedo. Spoštovane in spoštovani!</p>
               <p>Danes obravnavamo predlog zakona, s katerim se želi zagotoviti nemoteno financiranje
               preostalega dela verige hidroelektrarn na spodnji Savi in prehodno obdobje, v katerem
               je možno financiranje vodno in energetsko infrastrukturo pri gradnji hidroelektrarn
               na spodnji Savi iz Sklada z vodo oziroma drugih proračunskih virov podaljšati za
               dodatni dve leti. Predlagatelj želi, da se morebitna manjkajoča sredstva za
               financiranje infrastrukturnih objektov, ki se zagotavljajo v Skladu za podnebne
               spremembe zagotovijo tudi iz Sklada za vode ali iz drugih priračunskih virov. To pa
               zato, ker leta 2011 ni bilo mogoče v celoti predvideti in napovedati polnjenje Sklada
               za podnebne spremembe od leta 2013 dalje. Zaradi nepredvidene izjemno nizke cene CO2
               kuponov in majhnjega povpraševanja po njih v Skladu za podnebne spremembe ni dovolj
               sredstev za financiranje vodne in dela energetske infrastrukture oziroma nemotenega
               nadaljevanja izgradnje hidroelektrarne Brežice. Denar pa je potreben za projektiranje
               in prirpavo razpisa za gradnjo infrastrukturnega dela hidroelektrarne Brežice</p>
               <p>Marca letos je bil namreč položen temeljni kamen za hidroelektrarno Brežice. HE
               Brežice bo peta elektrarna v verigi šestih na spodnji Savi z nazivno močjo 45
               megavatov in proizvodnjo 161 gigavatnih ur letno. S tako močjo bo v državni
               elektroenergetski sistem prispevala približno odstotek sedanje letne proizvodnje
               električne energije. Hidroelektrarna Brežice se je začela graditi dve leti pozneje od
               prvotnih načrtov. To je tudi bistvo problema, saj je infrastrukturni del elektrarne
               treba graditi skupaj z energetskim, in ker denar za izgradnjo infrastrukturnega dela
               še ni zagotovljen, predlog zakona predstavlja pravno podlago za izplačilo potrebnih
               sredstev iz vodnega sklada.</p>
               <p>V Poslanski skupini Zavezništvo Alenke Bratušek smo se na seji matičnega delovnega
               telesa pri odločanju vzdržali. S strani pristojnega resornega ministra, to je
               Ministrstvo za kmetijstvo in okolje, smo bili opozorjeni, da bi bilo treba sprejeti
               celovito rešitev, ki bo skladna z nacionalnimi in evropskimi politikami in ki bo
               zagotavljala zadosten vir za financiranje in izgradnjo. Po njihovem mnenju se iz
               vodnega sklada preveč sredstev namenja za potrebe izgradnje hidroelektrarn, premalo
               pa je sredstev za potrebe in za izgradnjo protipoplavne varnosti tudi na drugih
               območjih Slovenije. Svoj pogled pa je podalo tudi Ministrstvo za infrastrukturo, ki
               je poudarilo, da je za njih ključnega pome, da se projekti na spodnji Savi
               nadaljujejo in da se hkrati z energetskim delom gradi tudi infrastrukturni, sicer
               lahko prihaja do zamud pri obratovanju.</p>
               <p>Soočeni smo bili torej z dvema diametralno nasprotnima pogledoma, pri čemer pa velja
               opozoriti, da so oboji argumenti tehtni, zato smo se znašli v dilemi komu prisluhniti
               oziroma kateri argumenti naj prevladajo. V poslanski skupini opozarjamo, da si mora
               Slovenija prizadevati za trajnostno in zanesljivo oskrbo z energijo. Slovenija mora
               graditi svojo energetsko prihodnost v zagotavljanju energetske učinkovitosti in
               prehodu iz fosilnih goriv iz tujine na domače vire. Tudi zaradi varovanja okolja in
               zmanjšanja izpusto toplogrednih plinov smo v Zavezništvu Alenke Bratušek zagovorniki
               obnovljvih virov energije. Usmeriti se moramo v hidroelektrarne. Država mora
               izkoristiti hidropotencial, hkrati pa bo s pridobivanje elektrike iz obnovljivih
               virov ustregla evropski zavezi po njihovi 25 % uvedbi do leta 2020.</p>
               <p>Izgradnja verige hidroelektrarn je plod slovenskega znanja, učinkovala pa bo tudi na
               ureditev protipoplavne varnosti in možnost ureditve namakanja kmetijskih površin. Ne
               nazadnje pa sredstva v vodni sklad prvenstveno že vsa leta vplačujejo že zgrajene in
               delujoče hidroelektrarne na vseh slovenskih rekah, največ seveda na Dravi, pa tudi na
               Soči, Savi in tako naprej. Tu velja poudariti, da se vodni sklad ne polni iz
               državnega proračuna, temveč je namenski sklad z lastnimi prihodki. Res je, da je
               glavni, ne pa tudi edini prejemnik sredstev iz vodnega sklada veriga hidroelektren na
               spodnji Savi, kar pa ni nič narobe, saj bo projekt dejansko uredil tako protipoplavno
               problematiko Posavja kot tudi komunalno infrastrukturo, nivo podtalnice in ne
               nazadnje, ko bo projekt končan, bodo prav te hidroelektrarne na spodnji Savi drugi
               največji vir za polnjenje vodnega sklada v bodoče.</p>
               <p>Zaradi vsega povedanega bomo v Poslanski skupini Zavezništvo Alenke Bratušek podprli
               predlog zakona.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednje stališče bo stališče Poslanske skupine Državljanske liste. Predstavil ga bo
               gospod Branko Kurnjek.</p>
            </sp>
            <sp who="SDZ6:KurnjekBranko">

               <speaker>BRANKO KURNJEK (PS DL):</speaker>

               <p>Hvala za besedo, gospa podpredsednica. Spoštovani poslanke in poslanci!</p>
               <p>V Državljanski listi bomo podprli Predlog zakona o spremembi Zakona o pogojih
               koncesije za izkoriščanje energetskega potenciala spodnje Save, katerega glavni namen
               je dvoletno podaljšanje prehodnega obdobja, v katerem je možno financirati vodno in
               energetsko infrastrukturo pri gradnji hidroelektrarn na spodnji Savi tudi iz Sklada
               za vode oziroma drugih proračunskih virov, da bi se s tem preprečile zamude pri
               končanju projektov.</p>
               <p>Novelo podpiramo iz razlogov, ki jih je v predlogu zakona navedel predlagatelj in
               razlogov, ki jih je k spremembi zakona navedlo tudi Ministrstvo za infrastrukturo in
               prostor. To je za razliko od Ministrstva za kmetijstvo in okolje spremembo zakona
               podprli. Takšna so bila vsaj predstavljena stališča ministrstev na matičnem odboru.
               Enotnega in usklajenega mnenja pa Vlada, ki opravlja tekoče posle, žal ni
               pripravila.</p>
               <p>Če naštejem le nekaj razlogov za podporo sprememb novele zakona. Prvič, sredstva za
               realizacijo izgradnje hidroelektrarn spodnje Save so se lahko po veljavnem zakonu do
               konca leta 2013 koristile tudi iz Sklada za vode. Zaradi zamud pri izgradnji
               projektov bi lahko imel izpad teh prihodkov še dodatne in dolgoročnejše posledice v
               časovnem okviru dokončanja projektov. Novela zakona zato določa podaljšanje črpanja
               sredstev iz vodnega sklada še v letih 2014 in 2015.</p>
               <p>Drugič, po podatkih pristojnih organov in tudi po logičnem toku stvari bi pomenila
               zamuda pri izgradnji projektov na spodnji Savi tudi prestavitev načrtov za izvedbo
               projektov na srednji Savi in s tem tudi zamudo za dokončanje cele verige energetskih
               in ostalih infrastrukturnih projektov na celi Savi.</p>
               <p>Tretjič, premalo se, tudi v javnosti, poudarja, da ne gre le za izgradnjo
               hidroelektrarn na Savi, temveč gre hkrati tudi za protipoplavno urejanje področja
               oziroma območja.</p>
               <p>Četrtič, vsak zamik že začetih projektov pomeni ogromno gospodarsko škodo. Dejstvo
               je, da objekti enkrat bodo končani. Kasneje kot bodo, kasneje bodo izkoriščali svoj
               gospodarski potencial.</p>
               <p>Spoštovani. Vsak projekt, idejo ali predpis, ki gre v smeri izgradnje ali razvoja
               infrastrukture potrebne za gospodarski razvoj države ali dela države, velja podpreti.
               Seveda, če temelji na nekih zdravih temeljih. Izgradnja hidroelektrarn, ki je
               predvidna s temeljnim predpisom, zagotovo je tak projekt. Poleg tega je projekt, ki
               je tudi veliko bolj <q>"zelen"</q> in usmerjen v trajnostno rabo energije kot na primer
               TEŠ6, pa s TEŠ6 kar rinemo in rinemo. Sicer pa je izgradnja hidroelektrarn tudi
               projekt usmerjen v lastno oskrbo z električno energijo, kar je tudi ena od strateških
               usmeritev naše države, kakor seveda tudi vseh držav na svetu. Gradnja in s tem
               obratovanje elektrarn pa poleg oskrbe z lastno električno energijo kasneje pomeni
               tudi neka določena prepotrebna nova delovna mesta.</p>
               <p>Iz naštetih in tudi še nekaterih drugih razlogov, predvsem pa v izognitev povzročitvi
               nepotrebne gospodarske škode, bomo, kot je bilo v uvodu že napovedano, v Državljanski
               listi predlog spremembe zakona podprli. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev Slovenije bo stališče
               predstavila mag. Jana Jenko.</p>
            </sp>
            <sp who="SDZ6:JenkoJana">

               <speaker>MAG. JANA JENKO (PS DeSUS):</speaker>

               <p>Hvala za besedo, gospa predsedujoča. Vsem skupaj prav lep pozdrav!</p>
               <p>Pred nami je Predlog novele zakona o pogojih koncesije za izkoriščanje energetskega
               potenciala spodnje Save. S to novelo zakona želi predlagatelj doseči dvoletno
               podaljšanje prehodnega obdobja, v katerem je možno financirati vodno in energetsko
               infrastrukturo pri gradnji hidroelektrarn na spodnji Savi tudi iz Sklada za vode
               oziroma drugih proračunskih virov. Na ta način želi predlagatelj zagotoviti nemoteno
               financiranje preostalega dela verige hidroelektrarn na spodnji Savi, pri čemer ostaja
               osnovni vir za financiranje te infrastrukture v bodoče Sklad za podnebne spremembe
               ustanovljen v skladu z zakonom, ki ureja varstvo okolja. Žal pa se zaradi
               nepredvidene izjemno nizke cene CO2 kuponov in majhnega povpraševanja po njih v tem
               skladu ni nabralo dovolj sredstev za financiranje vodne in dela energetske
               infrastrukture oziroma nemotenega nadaljevanja izgradnje hidroelektrarne Brežice.
               Energetski del omenjene elektrarne se že gradi, zatika pa se pri nadaljevanju
               pridobivanja projektne dokumentacije za akumulacijski bazen, za kar naj bi bilo
               potrebnih cirka 4 milijone evrov. Zato želi predlagatelj s predloženo novelo
               zagotoviti neko formalno osnovo za zagotovitev sredstev za nemoteno izvajanje
               aktivnosti tako pri pridobivanju gradbene dokumentacije kot izboru izvajalcev za
               infrastrukturni del hidroelektrarne Brežice.</p>
               <p>V Poslanski skupini DeSUS nismo enotni glede podpore predlogu zakona. Dejstvo je, da
               se z novelo zgolj zasilno rešuje oziroma premošča nastalo situacijo, ki niti
               približno ne zapira finančne konstrukcije tega projekta. Moti pa nas tudi, da se ta
               prenos črpanja sredstev dogaja v času volilne kampanje, predlagatelj pa je SDS. Tudi
               prejšnji prenos iz vodnega sklada na drug sklad se je izvršil v času volilne
               kampanje, tudi takrat je bil predlagatelj SDS, zato pričakujem, da se že enkrat
               odločijo ali se bo črpalo iz enega sklada ali drugega.</p>
               <p>Po naši oceni je sicer nujno treba zagotavljati vodno infrastrukturo, vendar skladno
               z načrtom upravljanja z vodami. Glede na omenjene vire financiranja naj se
               prioritetno financirajo tista območja, kjer je poplavna ogroženost največja, in prav
               v ta namen je bil ustanovljen tako imenovani vodni sklad. Že sedaj se 50 % sredstev
               iz sklada namenja za potrebe izgradnje hidrocentral. Primanjkuje sredstev za
               izgradnjo protipoplavne varnosti, za kar bi po nekaterih ocenah potrebovali kar 1,2
               milijarde evrov. Ne moremo prezreti dejstva, da kolikor več sredstev namenjamo za
               izgradnjo hidrocentral, toliko manj jih je na voljo za urejanje vodotokov in
               izgradnjo protipoplavne zaščite, vsi pa vemo, da Slovenijo poplavlja vse
               pogosteje.</p>
               <p>Ob tem želimo opozoriti še na to, da se 60 % sredstev zbranih iz koncesnin vrača
               občinam, preostali del sredstev pa se namenja za vodni sklad, iz katerega se
               približno dve tretjini sredstev, torej okoli 32 milijonov evrov, letno namenja za
               protipoplavna območja na reki Savi. To pomeni, da vsi tisti, ki v državi plačujejo
               koncesnino in vodno povračilo, prispevajo dve tretjini sredstev za protipoplavna
               območja na Savi.</p>
               <p>V Poslanski skupini DeSUS zagovarjamo vsako investicijo v infrastrukturo, ki
               zagotavlja večjo gospodarsko rast in odpira nova delovna mesta, vendar pod pogojem,
               da so za takšno investicijo zagotovljena finančna sredstva. Vendar pa ima ta
               konkreten projekt hude težave pri zaprtju finančne konstrukcije za dokončanje
               energetskih objektov na spodnji Savi.</p>
               <p>Zato v Poslanski skupini DeSUS nismo prepričani, da je prava rešitev iskanje
               dodatnega vira financiranja preko sklada za vode in bomo, kot že rečeno, poslanke in
               poslanca glasovali po svoji vesti. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p> Hvala lepa.</p>
               <p>Gospa Iva Dimic bo predstavila stališče Poslanske skupine Nove Slovenije.</p>
               <p>Izvolite.</p>
            </sp>
            <sp who="SDZ6:DimicIva">

               <speaker>IVA DIMIC (PS NSi):</speaker>

               <p>Hvala za besedo, predsedujoča. Spoštovani kolegice in kolegi!</p>
               <p>Krščanski demokrati podpiramo rabo različnih virov energije in razvoj novih
               tehnologij. Energija je pogoj za življenje in tudi za gospodarstvo. Od oskrbe z njo
               so odvisni kakovost življenja, rast gospodarstva, zmožnost konkurence in delovna
               mesta v Sloveniji. Cilji naše energetske politike so varna oskrba, okolju ter
               podnebju prijazno pridobivanje in raba energentov, primerne in konkurenčne cene.
               Naraščanje potreb po energiji, visoke cene energentov, čedalje večja mednarodna
               tveganja z oskrbo ter rastoča odvisnost od politično nestabilnih območij poudarjajo
               nujnost dolgoročnih skupnih konceptov za oskrbo z energijo.</p>
               <p>Zakon o pogojih koncesije za izkoriščanje energetskega potenciala spodnje Save je
               leta 2012 nadomestil prej veljavni zakon z istim imenom. Namen obeh omenjenih zakonov
               je bil zagotoviti izgradnjo hidroelektrarn na spodnji Savi, uresničitev nekaterih
               zahtev po poplavni ureditvi, sprostitev prostorskih rezervacij, ki so zavirale
               urejanje infrastrukture in gospodarski razvoj ter strateških usmeritev glede oskrbe
               Slovenije z električno energijo iz hidroelektrarn. S predlagano spremembo in
               dopolnitvijo Zakona o pogojih koncesije za izkoriščanje energetskega potenciala
               spodnje Save se predlaga, da se obdobje, v katerem se lahko objekti vodne in
               energetske infrastrukture v nedeljivem razmerju financirajo tudi iz Sklada za vode
               ali drugih proračunskih virov, podaljša za dve leti, to je do konca leta 2015. S tem
               se bo omogočilo nemoteno nadaljevanje izgradnje infrastrukturnega dela
               hidroelektrarne Brežice. Predlagano financiranje nadaljnje gradnje vodne in dela
               energetske infrastrukture v nedeljivem razmerju iz Sklada za vode pomeni, da bo
               hidroelektrarna Brežice z začetkom obratovanja začela vračati sredstva v Sklad za
               vode preko dela koncesijske dajatve in vodnega povračila in s tem začela financirati
               Sklad za vode za druge protipoplavne projekte.</p>
               <p>Ker je predlog po našem mnenju dober in prinaša širše koristi za doseganje
               podnebno-okoljskih ciljev ter za oživljanje slovenskega gospodarstva, bomo poslanci
               iz Nove Slovenije – krščanskih demokratov predlog podprli.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke bo stališče predstavil gospod
               Tomaž Lisec.</p>
               <p>Izvolite.</p>
            </sp>
            <sp who="SDZ6:LisecTomaž">

               <speaker>TOMAŽ LISEC (PS SDS):</speaker>

               <p>Hvala, podpredsednica, za besedo. Spoštovani kolegi, kolegice!</p>
               <p>Novela Zakona o pogojih koncesije za izkoriščanje energetskega potenciala spodnje
               Save, ki ga je v proceduro vložil poslanski kolega mag. Andrej Vizjak z vso podporo
               vseh poslancev in poslank Poslanske skupine SDS, za dve leti podaljšuje prehodno
               obdobje, v katerem je možno – možno in ne obvezno – financirati vodno in energetsko
               infrastrukturo v izgradnji hidroelektrarn na spodnji Savi in tako posledično
               zagotoviti nemoteno financiranje in dokončanje hidroelektrarn na spodnji Savi. In
               zakon ni pomemben le za Posavje. Pozitivni vplivi sprejetja tega zakona so zelo
               široki.</p>
               <p>Prvič. Dokončanje pomembnega infrastrukturnega projekta izgradnje hidroelektrarn na
               spodnji Savi. Torej, gradnja infrastrukturnega projekta in še več – delo se bo
               omogočilo oziroma je omogočeno pretežno gradbenim izvajalcem. In to v času, ko le še
               posamezne lokalne skupnosti izvajajo večino investicij, gradbeni sektor pa se bo
               očitno še dolgo pobiral od šoka od leta 2009 dalje.</p>
               <p>Drugič. Gre za pridobivanje električne energije v kontekstu pridobivanja čistih
               obnovljivih virov. Torej, antipod vsem tistim projektom oziroma vsem tistim, ki
               podpirajo okoljsko sporne projekte, kot je TEŠ6.</p>
               <p>Tretjič. Velika protipoplavna zaščita. Sam prihajam iz Občine Sevnica in verjemite
               mi, da vem, o čem govorim. Kajti poplave v zadnjih letih niso prizanesle niti
               Posavju. In prej, kot bo dokončana veriga hidroelektrarn na spodnji Savi, prej se
               bodo namenska sredstva zagotovila tudi za druge projekte v drugih delih Slovenije, ki
               pa morajo imeti investicije pripravljene, ne pa o njih samo govoriti.</p>
               <p>Četrtič. Urejanje vodotokov. Po razpravi na matičnem delovnem telesu smo imeli
               občutek, kot da Sava nima svojih pritokov in da so samo druge reke, ki imajo
               vodotoke, kot želijo prikazati tudi nekateri drugi nasprotniki in dvomljivci tako pri
               tem zakonu kot tudi pri projektu hidroelektrarn na spodnji Savi, ki nasprotujejo
               temu, da se sredstva iz Sklada za vode namenijo za izgradnjo hidroelektrarn na
               spodnji Savi; ki kot da pozabljajo, da se Sklad za vode polni ravno na račun
               hidroelektrarn.</p>
               <p>Petič. Možno namakanja ob Savi in možnost razvoja turizma v Posavju. Posavje je poleg
               energetskega bazena znano tudi kot regija, ki sloni na kmetijstvu in z velikim
               potencialom na področju turizma. Naj ob tej priložnosti omenim, da Ministrstvo za
               kmetijstvo in okolje, torej resorno ministrstvo, še vedno išče nove in nove razloge,
               zakaj ne da v Vladi potrditve uredbe o uporabi plovil na motorni pogon na
               hidroelektrarni spodnji Savi, na hidroelektrarni Boštanj in potem tudi na vseh
               hidroelektrarnah dolvodno.</p>
               <p>Šestič. Čezmejni vpliv in sodelovanje z Republiko Hrvaško tudi na tem področju.</p>
               <p>Sedmič. Ob morebitnem nesprejetju zakona se izredno poveča možnost, da se izgradnja
               hidroelektrarn Brežic in hidroelektrarn Mokric preloži v neznano prihodnost in se za
               vsak mesec podaljšanja izgradnje hidroelektrarne dela škoda v znesku cirka 600 tisoč
               evrov. Da ne omenjam, da Vlada še ni sprostila že odobrenega kredita s strani
               Evropske investicijske banke v višini 75 milijonov evrov.</p>
               <p>Verjetno pa sem kakšen pozitiven vpliv sprejetja tega zakona še pozabil. In Vlada?
               Vlada mnenja sploh nima. Vlada, ki opravlja tekoče posle, je torej funkcionalna le
               tam, kjer ji očitno paše. Še več, pristojno Ministrstvo za kmetijstvo in okolje
               zakonu celo nasprotuje in pravi, da zakon ni sistemski, čeprav se o tej tematiki
               pogovarjamo že od leta 2000 in je bil zakon z enakim naslovom sprejet že leta 2011.
               Ali se Ministrstvo za kmetijstvo in okolje dela norca, ali ne vem, za kaj gre, ali pa
               preprosto ne zna opraviti svojega dela. Na srečo obstajajo na Ministrstvu za
               infrastrukturo in prostor ljudje, ki razumejo namen zakona. In na srečo obstajajo
               tudi poslanke in poslanci iz drugih poslanskih skupin, ki bodo dali podporo temu
               zakonu. V imenu Poslanske skupine SDS, v imenu predlagateljev in v imenu Posavja –
               hvala.</p>
               <p>Naj zaključim. Da je zadeva resna, pove dovolj že dejstvo, da je za naslednji
               ponedeljek sklicana izredna seja odbora na temo hidroelektrarne na spodnji Savi prav
               zaradi blokad pri financiranju projekta. Ta zakon je le kamenček v mozaiku hitrejše
               izgradnje in dokončanja hidroelektrarn na spodnji Savi.</p>
               <p>Zato bomo seveda kot predlagatelji zakon v Poslanski skupini SDS podprli. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Pozitivne Slovenije bo stališče predstavil gospod Branko
               Ficko.</p>
            </sp>
            <sp who="SDZ6:FickoBranko">

               <speaker>BRANKO FICKO (PS PS):</speaker>

               <p>Spoštovani!</p>
               <p>V Poslanski skupini Pozitivne Slovenije je za izhod iz krize in doseganje finančne
               stabilnosti ključnega pomena gospodarski razvoj in odpiranje novih delovnih mest. V
               tem okviru so izredno pomembni razvojni projekti, investiranje v infrastrukturo,
               torej tudi energetiko, predvsem v obnovljive vire, za kar je treba oblikovati
               programsko zastavljene in razvojno naravnane proračune in druge finančne vire.
               Energetski potencial Save oziroma gradnje hidroelektrarn je nedvomno dokazljiv.
               Predlagatelj novele zakona zato kot glavni cilj poudarja zagotovitev nemotenega
               financiranja preostalega dela verige hidroelektrarn na spodnji Savi in prehodno
               obdobje, v katerem je možno financirati vodno in energetsko infrastrukturo –
               konkretneje hidroelektrarno Brežice – iz Sklada za vode, podaljšati za dve leti,
               torej do konca leta 2015. Prvotno so bila za izgradnjo infrastrukture po sprejetju
               zakona v letu 2011 za to namenjena finančna sredstva iz Sklada za podnebne spremembe
               skladno z Zakonom o varstvu okolja, saj se je takrat isti predlagatelj skliceval na
               preveliko obremenitev vodnega sklada. Ta je skladno z Zakonom o vodah namenjen
               predvsem financiranju projektov protipoplavne zaščite in urejanju vodotokov, glede na
               vse pogostejša neurja in poplave pa je njegova obremenitev čedalje višja, predvsem
               zaradi energetskih interesov.</p>
               <p>Danes se zaradi spremenjenih razmer finančna sredstva spet prelaga nazaj. V Pozitivni
               Sloveniji se nam zdi tak pristop vprašljiv, saj tudi ta novela ne odpravlja osnovne
               težave. Zakaj? Za vsako investicijo, v tem primeru izgradnjo hidroelektrarn na
               Spodnji Savi, bi bilo treba v pravem času poiskati vire financiranja, da se na koncu
               zaokroži finančno konstrukcijo. Vsaka investicija, predvsem pa seveda izgradnja
               hidroelektrarn, je za to državo pomembna, težava pa nastane z viri financiranja. Ko
               govorimo o vodnem skladu, je treba vedeti, kdo vanj vplačuje in za katera področja se
               ta sredstva uporablja. Plačujejo ga vodni koncesionarji, seveda tudi energetika, vsi
               tisti, ki uporabljajo vodo, tako imenovani mineralci, pijačarji, termalna zdravilišča
               in tako naprej. Sredstva bi morala biti namenjena protipoplavni zaščiti in urejanju
               vodotokov na teritoriju celotne Slovenije. To pomeni, da imajo energetska podjetja
               prednost, saj gredo finančna sredstva, ki se plačujejo od koncesnin, takoj nazaj
               občinam v višini 60 %, drugi del, 40 %, pa se steka v vodni sklad. In v tem primeru
               gre za neenakost pogojev plačnikov. Pretekla dejstva kažejo, da se dve tretjini
               sredstev iz vodnega sklada letno plačuje za vodno infrastrukturo na protipoplavnih
               območjih na Savi, za preostale okoljevarstvene projekte na drugih območjih Slovenije
               pa denarja ni dovolj. Zato naj ob tej problematiki zaključim, da se v Pozitivni
               Sloveniji ne moremo znebiti občutka, da se poskuša s takimi rešitvami reševati
               interese posameznih sfer.</p>
               <p>Z vidika pomembnosti infrastrukturnega objekta sicer razumem tako stališče
               predlagatelja kot obeh ministrstev. V Pozitivni Sloveniji se seveda s takšnim načinom
               financiranja sicer ne strinjamo, vendar predlogu zakona ne bomo nasprotovali.
               Podpiramo namreč investicije, tudi zaključek te investicije na spodnji Savi, želimo
               si čim prejšnje nove investicije na reki Muri. Upam seveda, da bodo takrat veljali
               naprej enaki pogoji zagotovitve financiranja kot za spodnjo Savo. Opozarjamo pa na
               parcialne rešitve, ki omogočajo financiranje najprej iz enega, nato iz drugega
               sklada, kjer je pač več sredstev. Tudi ob vedenju, da je tudi Računsko sodišče že
               ugotovilo, da se sredstva vodnega sklada uporabljajo nenamensko, je naše opozorilo
               toliko bolj na mestu. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, gospod Vizjak. Imate proceduralno.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Ja, hvala lepa. Imam postopkovni predlog, spoštovana predsedujoča.</p>
               <p>Poglejte, jaz sem izredno razočaran, da med nami danes tu ni predstavnikov Vlade.
               Vlada bi morala imeti do takšnega predloga stališče in ga nima. Spoštovana
               predsedujoča, ne samo, da je nedostojno, tudi vsebinsko je nedopustno, da odločamo tu
               o stvareh, o katerih Vlada nima mnenja oziroma na samem odboru smo slišali arbitrarno
               nasprotni mnenji dveh resorjev. In danes sem tu poslušal očitke, češ Vizjak zopet
               predlaga zakon o spodnji Savi v predvolilnem obdobju. Spoštovana, jaz ne bi predlagal
               tega zakona, ne leta 2011, ne danes, če bi bil zagotovljen vir financiranja s strani
               koncendenta, s strani pooblaščenca Vlade, po Zakonu o pogojih koncesije za spodnjo
               Savo. Če bi MKO, Ministrstvo za kmetijstvo in okolje, predlagalo neko normalno
               finančno konstrukcijo, da bi se ta projekt izvajal tekoče brez zastojev, jaz ne bi
               vlagal nobenega zakona, ker ga ne bi bilo treba. Sem pa s strani izvajalcev vodne
               infrastrukture na spodnji Savi opozorjen, da če se ne bo zagotovilo vira za
               nadaljevanje projektiranja, izbor izvajalca in odkupe zemljišč, bo gradnja v
               letošnjem letu že čez en mesec zastala. Ne more čakati prihodnje vlade ali katerekoli
               vlade, ker bo zastala čez en mesec. In tega si ne želimo.</p>
               <p>In poleg tega, da je to pomemben infrastrukturni energetski projekt, je ta projekt
               pomemben tudi za protipoplavno zaščito Posavja, tudi občin Krško in Brežice. Pomemben
               je za gospodarsko aktivnost. Pomemben je ne nazadnje tudi za zaščito in dvig
               podtalnice na Krško-Brežiškem polju in tudi za možnost namakanja in razvoj
               kmetijstva. Torej, mi si ne smemo dopustiti, da bi zaradi negativnega stališča
               Ministrstva za kmetijstvo in okolje prišlo do zastoja takšnega projekta. In, glejte,
               ker Vlada tudi danes to demonstrira, ker je danes tu ni, spoštovana predsedujoča, še
               enkrat proceduralno predlagam, da se v parlamentu ne sme zgoditi, da Vlada o eni
               stvari nima stališča. MKO ima odklonilno stališče, ministrstvo, pristojno za
               energetiko,ima pozitivno stališče, predsednica Vlade pride položiti temeljni kamen,
               gradnja se začne, ni pa rešitev glede financiranja tistega dela infrastrukture, za
               katerega je zadolžena država. To je skratka nedopustno in kot posavski poslanec sem
               pač reševal situacijo, danes pa tu poslušam očitke, zakaj to delam. Delam zato, da se
               tej državi ne dela škoda. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam za ta proceduralni predlog. Lahko se z njim tudi strinjam in
               ugotavljam, da Vlada danes res tukaj ni prisotna. Je pa sicer v skladu s poslovnikom
               Vlada lahko prisotna, lahko pa se odloči tudi, da na seji ni prisotna. Tako da so
               pogoji za izvedbo seje v skladu s poslovnikom in so omogočeni. Sicer pa naj spomnim
               tudi, da Vlada k tej točki niti ni najavila časa in tudi ne časa za predstavitev
               mnenja, prav tako ni najavila nobenega od predstavnikov, ki naj bi tukaj na seji
               bili.</p>
               <p>Tako smo tudi končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga
               zakona. Odločanje o predlogu zakona bomo v skladu s časovnim potekom seje zbora
               opravili v petek, 20. junija, v okviru glasovanj. S tem prekinjam to točko dnevnega
               reda.</p>
               <p>Prehajamo pa na <title>10. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O IZENAČEVANJU MOŽNOSTI INVALIDOV, SKRAJŠANI
                  POSTOPEK.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade. Kolikor lahko ugotovim, nikogar od
               predstavnikov Vlade ni tukaj.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo predsednici dr.
               Andreji Črnak Meglič.</p>
               <p>Izvolite.</p>
            </sp>
            <sp who="SDZ6:ČrnakMegličAndreja">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa, gospa podpredsednica. Kolegice in kolegi, prav lep pozdrav!</p>
               <p>Odbor za delo, družino, socialne zadeve in invalide je kot matično delovno telo
               obravnaval Predlog zakona o spremembah in dopolnitvah Zakona o izenačevanju možnosti
               invalidov, ki ga je Državnemu zboru predložila Vlada s predlogom za obravnavo in
               sprejetje po skrajšanem postopku, ki ga je kolegij predsednika Državnega zbora tudi
               potrdil.</p>
               <p>Pri delu odbora so sodelovali predstavniki predlagatelja z ministrico za delo,
               družino, socialne zadeve in enake možnosti, predstavnica Zakonodajno-pravne službe in
               predstavnik Državnega sveta ter predstavniki številnih invalidskih organizacij in
               društev.</p>
               <p>Odboru je bilo posredovano mnenje Zakonodajno-pravna službe, ki je k predloženemu
               besedilu podala pripombe splošne in konkretne narave. Pripombe je podala k 2., 4.,
               8., 11. in 15. členu. Na podlagi teh pripomb so bili vloženi amandmaji Poslanske
               skupine Socialnih demokratov.</p>
               <p>Predstavnica predlagatelja je na kratko predstavila predlog zakona, predstavnica
               Zakonodajno-pravne službe pa je povedala, da amandmaji Poslanske skupine SD v
               pretežni meri sledijo njihovim pripombam. V razpravi so razpravljavci poudarili, da
               predlog zakona podpirajo, saj zmanjšuje procesno birokratizacijo.</p>
               <p>Predstavnik Zveze Sonček je menil, da je predlog zakona prezrl določeno skupino in
               prezrl tudi področje do osebne mobilnosti iz 20. člena Konvencije Združenih narodov o
               pravicah invalidov, saj zagotavlja zgolj plačila prilagoditve vozila za tiste osebe z
               invalidnostjo, ki vozilo imajo oziroma si ga lahko kupijo. Povedal je, da so pri
               pripravi zakona sicer sodelovali, da pa so bile njihove pripombe bolj ali manj
               prezrte. Predstavnica Društva Dlan je predlagala, da bi se med ukrepe za odpravljanje
               ovir pri dostopnosti do blaga in storitev dodalo tudi tolmača za gluhoslepe.</p>
               <p>Na podlagi krajše razprave in strinjanjem ministrice s predlogom, je odbor sprejel
               svoj amandma, s katerim je v določbo vključil tudi predlagano dopolnitev. Odbor je ob
               koncu sprejel vse člene, pripravljen je dopolnjen predlog zakona. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sledi predstavitev stališč poslanskih skupin. Kot prva ima besedo Poslanska skupina
               Zavezništva Alenke Bratušek, v njenem imenu gospod Darko Jazbec.</p>
               <p>Izvolite.</p>
            </sp>
            <sp who="SDZ6:JazbecDarko">

               <speaker>DARKO JAZBEC (PS ZaAB):</speaker>

               <p>Predsedujoča, hvala lepa za besedo in lep pozdrav vsem prisotnim!</p>
               <p>Predlog zakona, ki ga danes obravnavamo, v prvi vrsti ureja področje enakih možnosti
               in nediskriminacije invalidov. Kot tak naj bi dopolnjeval že obstoječo zakonodajo s
               področja preprečevanja diskriminacije na podlagi invalidnosti. Torej, ključna naloga
               zakona je sistemsko preprečevanje diskriminacije na eni strani in spodbujanje enake
               obravnave na drugi strani.</p>
               <p>Današnja novela zakona kaže, da se navkljub dobrim rešitvam obstoječe zakonodaje, to
               je iz leta 2010, še vedno ni optimalno urejalo področje izenačevanja možnosti
               invalidov. Če izhajamo na predpostavki neprilagojenosti, nedostopnosti okolja, ki je
               pogosto razlog za postavljanje invalidov v neenakopraven položaj, in ne na
               neprilagojenost samega invalida, so predlagane rešitve korak v pravo smer. Predlagana
               novela olajša sofinanciranje tehničnih pripomočkov invalidov s senzornimi okvarami in
               olajša sofinanciranje prilagoditve vozila gibalno oviranim invalidom. Naj ob tem
               povem, da se psi pomočniki štejejo v tem primeru med tehnične pripomočke. Do sedaj je
               bilo to izvajano preko postopkov javnega naročanja. Tu je bilo kar nekaj težav. Vemo,
               da pri javnem naročanju odloča na podlagi najnižje cene, tudi ni možno izbirati
               izvajalcev in tako dalje. S to novelo je predlagana rešitev, to je uveljavitev
               vrednotnic, s katerimi bodo invalidi lahko plačali tehnične pripomočke in izvedbo
               prilagoditve vozila. To je tudi v skladu s Konvencijo o pravicah invalidov, ki
               zavezuje države, ki so jo ratificirale, da spoštuje temeljna načela, ki vključujejo
               spoštovanje prirojenega dostojanstva, osebne samostojnosti in vključuje svobodo
               izbire in neodvisnost posameznikov. Z dosedanjo rešitvijo se je izkazalo, da se
               posameznikom upravičencem omejuje izbira, dostopnost pripomočkov kot tudi izbor
               izvajalcev. Vsi pomočniki bodo gibalno oviranim invalidom s pomočjo pri upravljanju
               vsakodnevnih obveznostih in opravilih omogočali večjo samostojnost in neodvisnost. Ti
               posamezniki se bodo torej lažje vključevali v družbo.</p>
               <p>Poslanski skupini zavezništvo Alenke Bratušek bomo dobrodošle spremembe in dopolnitev
               zakona podprli. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu poslanske skupine Državljanske liste bo stališče predstavil gospod Branko
               Kurnjek.</p>
               <p>Izvolite.</p>
            </sp>
            <sp who="SDZ6:KurnjekBranko">

               <speaker>BRANKO KURNJEK (PS DL):</speaker>

               <p>Hvala za besedo, spoštovana gospa podpredsednica. Poslanke in poslanci!</p>
               <p>Skoraj ni človeka med nami, ki se ne bi na takšen ali drugačen način srečal z ljudmi
               in z invalidnostjo oziroma hendikepom. Kajti ta skupina ljudi predstavlja skoraj
               desetino prebivalstva Republike Slovenije. Ali smo v tej skupini ljudi sami, naši
               družinski člani ali prijatelji, ali pa smo z njimi ali za njih delali in se z njimi
               srečevali. Če sta bila že narava ali pa nesrečen slučaj tista, ki sta invalidnim
               osebam otežila normalno življenje, bi moralo biti vsaj država tista, ki bi jim ga v
               skladu s svojimi zmožnostmi lajšala oziroma olajšala. To je država dolžna storiti po
               naravnih zakonih, napisanih naših zakonih in tudi v skladu z mednarodnimi
               konvencijami.</p>
               <p>Predlagani Zakon o spremembah in dopolnitvah Zakona o izenačevanju možnosti invalidov
               prinaša rešitve, ki možnosti invalidov dodatno izenačuje z ostalimi prebivalci.
               Nekatere rešitve gredo v smeri večje avtonomije pri odločanju in izbiri. To je na
               primer sprememba plačila tehničnih pripomočkov in izvedbe prilagoditve vozila, ki se
               jih ne bo več naročalo preko javnega naročila, temveč bo imel opravičenec večjo
               možnost izbire prodajalca pripomočkov oziroma izvajalca storitve. Na drugi strani pa
               predlog novele težko in najtežje gibalno oviranim invalidom daje možnost pridobitve
               psa pomočnika. Torej, v osnovi nekaj podobnega, kakor imajo slepi in slabovidni
               možnost pridobiti psa vodnika. Novela zakona prinaša še nekaj manjših sprememb, ki pa
               bodo posameznikom olajšali postopek pridobitve tehničnih pripomočkov, med njimi
               recimo dvig praga, po katerem se pripomoček šteje kot enostavnejši in zanj ne bo več
               treba pridobiti osebnega izvedenskega mnenja. Vsem nam je dobro znan rek, da je
               veriga tako močna, kot je močan njen najšibkejši člen. Ta rek lahko prenesemo tudi na
               družbo, katere sestavni del so oziroma smo posamezniki. Ne le s tem zakonom, temveč
               tudi na splošno delamo vse, da bodo naši najšibkejši členi tako močni kot so
               najmočnejši.</p>
               <p>V Državljanski listi si želimo verigo enakopravnih ljudi in ljudi z izenačenimi
               možnostmi, zato bomo predlog zakona seveda podprli. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske ljudske stranke bo stališče predstavil gospod
               Jakob Presečnik.</p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospa podpredsednica. Gospod državni sekretar, kolegice in
               kolegi!</p>
               <p>V Poslanski skupini Slovenske ljudske stranke vedno podpiramo ukrepe in zakonodajo,
               ki prinaša enake možnosti za invalide in ki prinaša izboljšanje življenja za
               invalide, tudi če gre le za delne ukrepe oziroma manjše korake. Pri tem vedno
               preučimo mnenje in pripombe invalidskih organizacij, ki pa so si v primeru
               predlaganih sprememb precej nasprotujoče.</p>
               <p>Nacionalni svet invalidskih organizacij podpira zakon in meni, da se bodo končno
               uzakonile pobude, ki jih invalidske organizacije na pristojne organe naslavljajo že
               več let, in ob tem upajo, da bo država pravice, ki izhajajo iz predloženih zakonskih
               sprememb, tudi dejansko sposobna izvesti in financirati. Opozorili pa so tudi, da
               posvetovanje z invalidskimi organizacijami ni bilo izvedeno v tako širokem obsegu,
               kot je zapisano v uvodu predloga zakona, kar pa ne vpliva na njihovo stališče do
               vsebine samega zakona. Zaskrbljujoče je, da celo zagovornik enakih možnosti opozarja,
               da predlagane spremembe niso bile pripravljene v skladu s pravili javne obravnave ter
               da mnogi niso imeli možnosti sodelovati in podati mnenja. Polega tega tudi nekatere
               invalidske organizacije poleg zagovornika opozarjajo, da je predlog zakona v
               nasprotju s Konvencijo o pravicah invalidov. Med drugim ne ureja pravic za gluhoslepe
               invalide in ne omogoča prostovoljne izbire uresničevanja pravice invalidov do
               mobilnosti.</p>
               <p>Nenavadno je tudi to, da namesto, da bi začela izvajati obstoječi zakona in sprejela
               nujne podzakonske predpise, s katerimi zamuja, Vlada raje na hitro predlaga nove
               spremembe zakona, ki očitno niso usklajeni in jasni. Čemu torej nujnost in hitenje
               zakonov, ki prinaša neke finančne zaveze, za katere ni jasno ali jih bo mogoče
               izvajati? Veliko nejasnosti je glede načina unovčenja oziroma uporabe vrednotnice, ki
               se kljub sprejetju nekaterih amandmajev na matičnem odboru nič bolj jasno ne ureja.
               Ena od pozitivnih sprememb pa je pravica do pridobitve izšolanega psa pomočnika težko
               in najtežje oviranim invalidom, ki pa se bo začela izvajati šele koncem leta 2015.
               Spremembe zakona se nanašajo tudi na spremembo plačila tehničnih pripomočkov in
               izvedbe prilagoditve vozila ter novo možnost sofinanciranja individualne prilagoditve
               vozila.</p>
               <p>Namesto trenutno veljavnega izbora v postopku javnega naročanja se uvaja nabava in
               plačilo na podlagi vrednotnice pri kateremkoli dobavitelju tehničnih pripomočkov
               oziroma izvedba prilagoditve vozila pri kateremkoli izvajalcu v Republiki Sloveniji.
               To zveni kot poenostavljanje, na drugi strani pa se nam v Poslanski skupini Slovenske
               ljudske stranke postavlja vprašanje neenakopravnosti tistih invalidov, ki vozila
               nimajo ali si vozila ne morejo privoščiti. Kako bodo taki invalidi uresničevali svojo
               pravico do mobilnosti? Čemu hitenje mimo temeljite razprave o posledicah teh
               sprememb? Predvsem se torej postavlja dvom, ali je finančno zakon izvedljiv in kakšen
               namen imajo te spremembe, če bodo prinesle izboljšave le nekaterim in če obstaja dvom
               o skladnosti s Konvencijo o pravicah invalidov ter zakaj je skupina gluhoslepih
               invalidov pozabljena, saj nujno rabijo vsaj minimalno komunikacijsko dostopnost.</p>
               <p>Ker gre za nekatere pozitivne spremembe in poenostavitve postopkov bomo predlog
               sprememb zakona v Poslanski skupini Slovenske ljudske stranke podprli. Hvala lepa.
            </p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev Slovenije bo stališče
               predstavila gospa Marjana Kotnik Poropat.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Spoštovane poslanke, spoštovani
               poslanci!</p>
               <p>S sprejetjem Zakona o izenačevanju možnosti invalidov leta 2010 je bil storjen
               bistven korak naprej v prizadevanjih po zagotavljanju in udejanjanju enakopravnih
               možnosti vključevanja invalidov na vseh področjih življenja. V ta namen je zakon
               določil več ukrepov. Med njimi sta tudi sofinanciranje tehničnih pripomočkov in
               sofinanciranje prilagoditve vozila gibalno oviranim invalidom. Veljavni zakon
               predvideva izbor dobaviteljev tehničnih pripomočkov in izbor izvajalcev prilagoditve
               vozila po postopkih javnega naročanja. Namen take ureditve je bil, da bi se
               dolgoročno zagotovila najnižja možna cena tehničnih pripomočkov. Ugotovilo pa se je,
               da cena na tak način ni nujno dejansko nižja in da se z javnim naročilom omejuje
               možnost izbire upravičencev, zožuje pa se tudi dostopnost pripomočkov in izbor
               izvajalcev prilagoditve vozila. To dvoje je prvi sklop sprememb, ki so predvidene z
               novelo, ki jo obravnavamo danes.</p>
               <p>Poslanska skupina DeSUS predlog Vlade podpira, saj se strinjamo, da je uveljavitev
               sistema vrednotnice pri plačevanju odobrenih in sofinanciranih tehničnih pripomočkov
               in izvedbe tehnične prilagoditve vozila mnogo bolj prijazna do invalidov, ker je
               postopek enostaven in pomeni večjo možnost izbire samega uporabnika pri nabavi
               pripomočka oziroma iskanju primernega izvajalca izvedbe prilagoditve vozila. Druga
               pomembna sprememba zakona prinaša popolnoma nov ukrep, ki bo težko in najtežjim
               gibalno oviranim invalidom omogočil dodatno možnost polnega in učinkovitega
               sodelovanja in vključevanja v družbo. Gre za pravico do pridobitve psa pomočnika, ki
               bo invalidu pomagal pri vsakodnevnih opravilih.</p>
               <p>Poslanska skupina DeSUS podpira vse spremembe, ki pomenijo doprinos k izboljšanju
               kvalitete življenja invalidov. Ta zakon prinaša mnogo novih in dobrih rešitev za
               invalidne osebe in seveda njihove najbližje osebe, saj se morajo vsi skupaj soočati z
               zelo različnimi ovirami, ki ne omogočajo enakovrednega in kvalitetnega vključevanja
               invalidov v vsakdanje življenje.</p>
               <p>Poenostavitev že uveljavljenih ukrepov in uvedba novih s to novelo precej izboljšuje
               možnosti za uresničevanje enakih možnosti invalidov, zato spremembe in dopolnitve
               zakona v Poslanski skupini DeSUS z veseljem podpiramo. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p> Hvala lepa tudi vam.</p>
               <p>V imenu Poslanske skupine Nove Slovenije pa bo predstavila stališče gospa Iva Dimic.
            </p>
            </sp>
            <sp who="SDZ6:DimicIva">

               <speaker>IVA DIMIC (PS NSi):</speaker>

               <p>Spoštovana predsedujoča, državni sekretar, kolegice in kolegi!</p>
               <p>Slovenija je med prvimi državami na svetu ratificirala Konvencijo združenih narodov o
               pravicah invalidov. S tem je pokazala, da je moderna socialna država, ki spoštuje
               človekove pravice ranljivih skupin. Podpiramo razvoj invalidskega varstva v
               Sloveniji, ki temelji na človekovih pravicah, preprečevanju diskriminacije in
               zagotavljanju enakih možnosti. Krščanski demokrati smo se s programom za iztekajoči
               mandat zavezali, da bomo delali za izboljšanje možnosti invalidov za dostop do
               tehničnih pripomočkov, zdravljenja in rehabilitacije ter za zagotavljanje večje
               dostopnosti grajenega okolja ter storitev in blaga vsem skupinam invalidov.</p>
               <p>Novela zakona predvideva spremembo načina plačila tehničnih pripomočkov in izvedbe
               prilagoditve vozila. Namesto izbora v postopku javnega naročanja se predvideva
               plačilo tako tehničnih pripomočkov kot izvedbe prilagoditve vozila z vrednotnicami.
               Upravičenci bodo prejeli vrednotnico v višini, s katero se sofinancira tehnični
               pripomoček ali prilagoditev vozila s tem, da bodo lahko tehnični pripomoček kupili
               pri kateremkoli dobavitelju tehničnih pripomočkov v Republiki Sloveniji ali izvedli
               prilagoditev vozila pri kateremkoli izvajalcu te storitve.</p>
               <p>Težkim in najtežje gibalno oviranim invalidom bo zakon s pravico do pridobitve psa
               pomočnika omogočil dodatno možnost polnega in učinkovitega sodelovanja ter
               vključevanje v družbo. Pameten ukrep je tudi vzpostavitev centralne evidence ter
               povezave vseh evidenc, ki jih je po zakonu treba voditi. Pričakujemo, da bo posledica
               krajši in preglednejši postopek za uporabnike.</p>
               <p>Ker so predlagane rešitve v skladu s programom krščanskih demokratov, bomo poslanci
               Nove Slovenije glasovali za zakon.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p> Hvala lepa.</p>
               <p>V imenu Poslanske skupine Pozitivne Slovenije bo stališče predstavila gospa Alenka
               Lampe.</p>
            </sp>
            <sp who="SDZ6:LampeAlenka">

               <speaker>ALENKA LAMPE (PS PS):</speaker>

               <p>Spoštovana podpredsednica, kolegice, kolegi!</p>
               <p>Sprememba Zakona o izenačevanju možnosti invalidov sledi temeljnim načelom Konvencije
               o pravicah invalidov. Ta vključuje spoštovanje dostojanstva, osebno samostojnost,
               svobodno izbiro posameznika in njegovo neodvisnost. Ob izvajanju obstoječe zakonodaje
               se je namreč izkazalo, da nekatere določbe zakona omejujejo dostop in izbiro
               tehničnih pripomočkov ter izbiro izvajalcev. Temeljno vodilo pri izbiri dobaviteljev
               tehničnih pripomočkov je v tem trenutku postopek javnega naročanja, ki sledi
               izključno najnižjim cenam teh pripomočkov. Zato se je predlagatelj za lažje in
               dostopnejše zagotavljanje teh pripomočkov odločil za spremembo, ki jo v Poslanski
               skupini Pozitivne Slovenije podpiramo.</p>
               <p>S predlagano spremembo, ki bo, upam, soglasno podprta, uvajamo vrednotnice. Te bodo
               omogočile, da bo postopek bolj preprost, lažji, predvsem pa upravičencu, torej
               invalidu, bolj prijazen. Ob sprejetju Pravilnika o tehničnih pripomočkih in
               prilagoditvi vozila, ki je bil priložen k današnji noveli, pa verjamemo, se bo
               proračunska sredstva porabljalo bolj racionalno. Na tem mestu ne bom ponavljala
               samega postopka z rokovanjem z vrednotnico, poudarila pa bi, da se sredstva za
               plačilo tehničnega pripomočka za invalida zagotavljajo v višini 85 % njegove
               vrednosti, za vse upravičence, ki pa prejemajo denarno socialno pomoč, in za
               invalide, ki jim je priznan status po predpisih, ki urejajo družbeno varstvo duševno
               in telesno prizadete osebe, pa se zagotovi plačilo pripomočka v njegovi celotni
               vrednosti.</p>
               <p>Po naši oceni je ena najpomembnejših novosti pridobitev izšolanega psa za vse tiste,
               ki so težko oziroma najtežje gibalno ovirani. Brez dvoma so ti psi za te osebe
               neprecenljivi. Pripomorejo, da so osebe samostojnejše in bolj neodvisne. Psi lahko
               tem osebam odpirajo vrata, prinašajo in odnašajo predmete, pobirajo padle predmete,
               pomagajo pri gibanju in še veliko je teh dejanj. Gre za dejanja, ki tem osebam
               pomagajo živeti življenje vsaj približno tako, kot je to dano nam.</p>
               <p>Spremembe zakona v svojih določilih določajo tudi sofinanciranje prilagoditve vozila
               gibalno oviranim invalidom, ki lahko vozilo uporabljajo sami, ter invalidom, ki
               vozila ne uporabljajo, prilagoditev pa je nujno potrebna za njihov vstop v vozilo in
               za varno vožnjo.</p>
               <p>S to novelo se ustrezneje urejajo tudi evidence, saj se vzpostavlja pravno podlago za
               njihovo povezavo. Taka centralna evidenca bo obsegala evidenco sofinanciranja
               tehničnih pripomočkov, evidenco prilagoditve vozila in evidenco pridobitve psa
               pomočnika. Na novo se bo uvedlo tudi evidenco, ki jo vodi inštitut Soča in je
               potrebna zaradi izdelave načrta prilagoditve vozila in izdaje potrdila o ustreznosti
               ter pravilnosti njegove izvedene prilagoditve.</p>
               <p>Kot rečeno, v Poslanski skupini Pozitivne Slovenije spremembe in dopolnitve Zakona o
               izenačevanju možnosti invalidov podpiramo. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Socialnih demokratov bo stališče predstavila dr. Andreja
               Črnak Meglič.</p>
            </sp>
            <sp who="SDZ6:ČrnakMegličAndreja">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa. Ponovno lep pozdrav!</p>
               <p>Zakon o izenačevanju možnosti invalidov kot enega izmed ukrepov za izenačevanje
               možnosti invalidov opredeljuje sofinanciranje tehničnih pripomočkov za invalide s
               senzornimi okvarami, do katerih niso upravičeni po drugih predpisih, te pripomočke pa
               v življenju potrebujejo za premostitev komunikacijskih ovir in za omogočanje varnega
               in samostojnega življenja. Zakon opredeljuje tudi drug ukrep, in sicer sofinanciranje
               prilagoditve vozila gibalno oviranim invalidom, ki lahko vozilo upravljajo sami, ter
               invalidom, ki sami ne upravljajo vozila, prilagoditev pa je nujno potrebna. Z novelo
               zakona se uvaja še dodaten ukrep za izenačevanje možnosti invalidov, ki bo omogočal
               težko in najtežje gibalno oviranim invalidom možnost pridobitve izšolanega psa
               pomočnika.</p>
               <p>Cilj zakona, ki je danes pred nami, je izenačevanje možnosti za invalide na vseh
               področjih življenja. Določbe Konvencije o pravicah invalidov namreč zavezujejo
               države, ki so jo ratificirale, da spoštujejo temeljna načela in vključujejo svobodo
               izbire in neodvisnost posameznikov, sprejmejo ustrezne ukrepe, s katerimi invalidom
               zagotovijo, da imajo enako kot drugi dostop do fizičnega okolja, prevoza, informacij,
               komunikacij ter da invalidom zagotavljajo največjo mogočo osebno mobilnost, kar
               vključuje dostop do kakovostnih pripomočkov, ki so na razpolago po sprejemljivi ceni.
               Glavni razlog za spremembo zakona je sprememba sistema izbora dobaviteljev tehničnih
               pripomočkov in izvajalcev prilagoditve vozila, ki bo poslej potekal preko vrednotnic
               in ne več preko postopkov javnega naročanja.</p>
               <p>V skladu z zgoraj omenjenimi določbami konvencije je tako v zakonu predlagana
               rešitev, ki bo invalidom v bistveno večji meri kot zdaj dopuščala možnost svobodne
               izbire, saj bo lahko invalid tehnični pripomoček in tudi izvedbo prilagoditve vozila
               plačal z vrednotnico, dobavitelj pa bo na podlagi predložene vrednotnice uveljavil
               plačilo za pripomoček pri ministrstvu, pristojnem za invalidsko varstvo. V primeru
               prilagoditve vozila pa bo izvajalec na podlagi vrednotnice – potreboval pa bo tudi
               potrdilo instituta ali izvedenca posameznika o ustreznosti in primernosti izvedbe
               prilagoditve vozila – lahko uveljavljal plačilo storitve. S tem, ko se bo plačilo
               tehničnih pripomočkov olajšalo in prilagoditve vozila zagotovila z vrednotnicami bo
               postopek preprostejši, lažji in upravičencu – invalidu tudi bistveno bolj prijazen
               kot zdaj.</p>
               <p>Socialni demokrati pa izražamo vso pohvalo ministrstvu, ki je navkljub nezavidljivi
               finančni situaciji našlo sredstva za izvedbo omenjenih ukrepov, ki so prijazni do
               uporabnika in bodo invalidom dejansko olajšali vsak dan.</p>
               <p>Socialni demokrati podpiramo tudi stališče Zveza Sonček, ki je v razpravi o zakonu
               opozorila na skupino ljudi, katerih dostop in univerzalnost pravice do mobilnosti še
               vedno ni zagotovljena, zato bomo tudi v prihodnosti podpirali prizadevanja za
               nadaljnje spremembe zakonodaje o izenačevanju možnosti invalidov, da se uredi tudi to
               področje in sprejme ukrepe individualnega financiranja osebne mobilnosti osebam z
               invalidnostjo.</p>
               <p>Opozorila bi, da nas zelo veseli tudi to, da smo na odboru sprejeli sklep, da se
               bistveno olajša tudi življenje gluhoslepim, saj jim bo omogočena pot do tolmača.</p>
               <p>Zaradi vseh omenjenih sprememb in novosti, ki jih prinaša zakon, bomo v Poslanski
               skupini SD zakon soglasno podprli. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Tako smo končali s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje Državnega zbora opravili v petek, 20. junija 2014, v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DOSTOPU DO INFORMACIJ JAVNEGA ZNAČAJA, REDNI
                  POSTOPEK.</title>
               </p>
               <p>Predlog zakona je v obravnavo Državnemu zboru predložila skupina 4 poslancev s
               prvopodpisanim Rihardom Branisljem.</p>
               <p>Za dopolnilno obrazložitev predloga zakona dajem besedo predstavniku predlagateljev
               predloga zakona gospodu Rihardu Branislju.</p>
               <p>Izvolite.</p>
            </sp>
            <sp who="SDZ6:BraniseljRihard">

               <speaker>RIHARD BRANISELJ (PS DL):</speaker>

               <p>Hvala lepa, spoštovana podpredsednica.</p>
               <p>Na mizi imamo novelo Zakona o dostopu do informacij javnega značaja in sicer novelo
               D. Kot veste smo pred približno par meseci, meseca marca, sprejeli novelo C, pri
               čemer pa nismo naredili domače naloge v celoti. Ko smo sprostili javnost podatkov o
               slabih kreditih D in E, ki so bili preneseni na slabo banko, seveda pri tem nismo
               sledili tudi z naslednjo fazo, da smo istočasno tudi javnosti ponudili dostopne
               podatke o teh istih kreditih D in E, in sicer tistih, ki so ostali na bankah. Seveda
               v tem primeru bančna stroka zavrača takšno rešitev in ima legitimno pravico, saj gre
               vendarle za poseg v bančno tajnost, vendar menimo, da tukaj bančna tajnost ne more
               biti absolutna, ker je cela vrsta drugih interesov javnosti, ki nad to bančno
               tajnostjo prevaga.</p>
               <p>Zakaj je pravzaprav treba, da to novelo zakona sprejmemo in zagotovimo, da so tudi
               slabi krediti D in E, ki so ostali na komercialnih bankah, podvrženi javnemu dostopu
               in javni objavi? Ker je enake zadeve treba enako obravnavati. Mi smo v tej državi
               objavili davčne dolžnike. Zakaj smo jih objavili? Zato, ker ima javnost pravico
               vedeti, kdo so tisti, ki davkov ne plačujejo, in zakaj nastane proračunska luknja.
               Objavili smo podatke o slabih kreditih D in E, ki so bili preneseni na DUTB. Zakaj
               smo objavili te podatke? Zato, ker ima javnost pravico vedeti, zakaj in zaradi
               katerih kreditov je pravzaprav nastala bančna luknja in zakaj je bilo treba
               dokapitalizirati in finančno izdatno zagotoviti dokapitalizacijo bank. In seveda
               sledimo s tretjim korakom – treba je odpreti javnosti tudi podatke o tem, kateri so
               tisti krediti D in E, ki so ostali na bankah, ki niso bili preneseni na tako
               imenovano slabo banko, in tudi tukaj je potrebna ta transparentnost.</p>
               <p>Zakaj je treba, da to novelo sprejmemo? Tudi zaradi tega, ker sledimo načelu
               pravičnosti. Nekdo je imel srečo, da slab kredit D in E ni bil prenesen na slabo
               banko in naj bi tako za njega bančna tajnost veljala, nekdo drug pa te sreče ni imel
               in je bil ta kredit prenesen na slabo banko in so podatki o tem kreditu javno
               dostopni. Takšna dostopnost javnih podatkov ne ovira kazenskih preiskav in pregona
               bančnega kriminala pač pa temu lahko celo koristi. Vemo, kakšne so težave NPU in
               Specializiranega državnega tožilstva. Iz bank ne dobijo podatkov, na bankah podatke
               skrivajo, ne dobijo dobrih kazenskih ovadb, pomanjkljive kazenske ovadbe in
               pravzaprav tukaj imamo možnost, da se te stvari lahko nemudoma procesirajo. Eminentni
               pravniki so povedali, citiram dr. Juharta: <q>"Podatki niso usodnega pomena za
               komitente. Bančna tajnost postaja relativna, ne pa več absolutna. Države ne ščitijo
               več absolutne bančne tajnosti,"</q> in pa <q>"Rešitev ni ustavno sporna."</q></p>
               <p>Kaj takšna rešitev pomeni za konkurenčnost banke, ki je podvržena temu, da objavi
               slabe kredite D in E? Novi komitenti bodo tej banki bolj zaupali, saj je očiščena,
               dokapitalizirana in podvržena etičnemu ravnanju; slabih komitentov taka banka ne
               potrebuje; dobri komitenti se nimajo česa bati, njihovi podatki bodo še naprej tajni;
               transparentnost pa v bančnem sistemu pravzaprav krepi zaupanje v taisti slovenski
               bančni sistem. Izražena je bila tudi skrb za pravni položaj stranke, v tem primeru
               kreditojemalca, da ni dovolj zaščiten, vendar se vprašajmo, saj ravno zaradi tega
               kreditojemalca, ki kredita ni vrnil, zaradi kakršnihkoli razlogov je pravzaprav v<gap n="…"/> <stage>/
               opozorilni znak za konec razprave/</stage> <gap n="…"/> teh težavah, da je treba z davkoplačevalskim
               denarjem te banke tudi reševati in zahtevamo ne samo odgovornost, ampak tudi
               transparentnost in javno dostopnost podatkov tistih kreditov D in E, ki so pravzaprav
               mrtvi krediti, da se ugotovi vsa ozadja teh bančnih transakcij.</p>
               <p>Jaz predlagam, da to podpremo. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Predlog zakona je obravnaval Odbor za notranje zadeve, javno upravo in lokalno
               samoupravo kot matično delovno telo. Za predstavitev poročila odbora dajem besedo
               predstavniku, gospodu predsedniku Jerku Čehovinu.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS ZaAB):</speaker>

               <p>Hvala, gospa podpredsednica. Lep pozdrav preostalim!</p>
               <p>Odbor za notranje zadeve, javno upravo in lokalno samoupravo je kot matično delovno
               telo obravnaval Predlog zakona o spremembah in dopolnitvah na svoji 36. nujni seji
               18.junija. Zakon je predložila v obravnavo skupina poslancev s prvopodpisanim
               Rihardom Branisljem.</p>
               <p>Članice in člani odbora so imeli kot gradiva za sejo na voljo Predlog zakona z dne 9.
               4. letošnjega leta, mnenje Zakonodajno-pravne službe z dne 16. 6. 2014 in pa mnenje
               Komisije Državnega sveta za državno ureditev z dne 18. 6. 2014.</p>
               <p>V poslovniškem roku amandmaji niso bili vloženi.</p>
               <p>V dopolnilni obrazložitvi predlagatelja je poslanec Rihard Braniselj izpostavil, da
               je Zakon o dostopu do informacij javnega značaja ob sprejetju leta 2003 omogočil
               fizičnim in pravnim osebam dostop do informacij javnega značaja, s katerim
               razpolagajo državni organi, organi lokalnih skupnosti, osebe javnega prava in nosilci
               javnih pooblastil in izvajalci javnih služb, od sprejetja pa je bil že trikrat
               noveliran. Z zadnjo novelo se je krog zavezanec razširil tudi na poslovne subjekte
               pod prevladujočim vplivom oseb javnega prava. Javno dostopne bodo med drugim postale
               svetovalne, sponzorske, donatorske in avtorske pogodbe, informacije o mesečnih
               prejemkih poslovodnih organov, organov upravljanja in članov nadzornega organa,
               dogovorjena višina odpravnine ter skupna višina neto izplačanih prejemkov v preteklem
               letu. Pomembni podatki bodo objavljeni proaktivno, preko objave na spletnih straneh
               poslovnega subjekta. Izpostavil je, da so proaktivne transparentnosti z zakonom širi
               tudi na Družbo za upravljanje terjatev bank, v nadaljevanju DUTB, ki bo morala na
               svoji spletni strani objaviti seznam neplačnikov.</p>
               <p>Poudaril je, da ZDIJZ-C kot javno dostopne določa nekatere bistvene podatke v zvezi s
               slabimi krediti, ki so bili preneseni na DUTB. Na podlagi ZDIJZ-C se torej določa
               javnost podatkov zgolj za kredite neplačnikov, ki se vodijo kot slabitve v bilancah
               bank in hranilnic, razvrščeni v skupino D in E ter bili iz bank preneseni na DUTB.
               Glede na ogromna finančna sredstva, ki so vložena v dokapitalizacijo bank in potreba
               po določeni transparentnosti sodelovanja DUTB in dokapitaliziranih bank, ki morajo
               zagotoviti svoje bodoče učinkovito delovanje in smotrno uporabo sredstev, je
               izpostavil, da ni nobenega razloga za razlikovanje med tistimi slabimi krediti, ki so
               bili preneseni na DUTB in tistimi, ki sodijo v enako slabo bonitetno skupino.</p>
               <p>Vlada k predlogu zakona mnenja ni podala.</p>
               <p>Predstavnica Zakonodajno-pravne službe mag. Sonja Bien Karlovšek je poudarila, da je
               ZPS k predlogu zakona podala mnenje z vidika njegove skladnosti z ustavo, pravnim
               sistemom in z zakonodajno-tehničnega vidika. Poudarila je, da je bil ZDIJZ od
               sprejetja leta 2003 že trikrat noveliran, zadnja novela pa je razširila krog
               zavezancev. Izpostavila je, da predlog zakona namerava določiti prost dostop tudi v
               zvezi preostalimi, neprenesenimi krediti neplačnikov, ki so ostali na banki in ki je
               deležna ukrepa po zakonu, ki ureja ukrepe za krepitev stabilnosti bank. Ti pa
               predstavljajo točno tiste posle, dostopa do katerih odločb iz 4.a člena drugim
               poslovnim subjektom pod prevladujočim vplivom oseb javnega prava ni treba
               zagotavljati, ker gre za posle, ki jih poslovni subjekti v zvezi s svojimi storitvami
               sklepajo s svojimi strankami. Poudarila je, da takšen selektivni pristop do teh bank
               pomeni odstop od načelne ureditve, po kateri informacije v zvezi s temeljno
               dejavnostjo poslovnih subjektov pod prevladujočim vplivom oseb javnega prava, torej v
               zvezi z uporabniki njihovih storitev oziroma strankami, ne bodo javne, ker ne sodijo
               v sklop informacij iz prvega odstavka 4.a člena. Med drugim je še opozorila na
               sistemsko ureditev te tematike, ki je določena v Zakonu o bančništvu. Izpostavila je
               tudi opozorilo Evropske centralne banke.</p>
               <p>Predsednik Komisije Državnega sveta za državno ureditev Rajko Fajt je poudaril, da
               komisija predlog zakona podpira.</p>
               <p>V razpravi so poslanci, ki so podprli sprejetje predloga zakona, poudarili, da
               obsežna dokapitalizacija bank z denarjem davkoplačevalcev, prenos slabih kreditov na
               DUTB in nadaljnje poslovanje dokapitaliziranih bank predstavljajo izredne gospodarske
               razmere, ki terjajo visoko mejo transparentnosti. Nasprotno pa so nekateri poslanci
               opozorili zlati na številne pomisleke, ki jih je glede predlaganih določb v svojem
               mnenju izpostavila ZPS. Še posebej so izpostavili pravno-sistemsko odstopanje in
               ustavnopravne pomisleke v zvezi z zagotavljanjem dostopa do informacij izven kroga
               organov javnega sektorja. Menili so, da bi sprejetje predlaganih odločb in objava
               zaupnih podatkov o strankah lahko škodovala bankam in nepopravljivo poslabšala njihov
               konkurenčni položaj.</p>
               <p>V nadaljevanju je odbor sprejel svoje amandmaje k 1., 2. in 4. členu.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo Dopolnjenega predloga zakona, v katerega so
               vključeni sprejeti amandmaji. Dopolnjen predlog zakona je sestavni del tega poročila.
               Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sledi predstavitev stališč poslanskih skupin.</p>
               <p>Kot prva bo stališče Poslanske skupine Državljanske liste predstavila gospa Kristina
               Valenčič.</p>
            </sp>
            <sp who="SDZ6:ValenčičKristina">

               <speaker>KRISTINA VALENČIČ (PS DL):</speaker>

               <p>Hvala za besedo, spoštovana podpredsednica. Kolegice in kolegi!</p>
               <p>12. decembra 2013 sta Banka Slovenije in Vlada Republike Slovenije na novinarski
               konferenci predstavili rezultate neodvisnega skrbnega pregleda osmih slovenskih bank,
               ki predstavljajo reprezentativni vzorec 65 % slovenskega bančnega sistema. Rezultati
               tega pregleda so pokazali, da znaša kapitalski primanjkljaj pregledanih bank oziroma
               tako imenovana bančna luknja 4,7 milijarde evrov. 18. decembra 2013 je bil
               davkoplačevalcem izstavljen račun za dokapitalizacijo Nove Ljubljanske banke, NKBM,
               Abanke, Probanke in Factor banke je bilo skupaj porabljenih 3,2 milijarde evrov
               davkoplačevalskega denarja. In verjamem, da se na tej točki še nismo ustavili.</p>
               <p>V Državljanski listi nismo bili navdušeni nad dokapitalizacijo, vendar v dani
               situaciji druge rešitve ni bilo. Zavedamo se, da če banke ne bodo pričele čim prej
               ustrezno servisirati gospodarstva, ni upanja na ozdravitev in na nov zagon. V
               Državnem zboru vsega tega nismo zgolj nemo opazovali. 24. marca letos smo, kolegice
               in kolegi, skupaj sprejeli novelo Zakona o dostopu do informacij javnega značaja, ki
               med drugim uvaja proaktivno transparentnost glede slabih kreditov, ki so bili
               preneseni na Družbo za upravljanje terjatev bank oziroma tako imenovano slabo banko.
               Slaba banka je v skladu z omenjeno novelo 17. aprila letos na svoji spletni strani
               objavila seznam slabih kreditov, ki so bili preneseni iz NLB in NKBM. Državne banke
               in tudi Banka Slovenije so že ob tem prenosu opozarjale, da bo objava teh podatkov
               povzročila veliko škodo bankam in gospodarstvu, pa se nič od tega ni zgodilo. Glede
               na ogromna finančna sredstva, ki so bila vložena v dokapitalizacijo teh bank, je
               potreba po večji transparentnosti delovanja dokapitaliziranih bank vsekakor
               upravičena. Upravičena je tudi potreba, da se javnosti razkrijejo določeni podatki o
               tistih slabih kreditih enake bonitete, ki niso bili preneseni na slabo banko in
               ostajajo na teh dokapitaliziranih bankah. S tem bo tudi v prihodnje zagotovljeno
               učinkovito delovanje in smotrna poraba sredstev.</p>
               <p>S tem predlogom zakona torej odpravljamo razlikovanje med tistimi slabimi krediti, ki
               so bili preneseni na slabo banko in tistimi, ki sodijo v enako slabo bonitetno
               skupino, pa niso bili preneseni na slabo banko. Dokapitalizirane banke oziroma banke,
               ki so bile deležne ukrepov za krepitev stabilnosti bank bodo, podobno kot slaba
               banka, morale proaktivno na svoji spletni strani objaviti podatke o vseh slabih
               kreditih, ki jih bodo vodile v svojih bilancah na dan uveljavitve zakona. Govorimo o
               kreditih, kjer kreditojemalec praviloma zamuja s plačilom preko 90 dni, ki so
               nesolventni, za katere je bil pri pristojnem sodišču vložen predlog za začetek
               postopka prisilne poravnave ali stečaja. Poenostavljeno povedano, gre za kredite
               neplačnikov pravnih oseb, mrtvi kapital v teh bankah.</p>
               <p>Upoštevali bomo mnenje Zakonodajno-pravne službe, hkrati se tudi zavedamo, da to ni
               ne prva in ne zadnja dokapitalizacija slovenskih bank, zato bomo ravnali preventivno
               in dali kreditnim odborom, članom uprave nadzornih svetov bank ter vsem tistim, ki
               sodelujejo pri politiki podeljevanje kreditov, jasen signal, da naj delujejo
               zakonito, odgovorno in gospodarno, sicer ne bodo le pod drobnogledom policije,
               tožilstva, delničarjev, ampak vseh državljank in državljanov.</p>
               <p>Cilj novele je, da bo v prihodnje čim manj davkoplačevalskega denarja porabljenega
               zato, ker nekdo pri politiki podeljevanja kreditov ni bil dovolj gospodaren in
               dosleden. Dosedanji ukrepi Banke Slovenije, Ministrstva za finance, raznih
               regulatorjev bančnega sektorja so bili predvsem usmerjeni v gašenje požarov in ne v
               odpravljanje vzrokov zanje. Z novelo zakona bomo dodali majhen, a ne nepomemben
               kanček v mozaik boljšega, odgovornejšega in transparentnejšega upravljanja z
               bankami.</p>
               <p>Poslanci in poslanke Državljanske liste bomo novelo podprli.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednje stališče bo stališče Poslanske skupine Slovenske ljudske stranke.
               Predstavil ga bo gospod Jakob Presečnik.</p>
               <p>Izvolite.</p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Hvala lepa za besedo. Še enkrat lep pozdrav vsem prisotnim!</p>
               <p>Po približno dveh mesecih od sprejetja zadnje novele Zakona o dostopu do informacij
               javnega značaja imamo na mizi novo novelo, ki pravzaprav sploh ne bi bila potrebna,
               če bi bilo ob sprejemanju prejšnje novele sprejetih nekaj amandmajev, ki sestavljajo
               bistvo danes obravnavanega predloga zakona.</p>
               <p>Poslanci Slovenske ljudske stranke smo že ob sprejemanju zadnje novele Zakona o
               dostopu do informacij javnega značaja dejali, da podpiramo povečanje stopnje
               transparentnosti pri delovanju poslovnih subjektov pod prevladujočim vplivom oseb
               javnega prava, predvsem gospodarskih družb, ki so v posredni ali neposredni lasti
               države. In tako trdimo še danes. Menimo, da bo tovrstno povečanje transparentnosti
               pripomoglo k bolj učinkovitemu upravljanju s premoženjem in finančnimi sredstvi
               navedenih. Poslanci Slovenske ljudske stranke smo se že v postopku sprejemanja zadnje
               novele Zakona o dostopu do informacij javnega značaja aktivno vključili v pripravo
               amandmajev, ki so šli v smer povečanja transparentnosti na področju preteklega in
               trenutnega poslovanja bank, ki so bile deležne ukrepov iz naslova predpisov o
               zagotavljanju stabilnosti bančnega sistema. Pri tem imam seveda najbolj v mislih
               transparentnost terjatev, ki so že bile in še bodo prenesene iz poslovnih bank na
               tako imenovano slabo banko.</p>
               <p>V Poslanski skupini SLS seveda nismo imeli nobenih zadržkov v zvezi z javnim
               razkritjem vseh ključnih informacij v zvezi s prenosom slabih terjatev na slabo
               banko. Še več, bili smo med sopodpisniki amandmaja, ki bi omogočil tudi javno objavo
               informacij o kreditih, ki so po mednarodnih bančnih standardih razvrščeni v bonitetni
               skupini D in E in še niso bili preneseni na slabo banko. Torej amandmaja z vsebino,
               ki je praktično identična vsebini danes obravnavane novele. Menimo namreč, da je
               zaradi milijardnih dokapitalizacij z javnimi sredstvi, ki so jih bile deležne banke,
               edino razumno, da postanejo javne tudi te informacije. Obstaja namreč vrsta takšnih
               in drugačnih insinuacij o tem, zakaj določene terjatve niso bile prenesene na slabo
               banko, pa čeprav so dejansko vrednotene kot najslabše. Zato je po našem mnenju
               razkritje teh podatkov v izrazitem interesu javnosti, ki mora biti zaradi ogromne
               količine javnih sredstev, ki so bila vložena v slovenski bančni sistem, tudi nad
               bančno tajnostjo.</p>
               <p>V Poslanski skupini SLS ocenjujemo, da sprejetje predlagane novele Zakona o dostopu
               do informacij javnega značaja ne bo vplival na zaupanje v slovenski bančni sistem –
               roko na srce, zaupanje je kljub številnim milijardnim dokapitalizacijam s strani
               davkoplačevalcev na precej nizkem nivoju –, bo pa nedvomno pripomogel h
               gospodarnejšemu ravnanju poslovodstev bank v prihodnosti ter k učinkovitejšemu
               preiskovanju postopkov podeljevanja visokih zneskov kreditov brez ustreznih
               zavarovanj.</p>
               <p>V Poslanski skupini SLS bomo predlagani Zakon o spremembah in dopolnitvah Zakona o
               dostopu do informacij javnega značaja podprli. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p> Hvala lepa tudi vam.</p>
               <p>V imenu Poslanske skupine Demokratične stranke upokojencev Slovenije bo stališče
               predstavila gospa Marjana Kotnik Poropat.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p> Hvala za besedo, spoštovana podpredsednica. Spoštovane poslanke in poslanci!</p>
               <p>V Poslanski skupini DeSUS smo prejšnjo spremembo predloga zakona z veseljem podprli,
               saj smo omogočili javnosti vpogled v mnoge podatke, ki so bili do pred kratkim
               popolnoma nedostopni. Kar nam je pri prejšnjem predlogu mogoče manjkalo, je bil
               pogled do slabih kreditov, ki na Družbo za upravljanje terjatev bank – v nadaljevanju
               bom govorila slaba banka – niso bili preneseni in so ostali v bančnih bilancah kot
               slabe terjatve. Ko je predlagatelj pripravil ta predlog novele, smo bili sprva
               navdušeni, saj se nam je zdelo, da predlog zakona prinaša prave odgovore na naše
               pomisleke. V javnosti se je namreč pojavilo mnogo informacij, da na slabo banko mnogi
               sladi krediti z oznako bonitete D in E namenoma niso bili preneseni z željo po
               nadaljnjem prekrivanju pomembnih podatkov in skrivanju odgovornih za nastale
               kredite.</p>
               <p>Banka Slovenije je temu predlogu zakona, ki je danes pred nami, ostro nasprotovala,
               zato smo tudi v Poslanski skupini DeSUS želeli, da se pridobi mnenje Evropske
               centralne banke. Kot je razvidno iz njihovega mnenja, se tudi ta evropska
               institucija, podobno kot Banka Slovenije, ne strinja z vsebino predloga zakona, saj
               naj bi se s predlaganimi rešitvami kršila zaupnost med banko in stranko, omejevala
               konkurenčnost, predlog pa naj tudi ne bi bil transparenten in podobno.</p>
               <p>V Poslanski skupini DeSUS smo se prav zato znašli v dilemi, kakšno stališče naj
               zavzamemo. Zavedamo se, da so bile v sanacijo nekaterih slovenskih bank vložene
               dobesedno milijarde davkoplačevalskega denarja. Zato imajo davkoplačevalci pravico
               vedeti, v kakšne namene se njihov denar porablja, kaj je vzrok nastali bančni luknji,
               ki se krpa s tem denarjem, in predvsem, kdo so odgovorne osebe za nastalo situacijo.
               Pričakovali bi, da bo na slabo poslovanje in porast slabih kreditov pravočasno
               odreagirala Banka Slovenije, ki po naši oceni svojega dela ni opravila in je
               odpovedala na celi črti. Za takšno slabo delo bi morali odgovarjati tudi odgovorni na
               Banki Slovenije, poleg vseh odgovornih na tistih bankah, ki so si izkopale tako
               globoko bančno luknjo, iz katere ne znajo ali ne morejo več zlesti brez državne
               pomoči.</p>
               <p>Naj na tem mestu izrazim ogorčenje državljank in državljanov, ko se je v javnosti
               izvedelo, da so si na Novi Ljubljanski banki kljub temu, da nadaljujejo s slabim
               poslovanjem, izplačali regres za letni dopust; da Nova Ljubljanska banka v prenovo
               poslovalnic vlaga ogromno denarja in na zelo nenavaden način zaposluje kadre, ki
               prihajajo iz institucij, ki naj bi tudi nad Novo Ljubljansko banko izvajal nadzor
               glede korupcije in tako naprej. Vse to pri ljudeh zbuja nezaupanje in jezo. Kar je še
               huje, opaziti je, da se Nova Ljubljanska banka pri navadnih državljanih strogo drži
               svojih pravil, za vsak opravek in storitev si jemlje lepe provizije in plačila, tudi
               ko gre za tiste najbolj revne ali za tiste, ki so se znašli v podobni situaciji, kot
               je banka sama, torej da jim gre poslovanje slabo in si na primer pri vsaki izvršbi
               pod okriljem Dursa še sama odreže precejšen kos kolača, četudi je kolač majhen in
               boren, medtem pa še naprej dopušča anomalije, skriva podatke in ščiti hrbet tistim,
               ki bi morali zaradi slabih odločitev nositi posledice.</p>
               <p>V Poslanski skupini DeSUS se nagibamo k podpori predlogu zakona, saj menimo, da je
               čas, da odgovorni za slabo poslovanje bank, za slabe kredite, ki segajo v milijone,
               končno občutijo posledice svojih nepremišljenih in koruptivnih dejanj. V DeSUS ne
               trdimo, da so vsi slabi krediti posledica korupcije. Jasno nam je, da je v mnogih
               primerih do posledic prišlo tudi zaradi slabega poslovanja, na drugi strani pa so
               bili mnogi krediti, ki so se kasneje s sprevrgli v slabe, podeljeni na osnovi
               poznanstev, prijateljstev, vplivov pomembnih ljudi v politiki in gospodarstvu. Zato
               je po naši oceni nujno, da se omogoči čim večja transparentnost, da se preprečijo
               manipulacije v stilu, da se slabi krediti ne prenašajo na slabo banko zavoljo
               skrivanja podatkov.</p>
               <p>V Poslanski skupini DeSUS bomo torej glasovali v tem primeru po lastni vesti vsakega
               poslanca. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Nove Slovenije bo stališče predstavil gospod Jožef
               Horvat.</p>
               <p>Izvolite.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Spoštovane kolegice, spoštovani kolegi!</p>
               <p>Danes odločamo o tistih spremembah Zakona o dostopu do informacij javnega značaja, na
               katere smo tekom sprejemanja predhodne novele tega zakona pred nekaj meseci opozorili
               poslanci Nove Slovenije – krščanski demokrati. Skupaj s poslanci Slovenske ljudske
               stranke in Slovenske demokratske stranke smo v tretji obravnavi vložili amandma, ki
               je kot informacijo javnega značaja opredelil tudi podatke o slabih kreditih v bankah,
               ki so bile deležne državne pomoči, in niso bili preneseni na Družbo za opravljanje
               terjatev bank. Vendar ta amandma ni dobil zadostne podpore. Danes torej vajo
               ponavljamo.</p>
               <p>Na potrebno ureditev dostopa javnosti do podatkov o slabih kreditih, ki so ostali v
               bankah, dokapitaliziranih z državnim denarjem, je utemeljeno opozoril tudi Državni
               svet, ki je prav zaradi tega razloga izglasoval odložilni veto na zadnjo novelo
               Zakona o dostopu do informacij javnega značaja. Banka Slovenije in Združenje bank
               Slovenije sta po svojih predstavnikih na matičnem delovnem telesu predstavila svoja
               stališča do tega zakona. Predloga zakona nista podprla zaradi obstoja bančne tajnosti
               tudi za tako imenovane slabe kredite, ki jih banke niso prenesle na Družbo za
               upravljanje terjatev bank. Glede bančne tajnosti bi zato radi predstavili svoje
               stališče.</p>
               <p>V Novi Sloveniji se zavedamo, da je bančna tajnost osnovni postulat bančnega
               poslovanja in vanj nikakor ni dopustno posegati, če in dokler banke poslujejo v
               skladu s predpisi o bančnem poslovanju. In če bi bilo temu tako, slabih kreditov ne
               bi bilo ali pa bi bil delež takih kreditov nizek, primerljiv s poslovnimi bankami v
               tujini. Drugačen odnos do bančne tajnosti pa mora biti v primerih, ko nastane bančna
               luknja, ki je banka ni sposobna pokriti sama ali z dokapitalizacijami zasebnih
               vlagateljev, pač pa pride po denar v državni proračun ali, bolje rečeno, po naš,
               davkoplačevalski denar. V tem primeru pa imamo plačniki vso pravico izvedeti, čigave
               zapitke plačujemo.</p>
               <p>Bančna luknja ni nastala po naključju. Krščanski demokrati ne verjamemo, da imamo
               oziroma smo imeli v Sloveniji tako slabe bančne strokovnjake, da ne bi obvladali
               svojega osnovnega poklica. Torej, ne verjamemo, da bančniki niso znali oceniti
               bonitet komitentov, da niso znali oceniti rizikov in izračunati potrebnega
               zavarovanja za posamičen kredit. Prepričani smo, da take strokovnjake imamo in da ti
               obvladajo svoje delo, vendar pa ti strokovnjaki očitno niso imeli vpliva na ključne
               odločitve o podeljenih kreditih, nekaterih podeljenih kreditih, zlasti ne v bankah v
               večinski državni lasti. Moč odločanja so imeli pogosto tudi politiki oziroma druge
               sive eminence slovenskega bančništva. Njihova moč odločanja pa s seboj ni prinesla
               tudi njihove odgovornosti za sprejete odločitve.</p>
               <p>In prav v tem je problem, ki ga rešujemo s predlagano novelo zakona. Te odločevalce
               je treba najprej ugotoviti z imenom in priimkom ter njihovo funkcijo, nato pa jih
               poklicati na odgovornost, kazensko in materialno. Dokler pa bomo dopuščali, da se te
               osebe skrivajo za bančno tajnostjo, pravzaprav ustvarjamo pogoje za novo bančno
               luknjo. Si jo morda kdo želi? Zato je sprejetje zakonske podlage za javno dostopnost
               do podatkov o slabih kreditih, ki so ostali v dokapitaliziranih bankah, ne le
               koristen, pač pa nujen pogoj, da lekcije z dokapitalizacijami ne bomo ponavljali tudi
               v bodoče.</p>
               <p>Poslanci Poslanske skupine Nove Slovenije bomo Zakon o spremembah in dopolnitvah
               Zakona o dostopu do informacij javnega značaja podprli.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke bo stališče predstavila gospa
               Sonja Ramšak.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala lepa, spoštovana podpredsednica. Spoštovane kolegice in kolegi!</p>
               <p>V Slovenski demokratski stranki bomo predlagane spremembe Zakona o dostopu do
               informacij javnega značaja podprli. Namreč, že v fazi sprejemanja novele tega zakona
               smo poudarjali, da bi morali enak dostop imeti tudi za tiste kredite, ki niso bili
               preneseni na Družbo za upravljanje terjatev bank. Žal ob glasovanju v Državnem zboru
               novela ni dobila ustrezne podpore. S tem popravljamo takratno napako in menimo, da
               imajo davkoplačevalci, se pravi državljanke in državljani, pravico izvedeti, kateri
               so slabi krediti, kdo jih je dobil, kdo je odgovoren, da so bili podeljeni brez
               ustreznega zavarovanja, se pravi bodisi s hipoteko ali na kakšen drug način, in če
               smo vložili več kot 3 milijarde evrov v sanacijo bank, je prav, da so tudi ti podatki
               javno dostopni. ¸</p>
               <p>Upamopa, da ne bo treba ponovno sanirati bank. Iz gospodarstva namreč prihajajo
               signali, da gospodarstveniki oziroma podjetja ne dobijo kreditov oziroma da ne morejo
               reprogramirati svojih obstoječih kreditov, pa ne glede na to, da gre za banke v
               državni lasti oziroma kjer ima država prevladujoč vpliv. S to novelo in s tem upam,
               da bodo spremembe dobile zadostno podporo in da bomo na ta način dejansko odpravili
               tisto napako, ki smo jo naredili pri sprejetju novele. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Pozitivne Slovenije bo stališče predstavila gospa Alenka
               Bikar.</p>
            </sp>
            <sp who="SDZ6:BikarAlenka">

               <speaker>ALENKA BIKAR (PS PS):</speaker>

               <p>Hvala za besedo, spoštovana podpredsednica. Spoštovane kolegice in kolegi, lepo
               pozdravljeni!</p>
               <p>Pred kratkim sprejeta novela Zakona o dostopu do informacij javnega značaja je z
               uveljavitvijo prinesla širši krog zavezancev za dostop do informacij javnega značaja
               in s tem tudi bistveno večji nabor informacij in podatkov, ki so na voljo širši
               javnosti. V Poslanski skupini Pozitivne Slovenije smo zadnjo novelo podprli, pri
               čemer pa smo že takrat opozarjali, da morajo biti ukrepi sorazmerni ter da morajo
               vsebovati varovalke pred zlorabami. Prav zaradi tega že takrat nismo podprli
               dopolnila predlaganega s strani Državljanske liste, ki je predvidevalo enake rešitve,
               kot so predlagane s predlogom sprememb zakona, ki je pred nami.</p>
               <p>Poleg javno dostopnih bistvenih podatkov v zvezi s slabimi krediti, ki so bili
               preneseni na Družbo za upravljanje terjatev bank, se s predlaganim predlogom zakona
               namerava določiti prost dostop tudi v zvezi s preostalimi neprenesenimi krediti
               neplačnikov, ki so ostali na banki, ki je deležna ukrepov po zakonu, ki ureja ukrepe
               za krepitev stabilnosti bank. Po mnenju predlagateljev ni namreč nobenega razloga za
               razlikovanje med tistimi slabimi krediti, ki so bili preneseni na DUTB in tistimi, ki
               sodijo v enako slabo bonitetno skupino, D in E, in niso bili preneseni na DUTB. Na
               tem mestu v Poslanski skupini Pozitivne Slovenije opozarjamo, da je prav ta
               okoliščina, in sicer ali je bil kredit na DUTB prenesen ali ne, ključna, kot na to
               opozarja tudi Zakonodajno-pravna služba v svojem mnenju. Krediti uvrščeni v bonitetno
               skupino D in E namreč niso povezani zgolj z bankami, ki so deležne ukrepov za
               krepitev stabilnosti, ampak jih lahko kot kredite neplačnikov, torej kot slabitve v
               bilancah, vodijo tudi druge banke. Pri tem je zanemarjen pravni položaj stranke te
               banke, ki na to, da je banka deležna ukrepov za krepitev stabilnosti bank, nujno ni
               imela vpliva.</p>
               <p>Razkritje informacij v zvezi s tako imenovanimi slabimi krediti bi tako imelo
               negativne posledice na konkurenčnost teh oseb ter tudi na konkurenčni položaj banke
               na trgu, saj so po zakonu o bančništvu načeloma vsi podatki, dejstva in okoliščine o
               posamezni stranki, ki jih mora banka varovati ne glede na način, na katerega je
               pridobila te podatke, zaupni podatki. Na tem mestu opozarjamo na mnenje Evropske
               centralne banke, ki izpostavlja, da uredba o kapitalskih zahtevah, ki na ravni EU
               določa celovito ureditev glede razkritij, dopušča, da institucije opustijo razkritje
               podatkov, če so informacije zaupne, če imajo institucije do strank ali v odnosih do
               strank z nasprotnimi strankami obveznosti, ki jih zavezujejo k zaupnosti. Določila o
               zaupnosti pa se običajno najdejo v posojilnih pogodbah in tako tvorijo zavezujoč
               odnos s stranko oziroma nasprotno stranko. S predlaganim zakonom bi bilo tako
               poseženo v zaupnost razmerja med banko in stranko ter v konkurenčno razmerje na trgu,
               saj bi lahko banka, ki je deležna ukrepov za krepitev stabilnosti, z razkritjem
               podatkov v zvezi z neprenesenimi krediti utrpela škodo oziroma bi se njen konkurenčni
               položaj nepopravljivo poslabšal. Enako pa velja za položaj njene stranke.</p>
               <p>Ne nazadnje pa se nam v Poslanski skupini Pozitivne Slovenije postavlja vprašanje,
               kako bo z javnostjo podatkov o kreditih, ki so oziroma bodo ostali na bankah, dosežen
               namen, ki ga predlagatelj s predlogom zakona zasleduje, to je zagotoviti bodoče in
               učinkovito delovanje ter smotrna poraba sredstev DUTB in dokapitaliziranih bank. S
               predlaganim zakonom naj bi namreč postale javne samo informacije v zvezi s posojili,
               ki jih na datum začetka veljavnosti predloga zakona v svojih bilancah stanja vodijo
               kot slaba posojila.</p>
               <p>Iz vseh navedenih razlogov bomo v Poslanski skupini Pozitivne Slovenije predlog
               zakona zavrnili. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Mag. Majda Potrata pa bo predstavila stališče Poslanske skupine Socialnih
               demokratov.</p>
               <p>Izvolite.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica.</p>
               <p>V teh pregretih predvolilnih časih verjetno ni popularno povedati, da predloga zakona
               ne boš podprl, ampak prav to bo Poslanska skupina Socialnih demokratov storila. Ne bo
               podprla predlaganega zakona, čeprav smo že pri prejšnji noveli poudarjali, da javnost
               zaznava, da je korupcija v Sloveniji resen problem, zato Socialni demokrati podpiramo
               sleherno zakonsko določbo, ki omogoča zmanjševanje korupcijskih tveganj in je na poti
               k zmanjševanju tudi obsega korupcije. Prav tako se nam zdi pomembno, da ima javnost
               dostop do podatkov, ki razkrivajo odgovornost za obseg kreditov in zadolženost
               države, zlasti pa zato, kaj z dokapitalizacijo bank pokrivamo.</p>
               <p>Vendar, ko smo se pogovarjali o predlagani noveli, smo posebej poudarjali, da morajo
               biti izpeljani nekateri nujni postopki, preden bomo izrekli svoje stališče o podpori
               ali ne podpori zakonu. In to je bilo vezano zlasti na mnenje Evropske centralne
               banke, temu se je pridružilo tudi mnenje Banke Slovenije, imamo tudi mnenje Združenja
               bank Slovenije, da ne govorimo o tem, kakšno je mnenje Zakonodajno-pravne službe. Vsa
               4 mnenja govore v podporo temu, da predloga zakona ne podpremo. In ne zdi se nam
               odgovorno, da se tik pred iztekom mandata sprejema tak zakon, za katerega učinkov ni
               mogoče vnaprej zagotoviti, še več – v mnenju Zakonodajno-pravne službe celo beremo,
               da <q>"s predlaganim zakonom njegov osnovni namen, naveden v uvodu, torej
               transparentnost, ki je predpogoj za izkaz odgovornega in preverljivo zakonitega in
               skrbnega ravnanja, kar je bistveno za dosego zaupanja javnosti v navedene ukrepe ter
               s tem pa za dosego zaupanja v vlado, Banko Slovenije, banke pod ukrepi in DUTB, ne bo
               dosežen, saj naj bi s predlaganim zakonom postale javne samo informacije v zvezi s
               krediti neplačnikov na določen dan. Ni namreč jasno, kako naj bi se ta namen dosegel
               z javnostjo podatkov o kreditih, ki so oziroma bodo ostali na bankah, če je iz
               obrazložitve zakona razvidno, da naj bi bil njegov namen zagotoviti bodoče učinkovito
               delovanje in smotrno porabo sredstev DUTB in dokapitaliziranih bank. Če izhajamo iz
               demokratične in nadzorne funkcije pravice dostopa do informacij javnega značaja, je
               treba najprej razjasniti, nad čim je treba vzpostaviti nadzor javnosti in kaj je
               mogoče z nadzorom javnosti doseči. Šele odgovora na ti vprašanji določata obseg
               informacij, nad katerimi je smiselno in potrebno vzpostaviti nadzor javnosti, obenem
               pa so ti odgovori pomembni pri izvajanju testa sorazmernosti oziroma pri presoji, ali
               je poseg v konkurenčni položaj bank in njenih strank upravičen."</q> V nadaljevanju
               opozarja Zakonodajno-pravna služba v svojem mnenju tudi o nesistemskosti predlaganega
               zakona, saj bi morale reči, ki jih tu spreminjamo ali vpeljujemo, biti v Zakonu o
               bančništvu.</p>
               <p>Soglašamo z mnenjem predstavnice Banke Slovenije, da se bodo vodstveni v bankah
               začeli drugače obnašati takrat, ko bodo zaključeni kazenski postopki in vse
               odškodninske zahteve na sodišču, ne samo po našem mnenju razkritju podatkov. Treba je
               tudi vedeti, kdaj so nastali glavni krediti in treba je tudi omejiti nedopustno
               poseganje v razumevanje bančne tajnosti.</p>
               <p>Naj se osredinim še na mnenje Združenja bank Slovenije: <q>"Obstoječi zakon prekomerno
               posega v bančno tajnost in krši načelo zaupanja."</q> In ponovno naj opozorim, da
               Evropska centralna banka opozarja na nujnost pridobivanja mnenja Evropske centralne
               banke in to že v času nastajanja zakona in vse to je tudi v tem mnenju mogoče
               prebrati, če hoče kdo prebrati. Če pa ne želi tega prebrati, pa potem ne vidi tu
               vprašanja, ki ga Evropska centralna banka zastavlja: <q>"Kakšna so varovala, ki jih je
               mogoče ob tem krogu razkritja informacij tudi pričakovati in zahtevati?"</q> Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Zavezništva Alenke Bratušek bo stališče predstavil gospod
               Jerko Čehovin.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS ZaAB):</speaker>

               <p>Še enkrat hvala, gospa podpredsednica. Lep pozdrav vsem!</p>
               <p>V mandatu vlade Alenke Bratušek je bilo sprejetih veliko korakov na področju boja
               zoper sivo ekonomijo, sanacije bančnega sistema, dela na črno, učinkovitejšega
               davčnega postopka in drugih ukrepov, ki jih na tem mestu ne bi našteval. Dejstvo pa
               je, da bo v boju zoper korupcijo največ orodij za nadzor nad upravljanjem javnih
               sredstev ponudil zakon, ki ga je ta Državni zbor sprejel marca letos. In to je bila
               novela Zakona o dostopu do informacij javnega značaja, ki predstavlja ogromen korak k
               večji transparentnosti in učinkovitem boju zoper korupcijo.</p>
               <p>Ta novela, ki smo jo torej sprejeli marca letos, je v primerjavi z zakonom iz leta
               2003 prinesla velike spremembe na področju dostopnosti transformacij javnega značaja.
               Sprejeti zakon je na novo uredil dostopnost do podatkov za osebe javnega prava. Z
               novelo zakona se je tako krog zavezancev razširil na gospodarske družbe in druge
               pravne osebe zasebnega prava, ki so pod neposrednim ali posrednim prevladujočim
               vplivom države, občin ali pa drugih oseb javnega prava. In vse te osebe, ki do sedaj
               niso bile dolžne javnosti posredovati nobenih podatkov, morajo po novem razkriti
               osnovne informacije, ki se nanašajo na njihovo poslovanje. Javni podatki so tako
               podatki o vrsti posla, pogodbenem partnerju, pogodbene vrednosti in višini izplačil
               ter datumu in trajanju poslov. Razkrite bodo tudi donatorske, sponzorske, svetovalne,
               avtorske in vse druge pogodbe, ki imajo enak učinek. Prav tako bodo javno dostopni
               podatki, ki se nanašajo na pogodbe o izvedbi javnega naročila, koncesijske pogodbe
               ali pa pogodbe o javno-zasebnem partnerstvu. Predlog zakona pa je med zavezance
               uvrstil tudi tako imenovano slabo banko oziroma natančneje Družbo za upravljanje
               terjatev bank, ki je postala eden od zavezancev za posredovanje osnovnih podatkov iz
               kreditnih map, ki jih je ali jih bo prevzela. Pa ne samo glede slabih kreditov, ki
               jih je prevzela od državnih bank, pač pa tudi od vseh bank, ki so bile deležne
               ukrepov po Zakonu o ukrepih Republike Slovenije za krepitev stabilnosti bank. DUTB
               tako na svoji spletni strani objavlja podatke o vrsti in vrednosti posla
               kreditojemalcev, o osebah, ki so kredit odobrile, o vrsti in predmetu zavarovanja ter
               končno bruto izpostavljenost do posameznega neplačnika. Glede na količino denarja, ki
               ga je Slovenija namenila za sanacijo oziroma dokapitalizacijo teh bank, menimo, da je
               v tem primeru interes, da se ti podatki razkrijejo, nesporno izkazan.</p>
               <p>Vse nevedno je torej že bilo realizirano. Novela, ki jo obravnavamo danes, pa prinaša
               eno samo rešitev, in to je razkritje kreditnih map, ki niso bile prenesene na DUTB. S
               takšnim predlogom pa se v Poslanski skupini Zavezništva Alenke Bratušek nismo
               strinjali že prej, saj smo vse skozi opozarjali na dejstvo, da gre za nepremišljen
               predlog, ki ga ne podpira ne Vlada, ne Ministrstvo za finance, ne Banka Slovenije, ne
               Evropska centralna banka in ne strokovna javnost, med njimi tudi ne informacijska
               pooblaščenka. To pa je že alarm, da je s tem predlogom nekaj narobe, da preprosto ni
               dober. Z njim pa bi uspeli povzročiti bankam dodatno gospodarsko škodo. Odgovornost
               za nove nestabilnosti v bančnem sistemu pa ne želimo prevzeti, ker bo ta na koncu
               spet pristal na plečih davkoplačevalcev.</p>
               <p>Treba je tudi poudariti, da že z razkritjem podatkov DUTB na žalost nismo dosegli
               velikega učinka, razen dvodnevne odmevnosti v medijih. Javnost namreč ne more iskati
               odgovornosti za nastalo bančno luknjo, organom pregona, ki so dejansko edini
               pristojni za to, pa smo že z novelo sistemskega Zakona o bančništvu dali ne samo
               možnost dostopa, ampak tudi imperativni mandat in vsa potrebna orodja, da poišče
               krivca za nastalo situacijo. In to je ta sistemski zakon, torej Zakon o bančništvu,
               ki bi moral pravzaprav urejati tudi ta vprašanja, vprašanje glede bančne
               tajnosti.</p>
               <p>Poleg tega je treba poudariti, da javni interes za razkritje podatkov v primeru DUTB
               obstaja, saj gre za javno osebo, ki jo je država ustanovila zaradi sanacije bančne
               luknje. V tem primeru menimo, da je bil ukrep sorazmeren ter da javni interes za
               razkritje obstaja. Ko govorimo o tem, da bi morale banke razkriti kreditne mape, ki
               predstavljajo bančno tajnost in na DUTB niso bile prenesene, pa menimo, da ukrep ni
               sorazmeren in se bojimo, da je posledično tudi protiustaven. Gre pravzaprav za
               populistični predlog, edinstven v skupini držav OECD, ki bo zagotovo odgnal
               vlagatelje v banke, posredno pa povzročil novo bančno luknjo in potrebo po njihovi
               ponovni dokapitalizaciji.</p>
               <p>Zaradi navedenega v Poslanski skupini Zavezništva Alenke Bratušek Predloga zakona o
               spremembah in dopolnitvah Zakona o dostopu do informacij javnega značaja ne bomo
               podprli. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p> Hvala lepa tudi vam.</p>
               <p>S tem smo končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga
               zakona. Glasovanje o predlogu zakona bomo v skladu s časovnim potekom seje zbora
               opravili v petek, 20. junija, v okviru glasovanj. S tem prekinjam to točko dnevnega
               reda.</p>
               <p>Prehajamo na <title>12. TOČKO DNEVNEGA REDA, TO JE NA OBRAVNAVO PREDLOGA DEKLARACIJE O
                  USTAVNIH VIDIKIH IZVRŠITVE ODLOČBE USTAVNEGA SODIŠČA U-I-114/11 Z DNE 9. JUNIJ
                  2011 OBJAVLJENO V URADNEM LISTU REPUBLIKE SLOVENIJE ŠTEVILKA 47/2011 O OBČINI
                  ANKARAN.</title>
               </p>
               <p>Predlog deklaracije je v obravnavo zboru predložila skupina 21 poslank in poslancev s
               prvopodpisanim gospodom Jožefom Kavtičnikom. Besedo zato dajem predstavniku
               predlagatelja deklaracije Jožefu Kavtičniku za dopolnilno obrazložitev predloga
               deklaracije.</p>
            </sp>
            <sp who="SDZ6:KavtičnikJožef">

               <speaker>JOŽEF KAVTIČNIK (PS PS):</speaker>

               <p>Hvala lepa, spoštovana podpredsednica. Kolegice in kolegi!</p>
               <p>Danes dopoldne je bila na matičnem odboru opravljena po mojem mnenju dobra, strokovna
               in zelo kvalitetna razprava o Predlogu deklaracije o ustavnih vidikih izvršitve
               odločbe ustavnega sodišča o občini Ankaran. V razpravi sta poleg poslank, poslancev
               ter predstavnika skupnosti občin sodelovala tudi dva eminentna ustavna pravna
               strokovnjaka. Med razpravo je dr. Grad tudi omenil, da ne pozna primera v svetu, kjer
               bi ustavno sodišče na tak način, kot je v primeru, ki ga danes obravnavamo, poseglo v
               delo in odločitev zakonodajne veje oblasti.</p>
               <p>Pri deklaraciji so podpisniki, poslanke in poslanci, zavzemamo izključno za obrambo
               in spoštovanje ustave ter zakonodajne funkcije Državnega zbora Republike Slovenije.
               Branjenje ustave in tudi funkcije Državnega zbora bi morala biti osnovna naloga
               Ustavnega sodišča. Ker pa je v tem primeru ravno ustavno sodišče svojo odločbo
               povozilo zakon, ki ga je sprejel Državni zbor, je s tem dejanjem preseglo svoje
               pristojnosti ter poseglo na področje zakonodajne veje oblasti in je s tem samo kršilo
               ustavo. Eden od ustavnih pravnikov je celo pripomnil, da je ustavno sodišče s to
               odločbo naredilo korak preveč. Zato je nujno, da poslanke in poslanci obranimo
               integriteto Državnega zbora Republike Slovenije, ki nam jo daje Ustava v 139. členu.
               Če poslanke in poslanci ne bi reagirali na odločbo Ustavnega sodišča, bi Ustavnemu
               sodišču prepustili zakonodajno funkcijo, kar bi lahko pomenilo začetek konca
               demokracije v naši državi, saj bi s tem dejanjem ne veljalo več načelo delitve
               oblasti, ki je zapisano v 3. členu Ustave. Državni zbor je po Ustavi Republike
               Slovenije še vedno edini pristojen za spreminjanje zakonov in sprejemanje zakonov in
               to pristojnost in obvezo Državnemu zboru daje Ustava. V Ustavi tudi jasno piše, da se
               občine lahko ustanavljajo samo na podlagi zakona in ne na podlagi odločbe. Torej je
               zakon tisti, ki daje podlago za ustanovitev občin. Zakon lahko sprejme samo Državni
               zbor in noben drug organ ali inštitucija v naši državi. Sprejetje kakršnegakoli
               zakona pa je tako strokovno kot tudi politično dejanje, zato je tudi ustanovitev
               občine strokovna in politična odločitev, ki jo lahko sprejme samo Državni zbor.</p>
               <p>Z odločbo Ustavnega sodišča, zaradi katere smo poslanke in poslanci vložili
               deklaracijo, pa so kršena ustavna načela. Načelo delitve oblasti, načelo pravne
               države, načelo demokratične ljudske oblasti, tega pa poslanke in poslanci ne smemo
               dopustiti.</p>
               <p>Zaradi vseh naštetih razlogov deklaracije Državni zbor v nobenem pogledu in v nobeni
               posledici ne more izvajati odločbe Ustavnega sodišča o ustanovitvi občine Ankaran, ne
               z zakonodajnimi kot tudi ne z drugimi ukrepi. To pomeni, da vztraja na veljavni
               zakonski določitvi območij občine Republike Slovenije, torej, da se volitve lahko
               razpišejo samo v občinah, ki so bile ustanovljene z Zakonom o ustanovitvi občin ter o
               določitvi njihovih območij, ki je bil objavljen najprej v Uradnem listu RS, št.
               108/06-ZUODNO-UPB1 – to govorim zaradi magnetograma –, kasneje pa še v Uradnem listu
               RS, št. 9/2011-ZUODNO-G.</p>
               <p>Spoštovani! Pričakujem, da bomo deklaracijo podprli in s tem omogočili, da Državni
               zbor Republike Slovenije še naprej suvereno, samostojno in odgovorno izvršuje naloge,
               ki mu jih veleva Ustava Republike Slovenije. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Predlog deklaracije je obravnaval Odbor za notranje zadeve, javno upravo in lokalno
               samoupravo kot matično delovno telo. Za predstavitev pa dajem besedo predsedniku
               odbora gospodu Jerku Čehovinu.</p>
               <p>Izvolite.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS ZaAB):</speaker>

               <p>Odbor za notranje zadeve, javno upravo in lokalno samoupravo je na prvem nadaljevanju
               34. nujne seje kot matično delovno telo obravnaval Predlog deklaracije o ustavnih
               vidikih izvršitve odločbe Ustavnega sodišča. To je iz današnjega dopoldneva.</p>
               <p>Predsednik Državnega zbora je na podlagi drugega odstavka 15. člena Zakona o
               samoupravnih narodnih skupnosti poslal predlog deklaracije v mnenje Obalni
               samoupravni skupnosti italijanske narodnosti ter na podlagi prvega odstavka 94. člena
               Zakona o lokalni samoupravi tudi Mestni občini Koper in Občini Ankaran v
               konstituiranju.</p>
               <p>Odbor je bil pred obravnavo seznanjen s predlogom deklaracije, objavljenem v
               Poročevalcu, mnenjem Zakonodajno-pravne službe, mnenjem Mestne občine Koper, mnenjem
               Obalne samoupravne skupnosti italijanskih narodnosti in mnenjem Občine Ankaran v
               konstituiranju.</p>
               <p>V poslovniškem roku je k besedilu predloga deklaracije amandma vložila Poslanska
               skupina Pozitivne Slovenije.</p>
               <p>V dodatni obrazložitvi delov predloga deklaracije je predstavnik predlagatelja Jožef
               Kavtičnik poudaril, da se s predlagano deklaracijo zavzema za obrambo ustave in
               integritete Državnega zbora, ker je Ustavno sodišče svojo odločbo ob mnenju
               predlagateljev grobo posegel v zakonodajno oblast, ker v načelu delitve oblasti,
               načelu pravne države in načelo demokratičnosti. Opozoril je, da bi neaktivnost
               Državnega zbora v zvezi z omenjeno odločbo Ustavnega sodišča pomenila prepustitev
               zakonodajne funkcije Ustavnemu sodišču. Izpostavil je še, da je Ustavno sodišče s
               svojo odločbo tako ne zgolj obšlo voljo Državnega zbora, temveč tudi voljo Državnega
               sveta, ter ustvarilo precedens v ustanavljanju občin.</p>
               <p>Svoje mnenje je predstavil tudi ustavni pravnik dr. Ivan Kristan, ki je poudaril, da
               bo imela odločba Ustavnega sodišča, če bo veljala, imela negativne posledice na
               Slovenijo kot pravno državo, saj naj bi z njo po njegovem mnenju Ustavno sodišče
               odločali proti ustavi in se postavilo nad Državni zbor, s čemer je ogrozilo načelo
               delitev oblasti in načelo pravne države. Izpostavil je, da je Državni zbor v skladu z
               zahtevami Ustavnega sodišča iz prve odločbe ukrepal, a odločil negativno. Ustavno
               sodišče je nato odločilo proti volji zakonodajalca, s čimer je po njegovem mnenju
               kršilo 139. člen Ustave. Bistvo deklaracije je zato ugotoviti in izraziti voljo
               Državnega zbora, da občina Ankaran ni ustanovljena.</p>
               <p>V nadaljevanju je ustavni pravnik dr. Franci Grad v predstavitvi svojega mnenja
               poudaril, da neposredna izvršljivost odločb Ustavnega sodišča ni sporna, ne pa tudi
               brezpogojna. Kot primer je navedel prav odločbo, ki je predmet obravnave, s katero je
               Ustavno sodišče ustanovilo občino Ankaran.</p>
               <p>Predstavnica Zakonodajno-pravne službe je pojasnila mnenje službe, v katerem ta
               ugotavlja, da je deklaracija vsebinsko podobna predlogu resolucije izpred treh let.
               Predstavila je vidike pravne narave deklaracije, načela delitve oblasti in
               pristojnosti predsednika Državnega zbora. Izpostavila je, da deklaracija ni pravno
               zavezujoč akt, s katerim se ne ureja posameznih razmerij, ima pa splošen učinek, zato
               bi sprejetje deklaracije pozivalo k nespoštovanju odločb Ustavnega sodišča. Ustavno
               sodišče je po mnenju službe samostojno in neodvisno, njegove odločbe pa dokončne,
               avtoritativne ter obvezne, zato Državni zbor ne sme posegati v delo in odločitve
               Ustavnega sodišča. Opozorila je še, da bi bila odločitev v nerazpisu volitev občine
               Ankaran protiustavna in nezakonita. Zakonodajno-pravna služba zato ugotavlja, da
               predlog deklaracije vsebinsko ni primeren za sprejetje.</p>
               <p>Predstavnik predlagatelja je ponovno opozoril, da se občina lahko ustanovi le z
               zakonom, ter izpostavil, da do kršitev volilne pravice prebivalcev na območju Občine
               Ankaran v konstituiranju ne bi prišlo, saj bi jo lahko izvrševali v okviru Mestne
               občine Koper.</p>
               <p>Predstavnik združenja mestnih občin Slovenije je v svojem govoru izpostavil, da je
               ustanavljanje novih občin ob odsotnosti druge ravni lokalne samouprave nesmiselno. Po
               njegovem mnenju se v obravnavanem primeru soočamo z nespoštovanjem načela delitve
               oblasti. S prvo odločbo, v kateri je bila ugotovljena protiustavnost, naj bi Ustavno
               sodišče izničilo vlogo Državnega sveta, z drugo odločbo, v kateri je Ustavno sodišče
               določilo način za odpravo protiustavnosti, pa vlogo Državnega zbora.</p>
               <p>Odbor je obravnaval predlog deklaracije na podlagi smiselne uporabe določb Poslovnika
               Državnega zbora, ki ureja drugo obravnavo predloga zakona, kot to določa njegov 171.
               člen. Odbor je opravil razpravo in glasovanje o posameznih delih predloga deklaracije
               in o vloženem amandmaju Poslanske skupine Pozitivne Slovenije.</p>
               <p>V razpravi o obeh delih predloga deklaracije so bila izražena različna mnenja. Na eni
               strani so predstavniki predlagateljev in posamezne članice in člani odbora podprli
               sprejetje predlaganega akta, pri tem pa so opozorili zlasti na potrebo po upoštevanju
               mnenj vrhunskih ustavnopravnih strokovnjakov. Na drugi strani pa je bilo poudarjeno,
               da četudi poslanke in poslanci odločb Ustavnega sodišča ne razumejo najbolje, jih
               morajo spoštovati. Poslanke in poslanci ne smejo arbitrarno odločati, katere odločbe
               Ustavnega sodišča bodo spoštovali in katerih ne. V razpravi je na konkretno vprašanje
               v zvezi z namenom predloga deklaracije odgovoril dr. Ivan Kristan, eden izmed
               ustavnih pravnikov, ki je <gap n="…"/> <stage>/ znak za konec razprave/</stage> Na koncu razprave je
               predstavnica Zakonodajno-pravne službe še enkrat opozorila, da je v konkretni zadevi
               občine Ankaran faza spora že mimo in da bi ponovno nespoštovanje odločb Ustavnega
               sodišča v še edini 2. točki izreka, ki ga je treba realizirati, pomenilo stopnjevanje
               protiustavnosti in nov spor, hkrati pa tudi ogrozilo ravnovesje med državnimi
               organi.</p>
               <p>Odbor je v nadaljevanju glasoval o amandmaju Poslanske skupine Pozitivne Slovenije k
               besedilu predloga deklaracije in ga sprejel. Odbor je ob smiselni uporabi prvega
               odstavka 128. člena Poslovnika Državnega zbora glasoval o obeh delih predloga
               deklaracije skupaj in ju sprejel s 6 glasovi <q>"za"</q> in 3 glasovi <q>"proti"</q>.</p>
               <p>Glede na sprejeti amandma je na podlagi prvega odstavka 133. člena Poslovnika
               Državnega zbora pripravljeno besedilo Dopolnjenega predloga deklaracije, v katerega
               je vključen tudi sprejeti amandma. Dopolnjen predlog deklaracije je sestavni del tega
               poročila.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Slovenske
               ljudske stranke, gospod Jakob Presečnik.</p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospa podpredsednica. Kolegice in kolegi, vsem prisrčen
               pozdrav!</p>
               <p>Naj že kar na začetku povem, da smo v Poslanski skupini Slovenske ljudske stranke
               zgroženi, da je takšen dokument, kot je predlagana deklaracija, dobil zeleno luč na
               seji matičnega delovnega telesa in tako dobil mesto na seji Državnega zbora. Po naši
               oceni si tako grobe kršitve ustave, predvsem ustavnega načela pravne države, do
               katere bo prišlo v primeru dokončnega sprejetja navedene deklaracije, Državni zbor ne
               more in ne sme privoščiti. Kot je obširno navedeno v mnenju Zakonodajno-pravne
               službe, Državni zbor z nobenim aktom ne more ne ocenjevati ne presojati ustreznosti
               odločitev Ustavnega sodišča, kaj šele pozivati na eklatantno nespoštovanje odločb
               Ustavnega sodišča. Sploh pa se ne more takšnih vprašanj, ki se nanašajo na konkretno
               zadevo, v tem primeru občino Ankaran, reševati s sprejemanjem splošnih pravnih aktov,
               kot je deklaracija.</p>
               <p>Poslanci Slovenske ljudske stranke zato predlagano deklaracijo ocenjujemo kot
               nedopustno. Pozivanje na neizvrševanje odločbe Ustavnega sodišča glede ustanovitve
               občine Ankaran je nedopustno in vodi v ponovno neustavnost. Poleg tega Državni zbor v
               konkretnem primeru tudi ni legitimiran za izvršitev navedene ustavne odločbe, saj je
               v trenutni fazi za izvršitev odločbe potreben le še razpis lokalnih volitev, kar je v
               izključni pristojnosti in odgovornosti predsednika Državnega zbora, in ta je to
               dolžan storiti, sicer tvega še eno protiustavnost.</p>
               <p>Naj se vrnem nekoliko nazaj. 9. junij 2011 se bo nedvomno zapisal v zgodovino
               slovenske pravosodne prakse, vsaj kar se tiče razmerja med zakonodajno in sodno vejo
               oblasti. Na ta dan je namreč Ustavno sodišče Republike Slovenije odločilo o pobudi
               ustavnosti Zakona o razpisu rednih lokalnih volitev v Mestni občini Koper, ki smo ga
               v Državnem zboru sprejeli konec maja 2010, in hkrati samo ustanovilo občino Ankaran
               ter tako presekalo gordijski vozel, v katerega se je zapletla takratna večina
               poslancev Državnega zbora. Kmalu po sprejetju navedene ustavne odločbe je bila s
               strani prvopodpisanega poslanca dr. Luke Jurija v Državni zbor vložena resolucija o
               uresničevanju navedene odločbe, ki se je od danes obravnavane deklaracije razlikovala
               zgolj po nazivu. Vsebina obeh aktov je praktično enaka in torej v obeh primerih enako
               protiustavna. V Poslanski skupini Slovenske ljudske stranke smo že ob sprejetju
               navedene odločbe Ustavnega sodišča leta 2011 dejali, da se nam zdi takšna poteza
               Ustavnega sodišča razumljiva. Ignoranca takratne večine poslancev v postopku
               ustanavljanja občine Ankaran do izražene volje prebivalcev Ankarana na referendumu in
               do Ustavnega sodišča, ki je konec leta 2010 Državnemu zboru prvič naložilo, da mora z
               zakonom ustanoviti občino Ankaran, je namreč presegla vse razumne meje. Zato je
               Ustavno sodišče s sprejetjem navedene odločbe moralo ustrezno ukrepati.</p>
               <p>Poslanci Slovenske ljudske stranke menimo, da je namen danes obravnavane deklaracije,
               ki je bila, prisiliti Ustavno sodišče, da je naredilo veliko napako in da je Državni
               zbor nad odločbami Ustavnega sodišča. A to, kot že omenjeno, vodi v ponovno
               neustavnost. Ne glede na različna mnenja o pravilnosti posameznih odločitev Ustavnega
               sodišča, smo v Slovenski ljudski stranki tisti, ki vedno govorimo, da je odločbe
               Ustavnih sodišč treba spoštovati. Kam v nasprotnem primeru pridemo? Poslanci
               slovenske ljudske stranke ugotavljamo, da se bo ustanavljanje občine Ankaran zapisalo
               v prakso postopkov ustanavljanja slovenskih občin kot postopek, v katerem se je na
               koncu zgodil velik spopad različnih interesov oziroma se je pri glasovanju o tem
               oblikovala zanimiva interesna koalicija, ki je s prepričljivo večino glasovala proti
               ustanovitvi občine Ankaran, kar se je pokazalo tudi na seji matičnega delovnega
               telesa, ker je bila udeležba porazna.</p>
               <p>Po našem mnenju gre v celotnem postopku za zelo žalostno zgodbo Državnega zbora, ki
               ni nedvomno ni pripomogla k zviševanju njegovega ugleda, ki je že tako ali tako na
               porazno nizkem nivoju. Po tem, ko so propadli vsi zakonski poskusi ustanavljanja
               občine Ankaran, smo v Slovenski ljudski stranki pričakovali neko diskusijo o
               razumevanju razmerja med zakonodajno in sodno vejo oblasti med Državnim zborom in
               Ustavnim sodiščem, ki bi jasno opredelila posledice medsebojnega neupoštevanja z
               Ustavo določenih zavez. A s predlagano deklaracijo se legitimira aroganca večina
               Državnega zbora, ki si očitno lahko dovoli vse, brez da bi upoštevala sistem zavor in
               ravnotežij, ki pomeni bistvo vsake parlamentarne demokracije. V primeru sprejete
               deklaracije pa bo prišlo do izrazite neustavnosti, ki si je Državni zbor ne sme
               privoščiti. Ustavno sodišče ni namenjeno samo sebi, pač pa je to inštitucija, ki
               varuje ustavnost in zakonitost. Izvrševanje njegovih odločb pa je obveznost tudi in
               predvsem za poslance Državnega zbora.</p>
               <p>Zato v Poslanski skupini Slovenske ljudske stranke predlagane Deklaracije v ustavnih
               vidikih izvršitve odločbe Ustavnega sodišča o občini Ankaran nikakor ne bomo podprli.
               Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije, ki ga bo
               predstavila gospa Marjana Kotnik Poropat.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Spoštovane poslanke in spoštovani
               poslanci!</p>
               <p>Poslanke in poslanca Poslanke skupine DeSUS smo sopodpisniki Deklaracije o ustavnih
               vidikih izvršitve odločbe Ustavnega sodišča o občini Ankaran. Za sopodpis te
               deklaracije smo se odločili predvsem zaradi tega, ker v naši poslanski skupini in
               tudi v stranki DeSUS nasprotujemo ustanavljanju novih občin, saj menimo, da je
               nadaljnje drobljenje občin nedopustno in neprimerno, sploh kadar novonastale občine
               ne bi izpolnjevale vseh zakonsko predpisanih pogojev za ustanovitev občine. Še več, v
               Poslanski skupini DeSUS menimo, da bi se morale manjše občine združevati, kjer pa bi
               morala po naši oceni majhne občine z različnimi spodbudami motivirati predvsem
               država.</p>
               <p>Dodaten razlog za sopodpisništvo pa je gospodarsko-infrastrukturne oziroma čisto
               strateške narave. To je Luka Koper. Luka Koper je strateška naložba Republike
               Slovenije in meja med koprsko in ankaransko občino bi šla ravno po sredini Luke
               Koper, kar pa bi po naši oceni pomenilo veliko oviro za nadaljnje poslovanje luke in
               posledično povzročilo veliko gospodarsko škodo, ne samo Luki Koper, temveč celotni
               Republiki Sloveniji. Gre za edino luko v Sloveniji, ki predstavlja okno v svet za
               našo državo. Močno nas skrbi, da zaradi že sedaj predvidljivih nesoglasij med Koprom
               in Ankaranom ne bi zmogli zgraditi tretjega pomola, ki je nujen za nadaljnji razvoj
               in celo za obstoj te luke, saj bo le tako lahko še naprej konkurenčna bližnjim
               italijanskim in hrvaškim lukam. Tretji pomol bi se po načrtih namreč nahajal na
               predelu občine Ankaran, ki pa že zdaj nasprotuje gradnji le tega.</p>
               <p>Kljub temu, da smo poslanci DeSUS sopodpisniki deklaracije, pa se zavedamo pomena
               odločitve Ustavnega sodišča. Res je Ustavno sodišče tisti organ, ki bdi nad
               ustavnostjo tudi naših odločitev, je skrbnik Ustave Republike Slovenije in mi smo
               vedno sledili odločitvam ustavnih sodnikov, četudi se z njihovimi mnenji nismo vedno
               strinjali. Tako je tudi tokrat. Poslanska skupina DeSUS spoštuje mnenje Ustavnega
               sodišča v zvezi z občino Ankaran, ni pa nujno, da se moramo s tem tudi strinjati.
               Zakaj nasprotujemo splošni drobitvi Slovenije in konkretno ločitvi Kopra in Ankarana
               smo že povedali. Dejstvo pa je, da četudi potrdimo to deklaracijo, bo moral
               predsednik Državnega zbora Republike Slovenije v skladu z veljavno zakonodajo, torej
               tudi oziroma predvsem upoštevaje ustavno odločbo, lokalne volitve razpisati tudi v
               občini Ankaran. Temu se izogniti preprosto ne da.</p>
               <p>Zakonodaja glede občine Ankaran je jasna. Kako bodo potekali postopki ob lokalnih
               volitvah tudi. Gre takole za politično prerekanje, na prvi pogled lokalnega pomena,
               ki pa ima, tega ne smemo pozabiti, izjemne nacionalne in mednarodne razsežnosti.</p>
               <p>Ker člani Poslanske skupine DeSUS nikakor ne želimo ravnati neustavno, bomo še dobro
               premislili, kako ravnati ob glasovanju o sprejetju deklaracije. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina italijanske in madžarske narodne skupnosti, gospod
               Roberto Battelli.</p>
            </sp>
            <sp who="SDZ6:BattelliRoberto">

               <speaker>ROBERTO BATTELLI (PS NS):</speaker>

               <p>Hvala lepa za besedo. Dober večer vsem!</p>
               <p>Nekaj mističnega je v tej zgodbi, ne? Nekaj zelo vznemirljivega. Delati napake je
               človeško, ampak vztrajati pri njih je pa <q>"hudičevo"</q>. In kot nas uči sveti Avguštin,
               je hudič predvsem neumen. Posebnost pri tej zgodbi je to, da nikoli ni bilo povedano,
               zakaj naj se ustanovi ta občina v Ankaranu. Niti pobudniki, niti vlada takrat, nihče
               – poglejte si magnetograme, poglejte si dokumente –, nikjer ni razloženo, zakaj naj
               bi tam bila občina. Preprosto je morala nastati.</p>
               <p>V odločbi Ustavnega sodišča se omenja obveznost ustanavljanja občin, ko razpisani
               referendum uspe. To pomeni, da če uspe nek referendum, ki je bil razpisan, parlament
               in Državni svet in vsi drugi organi nimajo kaj početi. Se pravi, da se samo ugotovi,
               da se ustanovi občino in to je to. To je prva zelo čudna zgodba.</p>
               <p>Druga čudna zgodba je, to tudi navaja Zakonodajno-pravna služba, da se z
               ustanovitvijo te občine, za katero nihče ne ve, zakaj naj bi se ustanovila, izpolnila
               tudi stara odločba Ustavnega sodišča iz 7. julija 1994, v kateri Ustavno sodišče med
               drugim pravi, da <q>"ker je referendum konzultativne narave in ne zavezuje Državnega
               zbora, da ustanovi občine samo v skladu z referendumskim izidom, je postalo vprašanje
               ustavnosti obeh izpodbijanih odlokov"</q> in tako naprej, da je šlo za odloke nekih
               referendumov, ki naj bi se naknadno še izvajali. Torej, Ustavno sodišče v odločbi
               pove, da je to konzultativne narave, v eni od naslednjih odločb pa, da je to
               popolnoma zavezujoče za Državni zbor. Se pravi, ta občina je morala nastati brez
               razlogov in brez spoštovanja zakonodaje. Je morala nastati tam. Nekaj je pač treba
               povedati, javnosti, vam, spoštovane kolegice in kolegi, je ta neverjetna ležernost
               manipuliranja z italijansko narodno skupnostjo glede te zadeve. Ustavno sodišče
               pravi, na primer v tej zadnji odločbi, torej: <q>"Izrecno poudarjena obveznost nove
               občine Ankaran, da varuje pravice italijanske narodne skupnosti, izkazuje, da namen
               ustanovitve občine Ankaran ni v nikakršnem ogrožanju etnične sestave in s tem
               povezanih pravic pripadnikov italijanske narodne skupnosti, živečih v naselju
               Ankaran. To ugotovitev podkrepljuje dejstvo, da pripadniki italijanske narodne
               skupnosti, živeči v Ankaranu, ves čas aktivno sodelujejo v postopku ustanavljanja
               občine Ankaran in so svojo podporo temu projektu izrecno izrazili tudi pred Ustavnim
               sodiščem."</q> Mi ne vemo nič o tem. Mi ne vemo. Lokalni predstavniki italijanske narodne
               skupnosti o tem ne vemo nič. Vemo, da so trije ljudje ustanovili neko društvo pred
               štirimi leti, ki ni nikoli delovalo, ki ni nič naredilo doslej. Predstavnik
               italijanske narodne skupnosti v lokalni skupnosti Ankaran leta 2009 je bil proti
               ustanovitvi občine. In tudi sedanji je seveda proti. Takšne odločitve po zakonu, ki
               velja v Republiki Sloveniji, lahko sprejemajo samo v soglasju s samoupravno
               skupnostjo Koper. In nobenega soglasja ni bilo, nihče nas ni nikoli vprašal o
               ničemer, obtoženi pa smo bili, da ne sodelujemo, in sicer od tistih, ki na noben
               način, ne samo niso znali razložiti, zakaj naj bi bila občina, ampak se tudi nikoli
               niso pogovarjali z nami o nameri, ki so jo imeli. Nič. Se pravi, obtožujejo druge
               tega, kar so sami počeli. Obtožujejo druge. To metodo poznamo iz 1946 in nadalje.</p>
               <p>Tako da bom jaz seveda podprl to deklaracijo. Vem, da ne pomeni kaj dosti, ampak bo
               pomenila, da bomo kot italijanska narodna skupnost podprli nekaj, kar pomeni poskus
               varovanja pravne države in našega položaja v pravni državi, ker naš pravni položaj je
               bil v tem primeru tako nesramno prezrt, da je zadeva več kot omalovažujoča.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Pozitivne Slovenije bo predstavila gospa Janja
               Klasinc.</p>
            </sp>
            <sp who="SDZ6:KlasincJanja">

               <speaker>JANJA KLASINC (PS PS):</speaker>

               <p>Spoštovana gospa podpredsednica, spoštovani kolegice, kolegi!</p>
               <p>Kot smo slišali že iz dosedanjih predstavitev mnenj poslanskih skupin, gre za izredno
               kompleksno vprašanje. Deklaracija o ustavnih vidikih izvršitve odločbe Ustavnega
               sodišča občine Ankaran z dne 9. junija leta 2011 je dokument, ki ne zadeva le občine
               Ankaran ali pa občine Koper, temveč celotno Slovenijo in zlati po mnenju Pozitivne
               Slovenije vsakega med nami, poslanke in poslance, saj govorijo o spoštovanju
               ustavnega položaja in zakonodajne funkcije Državnega zbora. Gre za reakcijo na
               odločbo Ustavnega sodišča, ki jo je sprejelo pred tremi leti in na katero do danes
               Državni zbor še ni uradno reagiral.</p>
               <p>V Poslanski skupini Pozitivne Slovenije, ki je stranka, ki takrat še ni bila v
               parlamentu, smo se odločili, da bi bilo treba zaščiti ustavni položaj Državnega zbora
               in pri tem nas je s podpisi podprla še vrsta poslank in poslancev iz nekaterih drugih
               strank. Ta deklaracija je pomembna zato, ker se z njo vzpostavlja razmerje med
               različnimi nosilci oblasti.</p>
               <p>Kot sem dejala, gre za zelo zahtevno pravno vprašanje, o katerem pa so največji
               strokovnjaki ustavnega prava – ne govorim o vseh pravnikih, ampak o strokovnjakih
               ustavnega prava – z izjemo enega, povsem poenoteni. Vrsta ustavnih pravnikov, prof.
               dr. Janez Čebulj, dr. Ivan Kristan, prof. dr. Franc Grad, dr. Miro Cerar in dr. Janez
               Šmidovnik v svojih strokovnih mnenjih opozarjajo, da se je v primeru ustanovitve
               občine Ankaran z odlokom Ustavnega sodišča prvič v naši zgodovini zgodilo, da je
               Ustavno sodišče šlo čez ustavno dovoljene meje delitve oblasti. Ustava namreč določa,
               da se oblast izvaja po načelu delitve oblasti na zakonodajno, izvršilno in sodno
               oblast ter da mora vsak ustavni organ delovati samo v okviru svojih, z Ustavo
               določenih pristojnosti in ne sme posegati v pristojnosti drugih organov.</p>
               <p>Nekateri ustavni pravniki so še ostrejši in pravijo, da si je Ustavno sodišče
               protiustavno prisvojilo vlogo zakonodajalca. Občina se po 139. členu Ustave lahko
               namreč ustanovi samo z zakonom, zakone pa lahko po 86. in 87. členu Ustave sprejema
               samo Državni zbor in nihče drug. Tudi Ustavno sodišče ne. Med strokovnimi mnenji
               zasledimo tudi ugotovitev, da k spoštovanju zakonov niso zavezani le Državni zbor,
               Vlada, predsednik republike in sodišče, ampak tudi Ustavno sodišče, zato Ustava ni
               nujno tisto, kar reče ali odloči Ustavno sodišče, kar med drugim trdi dr. Miro
               Cerar.</p>
               <p>V Pozitivni Sloveniji smo vedno spoštovali odločitve Ustavnega sodišča, res pa je, da
               gre očitno tokrat za napako najvišjega organa sodne oblasti in to nas je privedlo do
               odločitve o tej deklaraciji. Doajen slovenske pravne stroke s področja lokalne
               samouprave dr. Janez Šmidovnik se mnenjem svojih kolegov pridružuje in pravi, da je
               Ustavno sodišče s to odločitvijo ob enem močno prizadelo geografsko in gospodarsko
               integriteto občine Koper in še posebej koprsko pristanišče, ki ga je s tem odlokom
               razdelilo na dve skoraj enaki polovici med občino Koper in Ankaran. <q>"Če bi taka
               ureditev obveljala"</q>, trdi dr. Šmidovnik, <q>"bi zaradi tega trpelo celotno slovensko
               gospodarstvo"</q>.</p>
               <p>V Poslanski skupini PS se nočemo z deklaracijo opredeljevati o sami vsebini te
               odločitve, ampak poudarjamo zelo preprosto in razumljivo dejstvo. Če želimo poslanke
               in poslanci braniti zakonodajno funkcijo in ustavno pristojnost Državnega zbora, da
               lahko le on sprejema odločitve o ustanovitvi občin, bomo to deklaracijo sprejeli, v
               nasprotnem primeru pa bomo zavestno prepustili zakonodajno funkcijo Ustavnemu sodišču
               in se s tem odpovedali svoji ustavni vlogi, obenem pa resno posegli v delitev oblasti
               v naši državi.</p>
               <p>Deklaracijo, katere predlagatelji smo, bomo seveda podrli.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Stališče Poslanske skupine Socialnih demokratov bo predstavila mag. Majda
               Potrata.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovani poslanke in poslanci!</p>
               <p>Naj poudarim, da to, o čemer razpravljamo, niso pogoji in možnosti za ustanavljanje
               občin, ampak je opredeljevanje poslanskih skupin oziroma poslank in poslancev do
               akta, ki nosi naslov Deklaracija o ustavnih vidikih izvršitve odločbe Ustavnega
               sodišča o občini Ankaran.</p>
               <p>Najpogosteje citiran stavek v zvezi z odločbami Ustavnega sodišča je, da se je z
               njimi dopustno ne strinjati, jih je pa treba spoštovati. In ob tem se mi zastavlja
               vprašanje, kako je mogoče trditi, da spoštujemo odločbo Ustavnega sodišča, ob tem pa
               zapisati, naj Državni zbor ne izvrši odločbe Ustavnega sodišča. To je namreč v
               zadnjem odstavku napisano, da podpisani ugotavljajo, da Državni zbor ne more izvršiti
               odločbe Ustavnega sodišča. Socialni demokrati smo vedno zagovarjali, da je treba
               odločbe Ustavnega sodišča izvrševati. In smo pogosto tudi opozarjali na zastrašujoče
               ali zaskrbljujoče število neizvršenih odločb Ustavnega sodišča. Tako je to prvo
               vprašanje, na katerega v zvezi s tem opozarjamo.</p>
               <p>Drugo vprašanje, ki je bilo tudi pogosto omenjeno, pa je vprašanje razmerij med
               posameznimi vejami oblasti. In tu zastavljam retorično vprašanje: Ali bo
               verodostojnost Državnega zbora kaj večja, če bo s sprejetim dokumentom posegel in
               presegel odločbo Ustavnega sodišča? Pri tem se sklicujem na mnenje Zakonodajno-pravne
               službe, ki pravi: <q>"Državni zbor ne more z nobenim aktom vsebinsko in na deklarativni
               ravni ocenjevati in presojati ustreznosti odločitev Ustavnega sodišča in tudi ne
               pozivati na neizvršitev odločb Ustavnega sodišča."</q> Tu je torej jasen poseg v tisto,
               kar nam je z odločbo Ustavnega sodišča še preostalo, to pa je razpis volitev v občini
               Ankaran. Ne glede na to, kdo je predsednik Državnega zbora, ima to lahko tudi
               posledice za volilna opravila oziroma za razpis volitev v dveh občinah, Kopru in
               Ankaranu. In to je pomembno dejstvo, na katero ne bi smeli pozabiti, ko tehtamo, ali
               deklaracijo podpreti ali deklaracije ne podpreti.</p>
               <p>In tretje dejstvo. Tu, če tako rečem, ljudsko popularno pljuvamo v lastno skledo,
               zato ker bomo ravnali proti 110. členu Poslovnika Državnega zbora, ki mu tudi
               popularno rečemo mala ustava Državnega zbora. Znova se sklicujem na mnenje
               Zakonodajno-pravne službe in berem iz njega: <q>"Deklaracija je po določbi 110. člena
               Poslovnika Državnega zbora akt, s katerim Državni zbor izraža splošna stališča do
               vprašanj notranje in zunanje politike ter do posameznih vprašanj, ki imajo pomen za
               vso državo. V zvezi s tem je treba opozoriti, da je deklaracija akt, ki pravno ni
               zavezujoč, zato ne more predstavljati neposredne pravne podlage za ravnanje državnih
               organov."</q> Torej, kaj potem s sprejetjem deklaracije predlagatelji sploh nameravajo
               doseči, če ni pravno zavezujoča in na podlagi deklaracije ni mogoče ničesar sprejeti?
               To je malo hujše kot tista zgodba o pol praznem ali pol polnem kozarcu, zaradi tega,
               ker se mi zdi, da posegamo v nekaj, kar je pravno zelo zahtevno. In jaz ne oporekam
               strokovnim stališčem ustavnih pravnikov, je bilo že povedano, da se večinoma
               strinjajo z izjemo enega samega, da je tu Ustavno sodišče stopilo korak predaleč.
               Ampak dejstvo je, da je odločba pred nami in da je izvršljiva. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Zavezništva Alenke Bratušek bo predstavil gospod Jerko
               Čehovin.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS ZaAB):</speaker>

               <p>Hvala, gospa podpredsednica. Spoštovani poslanke in poslanci!</p>
               <p>Kljub temu, da lokalna samouprava v Republiki Sloveniji praktično deluje od leta 1995
               dalje, reforma lokalne samouprave, ki se nanaša na teritorialni obseg, še ni končana,
               saj 212 občina še ni konstituirana. Iz 62 komun v Socialistični Republiki Sloveniji
               je v novi državi nastalo skupaj 212 občin. Na zadnje sta bili dve občini ustanovljeni
               leta 2011. Več kot polovica občin ima manj kot 5 tisoč prebivalcev, čeprav je bilo to
               število kriterijev za ustanavljanje novih občin od začetka, vse pa tudi nimajo
               osnovne šole, zdravstvenega doma ali zdravstvene postaje, banke, pošte in tako dalje.
               Zato v Poslanski skupini Zavezništva Alenke Bratušek opozarjamo, da smo v Sloveniji,
               za razliko od številnih držav v zahodni Evropi – mimogrede, na te se večkrat radi
               sklicujemo –, ki so šle v zadnjih desetletjih v zmanjševanje števila občin, na
               lokalni ravni državo razdrobili. Mreža občin več kot očitno ne ustreza eni od
               temeljnih zahtev, da so po vrsti in nalogah čim bolj primerljive tudi po svoji
               sposobnosti opravljanja nalog. Večina jih je odvisna od državnega proračuna, namesto
               od svojih lastnih finančnih virov. Premajhne pa niso sposobne prevzemati bolj
               kompleksnih nalog, saj te poleg zahtevane strokovnosti tudi takoj presežejo meje
               posamezne občine. S tem ne želimo reči, da je pri razvoju lokalne samouprave v
               Sloveniji šlo vse narobe. V občinah se je marsikje veliko naredilo. Opozoriti pa
               želimo, da nekatere občine napredujejo, so sposobne pridobivati investicijska
               sredstva, druge pa nazadujejo in so povsem odvisne od države.</p>
               <p>Tudi občina Ankaran sodi med občine, ki ne izpolnjujejo omenjenih kriterijev. Kljub
               temu pa se mora občina Ankaran letos konstituirati. Ustavno sodišče je leta 2011
               namreč v odločbi določilo konstitutivne elemente občine, in sicer ime in območje
               občine, njen sedež in število članov prvega občinskega sveta ter določilo, da se prve
               volitve v občino izvedejo v okviru rednih lokalnih volitev leta 2014.</p>
               <p>Skupina 21 poslancev s prvopodpisanim Jožefom Kavtičnikom je malo pred razpustom
               Državnega zbora, 30. 5. 2014, v parlamentarno proceduro vložila Predlog deklaracije o
               ustavnih vidikih izvršitve odločbe Ustavnega sodišča glede ustanovitve občine
               Ankaran. V njej ugotavlja, da Državni zbor ne more izvršiti odločbe Ustavnega
               sodišča, ker je po njihovem mnenju Ustavno sodišče poseglo v ustavno določeno
               zakonodajno pristojnost Državnega zbora. Iz obrazložitve izhaja, da ima samo Državni
               zbor pravico in dolžnost sprejemati zakone in zato je samo Državni zbor pooblaščen z
               zakonom ustanoviti občino in zaradi tega Državni zbor ne more izvršiti odločbe
               Ustavnega sodišča. Posledično se volitve lahko razpišejo samo v občinah, ki jih
               opredeljuje zadnji aktualni zakon pred odločbo Ustavnega sodišča. Predlog deklaracije
               sicer temelji na strokovnem mnenju Evropskega centra za reševanje sporov, ki ga je
               naročila Mestna občina Koper. Argumentacija oziroma obrazložitev deklaracije
               ocenjujemo kot pravno zelo dobro utemeljeno in tehtno, ni pa se mogoče strinjati z
               navedbami, da je deklaracija zavezujoča in da volitve v občini Ankaran ne morejo biti
               razpisane, saj jih hierarhija pravnih aktov jasna in nedvoumna.</p>
               <p>V zvezi s tem bi želeli opozoriti tudi na pristojnosti oziroma dolžnosti predsednika
               Državnega zbora glede razpisa rednih lokalnih volitev, zaradi katerih dvomimo, da bi
               se ta lahko zgolj na podlagi deklaracije odločil, da volitev ne bo razpisal.
               Predsednik je pravzaprav že potrdil, da bo v Ankaranu razpisal volitve tudi v
               primeru, če bo Državni zbor sprejel Deklaracijo o izvršitvi odločbe Ustavnega sodišča
               glede ustanovitev občine Ankaran. Kot je ocenil, takšna deklaracija ne bi bila pravno
               zavezujoča in ne more preseči odločbe Ustavnega sodišča.</p>
               <p>Sicer pa tudi pri izvedbi volitev zapletov ne pričakujemo. Zakon o lokalni samoupravi
               v drugem odstavku 15.b člena določa, da občinsko volilno komisijo nove občine imenuje
               občinski svet oziroma občinski sveti občin, na območju katerih je bila nova občina
               ustanovljena. Za novoustanovljeno občino Ankaran to pomeni, da občinsko volilno
               komisijo občine Ankaran ob rednih lokalnih volitvah v letu 2014 imenuje Občinski svet
               Mestne občine Koper.</p>
               <p>Poleg tega menimo, da bi moralo priti do razprave o tej problematiki veliko veliko
               prej, morda še v prejšnji sestavi Državnega zbora, kot pa v trenutku predčasnih
               volitev kot tudi skorajšnjega razpisa rednih lokalnih volitev. Ustavnega pat položaja
               namreč ta deklaracija ne bo razrešila.</p>
               <p>Zato Poslanska skupina Zavezništva Alenke Bratušek deklaracije večinsko ne bo podprla
               <gap n="…"/> <stage>/ znak za konec razprave/</stage></p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. Končali smo s predstavitvijo stališ poslanskih skupin.</p>
               <p>Amandmaji k dopolnjenemu predlogu deklaracije niso bili vloženi. Glasovanje o
               predlogu deklaracije bomo v skladu s časovnim potekom seje zbora opravili v petek,
               20. junija 2014, v okviru glasovanj. S tem prekinjam to točko dnevnega reda.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O STVARNEM PREMOŽENJU DRŽAVE IN SAMOUPRAVNIH
                  LOKALNIH SKUPNOSTI PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila skupina 6 poslank in poslancev s prvo
               podpisano dr. Andrejo Črnak Meglič. Za dopolnilno obrazložitev predloga zakona zato
               dajem besedo predstavnici predlagateljev predloga zakona dr. Andreji Črnak Meglič.
            </p>
            </sp>
            <sp who="SDZ6:ČrnakMegličAndreja">

               <speaker>DR. ANDREJA ČRNAK MEGLIČ (PS SD):</speaker>

               <p>Spoštovana gospa podpredsednica, kolegice in kolegi, hvala za besedo!</p>
               <p>V letu 2011 smo v Državnem zboru sprejeli Zakon o socialnem podjetništvu, ki smo ga
               pripravili poslanci in je zapolnil praznino na področju zakonodajnega uokvirjenja
               delovanja in organiziranja tretjega sektorja. Zakon o socialnem podjetništvu je
               postavil temelje za razvoj socialnega podjetništva, vendar pa je za večjo vlogo, za
               večje število socialnih podjetij ter posledično povečanje števila delovnih mest v teh
               podjetjih in tudi večanje ustvarjenega bruto domačega proizvoda, izhajajočega iz
               njihove dejavnosti, treba razvijati podporno okolje. Razvoj le-tega je začrtala leta
               2013 sprejeta Strategija razvoja socialnega podjetništva za obdobje 2013–2016 in iz
               nje izhajajoči Program ukrepov za izvajanje strategije. Že v času razprave o
               sprejemanju Zakona o socialnem podjetništvu smo opozorili, da je treba spremeniti
               tudi vrsto odročnih zakonov. Tako imamo pred seboj primer Zakona o stvarnem
               premoženju države in samoupravnih lokalnih skupnosti, ki določa ravnanje s premičnim
               in nepremičnim premoženjem države in samoupravne lokalne skupnosti in seveda lahko
               bistveno vpliva na izboljšanje pogojev delovanja socialnih podjetij.</p>
               <p>Predlog sprememb tega zakona smo poslanci pripravili že v jeseni 2013, a smo v
               dogovoru s pristojnim ministrstvom počakali na njihov predlog celovitejših sprememb
               Zakona o stvarnem premoženju države in samoupravnih lokalnih skupnosti, ki je
               predvideval še druge rešitve in vanj umestili člene, ki omogočajo brezplačno oddajo
               prostorov države in lokalne skupnosti socialnim podjetjem. Žal so ministrstvo
               prehitele predčasne volitve. Zato smo se odločili, tudi na pobudo lokalnih skupnosti,
               da za vsebino, ki smo jo prvotno želeli vključiti v ta zakon, predlog sprememb in
               dopolnitev zakona, vložimo ponovno poslanci sami še v sklicu tega parlamenta.</p>
               <p>Osnovi cilj predlaganega zakona je omogočiti brezplačen dostop do nepremičnega
               premoženja države ali samoupravne lokalne skupnosti vsem subjektom s statusom
               socialnega podjetja za obdobje, ki ni daljše od treh let. Po izteku tega obdobja pa
               naj bi socialna podjetja dobila možnost, da isto nepremično premoženje vzame v najem
               s sklenitvijo neposredne pogodbe. Zakon predvideva, da mora socialno podjetje v času
               brezplačne uporabe prostorov ves čas delovati po načelih socialnega podjetništva. V
               primeru kršitve tega pogoja zakon predvideva sankcije vrnitve neopravičeno prejetih
               koristi v višini najemnin. Socialna podjetja v svojem delovanju zasledujejo cilj
               družbene koristnosti, zapolnjujejo vrzeli v zagotavljanju socialnih storitev in
               prispevajo k povečevanju možnosti zaposlovanja tudi težje zaposljivih kategorij
               prebivalstva, kar je še posebej pomembno za uresničevanje interesov lokalnih
               skupnosti.</p>
               <p>Zaradi poslovniških določil smo z obravnavo zakona morali počakati 30 dni, kar je
               sprejetje zakona zavleklo. Na odboru smo sprejeli amandmaje, ki smo jih popravili na
               podlagi mnenja Zakonodajno-pravne službe, kjer so bili večinoma nomotehnični
               popravki, sprejeli pa smo tudi nekaj vsebinskih dopolnil, ki sedaj omogočajo, da je
               zakon jasnejši, bolj operativen in sistemski, in naj poudarim, da me še posebej
               veseli, da so bili na odboru vsi členi skupaj podprti s soglasno podporo.</p>
               <p>Kolegice in kolege ponovno prosim za podporo, saj nas k sprejetju zakona pozivajo
               predvsem lokalne skupnosti, ki želijo, da zakon čim prej stopi v veljavo in jim
               omogoči legalno podlago za spodbujanje socialnega podjetništva v njihovem okolju z
               možnostjo brezplačne oddaje prostorov v njihovi lasti in s tem kreiranje novih
               delovnih mest in blaženje socialne situacije v njihovem okolju. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima poslanska skupina
               Demokratične stranke upokojencev Slovenije. Stališče bo predstavila gospa Marjana
               Kotnik Poropat.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Spoštovana podpredsednica, spoštovani poslanke in poslanic!</p>
               <p>Socialno podjetništvo je oblika podjetništva, ki krepi družbeno solidarnost in
               kohezijo, spodbuja sodelovanje ljudi in prostovoljsko delo, krepi inovativno
               sposobnost družbe za reševanje socialnih, gospodarskih, okoljskih in drugih
               problemov, zagotavlja dodatno ponudbo proizvodov in storitev, ki so v javnem
               interesu, razvija nove možnosti zaposlovanja, zagotavlja dodatna delovna mesta ter
               socialno integracijo in poklicno reintegracijo najbolj revnih skupin ljudi na trgu
               dela. To so cilji socialnega podjetništva, kateremu smo s sprejetjem zakona v letu
               2011 odprli vrata in tako omogočili tudi pravno podlago za pospešen razvoj socialne
               ekonomije v državi Sloveniji. Hkrati je bilo že v času razprav ob sprejemanju zakona
               opozorjeno, da bo treba z uveljavljanjem krovnega zakona spremeniti tudi vrsto
               področnih zakonov, ki so tako ali drugače povezani s socialnim podjetništvom in lahko
               omogočijo oziroma olajšajo ustanavljanje in razvoj socialnih podjetij. Eden od teh
               zakonov je tudi Zakon o stvarnem premoženju države in samoupravnih lokalnih
               skupnosti, ki med drugim ureja možnost brezplačne uporabe nepremičnega premoženja
               države in lokalnih skupnosti.</p>
               <p>V poslanski skupini DeSUS ugotavljamo, da je danes marsikatera ideja podjetništva in
               povezovanja različnih akterjev zatrta že v kali zaradi takšnih ovir, kot je
               prostorsko vprašanje, saj je cena nakupa ali najema marsikdaj ključna za odločitev o
               vzpostavitvi neke dejavnosti. Zato je zelo pomembno dejstvo, da bo predlagani zakon
               to vprašanje pozitivno rešil. Ne nazadnje pa bo zaradi te zakonske spremembe stvarno
               premoženje države in lokalnih skupnosti – imamo namreč mnogo praznih, neizkoriščenih
               ter žal tudi propadajočih stavb, prostorov in zemljišč – koristno uporabljeno. Cilj
               novele zakona je omogočiti dostop do nepremičnega premoženja za potrebe socialnega
               podjetništva vsem subjektom s statusom socialnega podjetja, ne glede na njihovo
               statusno obliko.</p>
               <p>Ker sprejetje zakona pomeni večje možnosti za pospešeno nastajanje socialnega
               podjetništva in posledično ustvarjanje novih delovnih mest, za sicer v običajnem
               delovnem okolju težko zaposljive skupine ljudi, poslanke in poslanca DeSUS predlog
               zakona podpiramo. Še posebej ocenjujemo vsebino spremembe zakona kot dobrodošlo tudi
               zaradi pozitivnega doprinosa k temu, da se bo lahko na lokalnem nivoju uresničila
               marsikatera iniciativa, ideja ali projekt dejavnosti in medsebojnega širšega
               sodelovanja več udeležencev. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Pozitivne Slovenije bo predstavila gospa Saša Kos.</p>
            </sp>
            <sp who="SDZ6:KosSaša">

               <speaker>SAŠA KOS (PS PS):</speaker>

               <p>Hvala za besedo, gospa podpredsednica. Spoštovani kolegi in kolegice!</p>
               <p>Danes je pred nami novela Zakona o stvarnem premoženju države lokalnih skupnosti, ki
               so jo v parlamentarno proceduro vložile poslanke in poslanci, med njimi tudi poslanki
               Pozitivne Slovenije gospa Žgajner in gospa Komel. V prvi vrsti gre za vzpostavljanje
               podpornega in spodbudnega okolja za razraščanje in vzpostavitev socialno podjetniških
               pobud, ki je v kriznih časih toliko bolj pomembna. Ta vključuje tako aktivno
               participacijo lokalne skupnosti kot osebe, ki lahko s svojimi idejami prodrejo v svet
               podjetništva.</p>
               <p>Zakon o socialnem podjetništvu je bil sprejet leta 2011. Ta je zapolnil praznino na
               področju delovanja tretjega sektorja. Znano je dejstvo, da v svetu socialno oziroma
               družbeno odgovorna podjetja zapolnjujejo vrzeli v izvajanju in produkciji socialnih
               storitev, so družbeno koristna ter širijo in dopolnjujejo mrežo obstoječih javnih
               storitev. Njihovo delovanje torej ni namenjeno pridobivanju dobička in tako imenovani
               kapitalski krepitvi, ampak gre za vpetost predvsem v lokalna okolja. Tudi zato so ta
               podjetja toliko bolj pomembna za skladni regionalni razvoj. Ob tem Evropska unija
               sama ugotavlja, da je socialna ekonomija lahko tista, ki zmanjšuje neželene učinke
               trga dela in odpira nove priložnosti za ponovno aktiviranje ljudi in njihovih
               kreativnih podjetniških iniciativ za reševanje brezposelnosti.</p>
               <p>Sprejetju Zakona o socialnem podjetništvu žal niso sledile spremembe ostale
               zakonodaje. In to je glavni razlog za današnjo spremembo zakona. Obstoječi 29. in 30.
               člen Zakona o stvarnem premoženju države in lokalnih skupnosti določata, da se
               stvarno premoženje lahko odda v najem na podlagi metode neposredne pogodbe, če je
               izpolnjen eden od naštetih pogojev. V sedmi alineji pa določa, da se lahko odda v
               najem nevladnim organizacijam, ki delujejo v javnem interesu za izvajanje dejavnosti,
               za katero so ustanovljena oziroma – to torej določa 30. člen –, da se lahko
               nepremično premoženje, ki ga začasno ne potrebuje noben uporabnik odda v brezplačno
               uporabo z neposredno pogodbo osebam javnega prava za opravljanje javnih nalog ali
               nevladnim organizacijam, ki delujejo v javnem interesu in ostalim. V praksi se je
               izkazalo, da sta določbi nejasni.</p>
               <p>S spremembami zakona skušamo omogočiti sklenitev najemne pogodbe z metodo neposredne
               pogodbe, kadar gre za oddajo v najem socialnim podjetjem, registriranim in delujočim
               v skladu z zakonom, ki ureja socialno podjetništvo. Prav tako želimo omogočiti
               brezplačno uporabo nepremičninskega premoženja države ali samoupravne lokalne
               skupnosti, pri čemer predlog v obeh primerih določa tudi obseg premoženja, ki ga je
               mogoče uporabljati pod ugodnejšimi pogoji. V obeh primerih gre za tisto premoženje,
               ki je nujno potrebno za opravljanje dejavnosti, za katero je ustanovljeno konkretno
               socialno podjetje. Da je rešitev prava, dokazuje tudi stališče lokalnih skupnosti.
               Skupnost občin Slovenije apelira, da zakon sprejmemo v najkrajšem možnem času.
               Skupnost se namreč s področjem tretjega sektorja ukvarja že vrsto let. Glavni namen
               pa je večanje števila zaposlenih, večje vključevanje ranljivih skupin na trg dela,
               širjenje kakovostnih storitev na lokalni ravni. Zato poudarjajo, da je za pomoč treba
               občinam zagotoviti posamezna orodja, s katerimi bodo lahko pomagale novonastalim
               podjetniškim idejam. Tudi Združenje mestnih občin Slovenije predlog zakona podpira,
               saj sledi ustavnemu konceptu lokalne samouprave in načelom Evropske listine o lokalni
               samoupravi. Ta pri pooblastilih lokalnih skupnosti predvideva njihovo ustrezno
               svobodo odločanja pri prilagajanju izvajanja krajevnim razmeram.</p>
               <p>Zato, kolegice, kolegi, pričakujem, da bomo danes predlog zakona v obstoječi obliki
               podprli in s tem podjetniškim iniciativam omogočili dodaten potencialni prostor za
               njihov razvoj.</p>
               <p>V Pozitivni Sloveniji predlog zakona podpiramo. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Mirko Brulc.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Spoštovani!</p>
               <p>Pred nami je zakon, ki ga je v zakonodajni postopek vložila skupina poslank in
               poslancev s prvopodpisano dr. Andrejo Črnak Meglič. Gre za predlog zakona o
               spremembah in dopolnitvah Zakona o stvarnem premoženju države in samoupravnih
               lokalnih skupnosti po skrajšanem postopku, saj gre za manj zahtevne, a vseeno zelo
               pomembne spremembe in dopolnitve zakona, ki bodo omogočile lažji in hitrejši zagon
               delovanja in nadaljnji razvoj nepridobitnih pravnih oseb zasebnega prava, ki jim je s
               posebnimi zakoni zaradi delovanja v javnem interesu, splošno koristnega,
               humanitarnega in dobrodelnega delovanja priznan poseben status ter razvoj socialnega
               podjetništva, s čimer lahko prispevamo k zniževanju stopnje brezposelnih, ranljivih
               skupin in skladnejšemu regionalnemu razvoju in na ta način pozitivno vplivamo tudi
               socialno področje.</p>
               <p>Osnovni cilj predlaganega zakona je dostop do nepremičnega premoženja države ali
               samoupravne lokalne skupnosti za potrebe socialnega podjetništva, vsem subjektom s
               statusom socialnega podjetja, ki deluje po načelih socialnega podjetništva ne glede
               na njihovo statusno obliko. Sprejetje tega zakona je izjemno pomemben za nadaljnji
               razvoj socialnega podjetništva in ustvarjanja novih delovnih mest, kar so v svojem
               mnenju izpostavili tudi v Skupnosti občin Slovenije. Menijo, da je pomembna sprememba
               zakona nujno potrebna, če želimo ustvarjati nova delovna mesta, še posebej za mlade,
               ki svojo priložnost iščejo v generiranju številnih kreativnih podjetniških idej in
               pobud, ki pa za začetni razvoj potrebujejo dodatne spodbude. Obstoječa zakonodaja
               občinam manjša možnosti za podporo začetnemu razvoju teh pobud, zato menijo, da so
               predlagane spremembe nujno potrebne, saj bi omogočile prav to. Pri tem naj še dodam,
               da številne občine že dalj časa novelo zakona težko pričakujejo in povzemam apel
               vodstvu Državnega zbora, da ga sprejme v čim krajšem možnem času. Enako intenco je
               možno zaznati tudi v mnenju, ki ga je posredovalo Združenje mestnih občin
               Slovenije.</p>
               <p>Socialni demokrati v svojem volilnem programu izpostavljamo tri točke, to so delovna
               mesta, delovna mesta in spet delovna mesta, zato bomo predlog zakona podprli, v
               upanju, da se namen in cilji zakona zagotavljanja pogojev za ustvarjanje novih
               delovnih mest v celoti tudi dosežejo. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Zavezništva Alenke Bratušek bo predstavil gospod Jerko
               Čehovin, ki ga trenutno ni v dvorani.</p>
               <p>Prehajamo na naslednje stališče. Stališče Poslanske skupine Državljanske liste bo
               predstavil gospod Rihard Braniselj.</p>
            </sp>
            <sp who="SDZ6:BraniseljRihard">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>V Državljanski listi bomo novelo zakona podprli. Menimo namreč, da je treba dati
               priložnost, dodatne podjetniške pobude, tako socialnim podjetjem kot zadrugam, drugim
               oblikam civilnim družbam in tako dalje. Le na tak način bomo ustvarili nova delovna
               mesta, znižali stopnjo brezposelnosti, povečali bruto družbeni proizvod in na ta
               način tudi napolnili državni proračun z davki in prispevki. In za ta cilj se splača
               potruditi in temu cilju sledi tudi ta novela. Vendar, če teh ciljev ne bomo dosegli s
               temi izjemami, ki jih tukaj uvajamo, potem se moramo vprašati zakaj je temu tako.
               Vedno zadeva ne funkcionira v fazi izvedbe. In mislim, da se bo tukaj prepoznalo
               veliko število subjektov, ki bodo funkcionirali, želim pa, da tudi ustanovitelji in
               poslovodstvo prevzamejo odgovornost, če ta zadeva ne bo funkcionirala. Torej
               priložnost za vse, priložnost tem podjetjem, priložnost, da se dosežejo ti cilji,
               vendar če to ne bo doseženo, potem zahtevamo, da se odgovornost do vseh tudi
               izvaja.</p>
               <p>Kot rečeno, dajmo priložnost in to priložnost bomo v Državljanski listi tudi dali.
               Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Jakob
               Presečnik.</p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Še enkrat lep pozdrav vsem prisotnim!</p>
               <p>Temeljni namen predloga zakona je omogočiti državi in lokalnim skupnostim, da svoje
               prostore brezplačno oddajo v najem tudi socialnim podjetjem. Socialna podjetja so
               tista, ki delujejo na trgu, vendar njihov glavni namen ni pridobivanje dobička, ampak
               delovanje v javno korist. Po sami definiciji takšno podjetje vključujejo v svoje delo
               znaten del ljudi, ki jih lahko uvrščamo v ranljive skupine. Trenutno veljaven Zakon o
               socialnem podjetništvu je postavil neke vrste okvir za delovanje socialnih podjetij,
               vendar je bilo že ob sprejemanju rečeno, da je treba krepiti podporno okolje za
               razvoj podjetij in zato je nastala tudi strategija za razvoj socialnega podjetništva
               in program ukrepov. Očitno pa je treba spremeniti tudi določene zakone, da se to
               podporno okolje ustvari.</p>
               <p>V Poslanski skupini Slovenske ljudske stranke torej ugotavljamo, da se ključne
               vsebinske spremembe nanašajo na možnost brezplačne oddaje prostorov socialnim
               podjetjem, in sicer za obdobje treh let. Druga stvar, ki je vsebinska, pa se nanaša
               na to, da lahko po prenehanju tega obdobja brezplačnega oddajanja dobijo socialno
               podjetje v najem te iste prostore in za to ni potreben javni razpis, vendar naprej
               plačujejo normalno najemnino. Predvidene so tudi sankcije za primer, da podjetja ne
               delujejo v skladu z zakonom, ko je treba neupravičeno prejete bonitete v smislu
               oprostitve najemnin tudi povrniti.</p>
               <p>V Poslanski skupini Slovenske ljudske stranke smo se odločili, da podpremo predlog
               zakona, ker se strinjamo z lokalnimi skupnostmi in združenji, da je treba izrabiti
               potencial, ki ga imajo lokalne skupnosti v državni v praznih prostorih. Socialna
               podjetja se namreč srečujejo s stisko, pomanjkanje denarja in ustreznih prostorov, v
               katerih bi lahko pričeli uresničevati svoje projekte in ustvarjati nova delovna
               mesta. Slovenija žal ne izkorišča dovolj potencialov za ustvarjanje novih delovnih
               mest na področju socialnega podjetništva, ki omogoča tudi reševanje problematike
               delovnih mest za ranljive skupine prebivalstva in reševanje problematike pomanjkanja
               delovnih mest v manj razvitih delih naše države. V upanju, da predlog prinese
               spremembo tudi na tem področju, bomo predlog zakona o spremembi in dopolnitvah Zakona
               o stvarnem premoženju države in samoupravnih lokalnih skupnosti podprli.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi zaključujem drugo obravnavo predloga zakona. O
               predlogu zakona bomo v skladu s časovnim potekom seje zbora odločali v petek, 20.
               junija 2014, v okviru glasovanj. S tem prekinjam to točko dnevnega reda.</p>
               <p>Prehajamo na <title>A1. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O SISTEMU PLAČ V JAVNEM SEKTORJU PO NUJNEM
                  POSTOPKU.</title>
               </p>
               <p>V zvezi s to točko sta bila v zakonodajni postopek vložena dva predloga zakonov, in
               sicer Predlog zakona o spremembah in dopolnitvah zakona o sistemu plač v javnem
               sektorju – ZSPJS, prva obravnava, 
                  EPA 1997
               /6, katerega predlagatelj je mag. Ivan Vogrin ter Predlog zakona o spremembah in
               dopolnitvah zakona o sistemu plač v javnem sektorju – ZSPJS-T, nujni postopek, 
                  EPA 2049
               /6, katerega predlagateljica je Vlada.</p>
               <p>Odbor za notranje zadeve, javno upravo in lokalno samoupravo je v razpravi o
               navedenih predlogih zakonov odločil, da jo bo obravnaval v skladu s tretjim odstavkom
               117. člena Poslovnika Državnega zbora. Hkrati je tudi sklenil, da bo nadaljnji
               postopek v skladu s 127. členom Poslovnika Državnega zbora vodil na podlagi predloga
               zakona, ki ga je Državnemu zboru v obravnavo predložila Vlada po nujnem postopku.</p>
               <p>V skladu s četrtim odstavkom 117. člena Poslovnika Državnega zbora dajem besedo
               predlagateljem predlogov zakonov za dopolnilno obrazložitev. Najprej dajem besedo
               predstavniku Vlade gospodu Boštjanu Šeficu, državnemu sekretarju na Ministrstvu za
               notranje zadeve.</p>
            </sp>
            <sp who="SDZ6:ŠeficBoštjan">

               <speaker>BOŠTJAN ŠEFIC:</speaker>

               <p>Spoštovana gospa podpredsednica, spoštovani poslanke in poslanci!</p>
               <p>Najprej bi rad poudaril, da je bil predlog zakona, ki je danes pred vami, pripravljen
               v soglasju s sindikati, kar smatramo za posebno dober rezultat. Zaradi tega tudi sama
               vsebina pri rešitvah v celoti sledi obema stranema, tako vladni kot sindikalni.</p>
               <p>Zakaj ta zakon? Praksa je namreč pokazala, da nekatera vprašanja, ki zadevajo vrnitev
               preveč izplačanih zneskov plač, kar se tiče inšpekcijskega nadzora in zgornje
               omejitve višine dodatkov, v zakonu niso urejena dovolj natančno, mogoče sploh niso
               urejena ali pa so urejena na neustrezen način. Navedene pomanjkljivosti so bile
               izpostavljene tudi s strani reprezentativnih sindikatov na pogajalski komisiji. S tem
               zakonom zasledujemo tri ključne cilje. Prvič, določiti jasno pravno podlago in
               postopek vrnitve preveč izplačanih zneskov plač. Drugič, ukinitev zgornje omejitve
               višine dodatkov iz naslova manj ugodnih delovnih pogojev in nevarnosti ter posebnih
               obremenitev, ki po trenutni ureditvi ne smejo presegati 20 % osnovne plače. In
               tretjič, ureditev pravnega varstva zoper zapisnike o inšpekcijskem nadzoru in
               nedvoumna določitev ukrepov, ki so jih pristojni odrediti inšpektorji za plače v
               javnem sektorju za odpravo nepravilnosti pri določanju plač ter določiti aktivne
               legitimacije za vložitev ugovora.</p>
               <p>Kar se tiče preveč izplačanih plač, so rešitve sledeče. Za vračilo preveč izplačanih
               zneskov plač se uporabljajo splošna pravila civilnega prava. Druga možnost je, da v
               primeru dogovora javni uslužbenec oziroma funkcionar povrne le preveč izplačane
               zneske plač za obdobje 10 mesecev, pri čemer znesek vračila ne sme presegati
               dvakratnika osnovne plače javnega uslužbenca oziroma funkcionarja za polni delovni
               čas za mesec pred predložitvijo dogovora. V primeru nesklenitve dogovora delodajalec
               zahteva vračilo celotne razlike med preveč izplačano in zakonito določeno plačo pred
               pristojnim sodiščem. Javnim uslužbencem, ki imajo v mesecu, v katerem se podaja
               predlog odpusta dolga osnovno plačo določeno v skladu s tretjim odstavkom 3. člena
               zakona, ki je enaka ali nižja od minimalne plače, pa se dolg odpusti. Določena je
               odškodninska odgovornost osebe, pristojne za izvrševanje pravic in dolžnosti
               delodajalca, za škodo, ki je bila povzročena z napačno določitvijo in izplačilom plač
               ter subjekti pristojni sprožiti postopke ugotavljanja odškodninske odgovornosti te
               osebe. To so ključni poudarki, kar se tiče tega področja.</p>
               <p>Pri višini dodatkov, kot sem že omenil, je ukinjena skupna zgornja omejitev višine
               dodatkov iz naslova manj ugodnih delovnih pogojev in nevarnosti ter posebnih
               obremenitev.</p>
               <p>Pri inšpekcijskem nadzoru pa so ključne naslednje rešitve. Prva. Širi se krog
               subjektov, ki jim je inšpektor dolžan poslati zapisnik o opravljenem inšpekcijskem
               pregledu. Drugič, predlog spremembe uvaja ugovor na zapisnik kot obliko pravnega
               varstva zoper zapisnik ter aktivno legitimacijo za vložitev ugovora. O ugovoru zoper
               zapisnik odloči minister, pristojen za sistem plač. Postopki inšpekcijskih nadzorov,
               ki so začeti pred uveljavitvijo tega zakona, se končajo po določbah te novele.
               Določeno je tudi prehodno obdobje dveh mesecev od uveljavitve te novele, v katerem
               lahko predstojniki uporabnika proračuna pri ministru, pristojnemu za sistem plač,
               vložijo ugovor na zapisnike, izdane v postopkih inšpekcijskega nadzora, ki so bili
               zaključeni pred uveljavitvijo te novele.</p>
               <p>Skratka, spoštovani poslanke in poslanci toliko na kratko o rešitvah tega zakona.
               Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo dajem še predlagatelju poslanskega zakona mag. Ivanu Vogrinu.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa za besedo. Spoštovani kolegice in kolegi!</p>
               <p>Prav zanimivo bo opazovati obnašanje poslank in poslancev ob dejstvu, da je Ustavno
               sodišče z odločbo UI 249/10 15. 3. 2012 ugotovilo, da so prvi do deseti odstavek 42.
               člena Zakona o sistemu plač v javnem sektorju v neskladju z Ustavo Republike
               Slovenije. Z ugotovitveno odločbo je bil določen dvoletni rok od objave odločbe v
               Uradnem listu, v katerem bi Državni zbor moral odpraviti neustavnost. Do izteka roka
               ni prišlo. Dvoletni rok za odpravo neustavnosti Zakona o sistemu plač v javnem
               sektorju se je iztekel namreč 14. 4. 2014.</p>
               <p>Sedaj pa povejte, kako bi se normalen človek počutil. Jaz se redko v svojih razpravah
               sklicujem na razprave mojih poslanskih kolegic in kolegov, ker se mi pač to ne zdi
               najbolj produktivno, pa tudi to potem izzove nasprotno reakcijo od želene, mogoče
               tudi kdo čuti to kot žalitev. Pa vendarle se bom tokrat malce dotaknil. Gospa
               Potrata, pa ne mislim sedaj nič slabega, mislim, da je prav povedala. Prej je
               povedala, da je odločbe Ustavnega sodišča treba spoštovati. V primeru deklaracije o
               Ankaranu to drži. V tem primeru pa to spet ne drži. Kako naj se sicer razlaga, da ta
               predlog zakona, ki odpravlja neustavno stanje, pravzaprav na odboru ni dobil podpore.
               Ne gre za ničesar drugega, kot da si mi moramo prizadevati, predvsem poslanke in
               poslanci, za pravno državo. Ne ne moremo odločati odvisno od tega, kdo je
               predlagatelj. Če bi bil predlagatelj tega vlada – pa ne mislim sedaj gospoda tu zadaj
               postavljati ali kakorkoli omalovaževati ­­­–, ampak če bi bila vlada, bi pa najbrž
               bil zakon sprejet. To je nevzdržno stanje, ki ga mi po mojem vzdržujemo 20 let. Če bi
               se natančno potrudili in pogledali, kaj zakon zasleduje, bi ugotovili, da v prvi
               vrsti zasleduje to, da se neustavno stanje, ki je z odločbo ugotovljeno, seveda,
               odpravi. In drugič, da je najbrž logično, da mora imeti vsak sindikat v procesu
               pogajanj javnega sektorja z Vlado vendarle neko besedo. Mi pa imamo v tem primeru
               sindikat vojakov – v Slovenski vojski je zaposlenih, mislim da nekaj čez 7 tisoč
               ljudi ­, ki nima pravice se pogajati za svoje pravice, ker jim pač na podlagi zakona,
               mi imamo takšno zakonodajo, ki to onemogoča. Pa saj to ni prav. Potem pa govorimo o
               demokratičnosti, o pravičnosti, ne vem kaj mi vse tukaj govorimo, v praksi pa nismo
               pripravljeni narediti koraka, da bi bilo to spoštovano.</p>
               <p>Zato jaz skromno pričakujem, v svojem imenu, v imenu tistih, za katere je bil zakon
               predlagan, da bi bil zakon sprejet. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval odbor za notranje zadeve, javno upravo in lokalno
               samoupravo kot matično delovno telo. Besedo dajem predsedniku gospodu Jerku Čehovinu
               za predstavitev poročila odbora. Za njim se pripravi pri predstavitvi stališč
               poslanskih skupin gospa Sonja Ramšak.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS ZaAB):</speaker>

               <p>Hvala, gospa podpredsednica. Lep pozdrav, državni sekretar s sodelavcem!</p>
               <p>Odbor je torej včeraj na svoji 37. nujni seji obravnaval dva predloga zakona, kot je
               bilo že povedano. Prvi je bil Predlog zakona o spremembah in dopolnitvah Zakona o
               sistemu plač v javnem sektorju, druga obravnava, ki ga je Državnemu zboru predložil
               mag. Ivan Vogrin s predlogom za obravnavo po skrajšanem postopku, ki pa ga je kolegij
               Državnega zbora na 100. seji dne 30. 5. 2014 uvrstil na seznam zakonov, ki se
               obravnavajo po rednem postopku. Drugi pa Predlog zakona o spremembah in dopolnitvah
               Zakona o sistemu plač v javnem sektorju, nujni postopek, ki ga je Državnemu zboru v
               obravnavo predložila Vlada, Kolegij predsednika Državnega zbora pa je na svoji 102.
               seji dne 13. 6. sklenil, da se predlog zakona obravnava po nujnem postopku. Zaradi
               nastale situacije je bilo torej treba opraviti tako imenovani hibrid.</p>
               <p>Odbor se je seznanil z različnimi gradivi. Sprejel je najprej naslednji sklep: <q>"Odbor
               za notranje zadeve, javno upravo in lokalno samoupravo bo na isti seji v okviru iste
               točke dnevnega reda po določbah Poslovnika o nujnem postopku za sprejetje zakona
               obravnaval Predlog zakona o spremembah in dopolnitvah Zakona o sistemu plač v javnem
               sektorju, druga obravnava, 
                  EPA 1997-VI
               , ki ga je Državnemu zboru predložil mag. Ivan Vogrin in Predlog zakona o
               spremembah in dopolnitvah Zakona o sistemu plač v javnem sektorju, nujni postopek, 
                  EPA 2049-VI
               , ki ga je Državnemu zboru predložila Vlada."</q></p>
               <p>V nadaljevanju sta dopolnilno obrazložitev podala predstavnika predlagateljev obeh
               predlogov zakonov. Prednost ima tisti zakon, ki je bil vložen prvi, zato je mag.
               Vogrin kot predlagatelj zakona v dopolnilni obrazložitvi členov povedal, da
               predlagani zakon sledi odločbi Ustavnega sodišča, v kateri je ugotovilo, da so prvi
               do deseti odstavek 42. člena Zakona o sistemu plač v javnem sektorju v neskladju z
               Ustavo in zakonodajalcu določil dvoletni rok od objave odločbe v Uradnem listu za
               odpravo neustavnosti. Avtor predloga zakona je predsednik Konfederacije sindikatov
               Slovenije in predsednik Sindikata vojakov Slovenije Gvido Novak, ki je v nadaljevanju
               prestavil razloge za pripravo zakona ter cilje in poglavitne rešitve predloga zakona.
               Sindikat vojakov Slovenije zastopa manj številčno poklicno skupino, zato v postopku
               socialnega dogovarjanja in pri sklepanju kolektivnih pogodb praktično ne more
               uveljaviti interesov zaposlenih v Slovenski vojski.</p>
               <p>Dr. Gregor Virant, minister za notranje zadeve, ki opravlja tekoče posle, je v
               predstavitvi mnenja Vlade o zakonu predlagatelja mag. Ivana Vogrina poudaril, da
               Vlada zakona ne podpira, in sicer ne zaradi vsebinskih oziroma strokovnih pomislekov,
               temveč zaradi odmika od dosedanje prakse usklajevanja sprememb in dopolnitev zakona z
               reprezentativnimi sindikati javnega sektorja. Poudaril je, da je ureditev kvoruma
               vsebinsko zelo občutljiva in zahtevna materija, prizadevanja Vlade za ustrezno
               zakonsko rešitev, ki bi bila skladna z odločbo Ustavnega sodišča in hkrati sklenjena
               z obema pogajalskima skupinama sindikati javnega sektorja, torej tako s pogajalsko
               skupino sindikatov, ki ga vodi Drago Ščernjavič, kot s pogajalsko skupino
               Konfederacije sindikatov javnega sektorja, ki jo vodi Branimir Štrukelj, pa že dlje
               časa potekajo, vendar do usklajene rešite ni prišlo.</p>
               <p>Dr. Gregor Virant je v nadaljevanju kot predstavnik predlagatelja pri dopolnilni
               obrazložitvi členov povedal, da so bile rešitve predloga zakona potrebne dolgotrajnih
               usklajevanj z reprezentativnimi sindikati javnega sektorja, katerega rezultat so
               kompromisne rešitve, ki zadevajo način izplačila razlike v plači.</p>
               <p>Predstavnica Zakonodajno-pravne službe Mira Palhartinger je v predstavitvi mnenja
               predlagatelja zakona mag. Ivana Vogrina opozorila, da je treba določbo prvega
               odstavka 1. člena predloga zakona, katerega namen je ustavnoskladna ureditev kvoruma,
               ki je na sindikalni strani določen za veljavno sklenitev kolektivne pogodbe za javni
               sektor oziroma sprememb in dopolnitev, ponovno preveriti. Vsebina prvega odstavka se
               namreč osredotoča zgolj na zastopanost sindikatov dejavnosti in poklicev znotraj
               javnega sektorja pri sklepanju kolektivne pogodbe, medtem ko se do vprašanja razmerij
               podpore glede na število članov reprezentativnih sindikatov ne opredeljuje.</p>
               <p>V predstavitvi mnenja o drugem zakonu je predstavnica Zakonodajno-pravne službe
               uvodoma opozorila na nekatere načelne pomisleke v zvezi s predlagano ureditvijo
               omejitve vračila zneska preveč izplačane plače in predlaganim institutom odpusta
               dolga z vidika ustavnega načela enakosti. Navedene rešitve namreč uvajajo različno
               obravnavo, neenako razmerje do tistih zaposlenih, ki jim je bila plača določena in
               izplačana zakonito, kot tudi znotraj kroga javnih uslužbencev in funkcionarjev,
               katerih plače so bile izplačane v nasprotju z zakonom in so zato zavezani k vračilu
               preveč izplačanih sredstev.</p>
               <p>Potem je v nadaljevanju odbor sprejel naslednja dva sklepa: <q>"Dopolnjen predlog zakona
               se pripravi na podlagi Predloga zakona o spremembah in dopolnitvah Zakona o sistemu
               plač v javnem sektorju, ki ga je Državnemu zboru predložila Vlada. Predlog zakona, na
               podlagi katerega bo opravljen dopolnjen Predlog zakona, se ne vključi nobenega izmed
               členov iz Predloga zakona o spremembah in dopolnitvah Zakona o sistemu plač v javnem
               sektorju, druga obravnava, ki ga je Državnemu zboru predložil magister Ivan Vogrin."</q>
               Glede na predhodno sprejete sklepe, je odbor opravil drugo obravnavo Predloga zakona
               o spremembah in dopolnitvah Zakona o sistemu plač v javnem sektorju in sicer v
               predloženem besedilu. Potem se je seznanil tudi s pisnim mnenjem Komisije Državnega
               sveta za državno ureditev. Potem je mnenje spet podal predsednik Sindikatov vojakov
               Slovenije Gvido Novak, ki je člane odbora v dopisu z dne 17. 6. opozoril, da Vlada
               Sindikatu vojakov Slovenije kot reprezentativnemu sindikatu v vojaških poklicih in
               dejavnosti obrambe ni omogočila sodelovanja v postopku usklajevanja predloga zakona,
               ki ga je vodila z reprezentativnimi sindikati.</p>
               <p>V razpravi so članice in člani odbora pozdravili dosežen dogovor med Vlado in
               sindikati, glede predlagane vsebine zakona pa podali tudi nekaj opozoril. Ta se je
               navezovala predvsem na opozorilo Zakonodajno-pravne službe v zvezi s primeri, ko
               vračanje sredstev že poteka ali je bilo že izvedeno. Članica odbora iz vrst SDS je
               povedala, da njihova poslanska skupina predlogu zakona ne bo nasprotovala, vendar pa
               je izrazila mnenje, da predlagane rešitve niso pravi način reševanja problematike
               preveč izplačanih plač. Krivda za previsoko izplačane plače ni na strani javnih
               uslužbencev, saj nimajo na voljo mehanizmov, po katerih bi lahko preverili ustreznost
               izračuna plač, ki jo prejemajo. Zato bi breme v primeru izplačanih previsokih plač
               zaposlenim moral prevzeti delodajalec. Temu stališču se je pridružil tudi član odbora
               iz vrst Nove Slovenije. Odbor je na predlog poslanske skupine Državljanske liste na
               podlagi osmega odstavka <gap n="…"/></p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Gospod Čehovin, nekoliko ste že čas prešli, če lahko zaključno misel.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS ZaAB):</speaker>

               <p>Saj zaključujem.</p>
               <p>Odbor je sprejel samo amandmaje k 1., 4., 5. 6. členu in potem glasoval o vseh členih
               predloga zakona skupaj in jih tudi sprejel. Glede na sprejete amandmaje je na podlagi
               prvega odstavka 133. člena poslovnika pripravljeno besedilo Dopolnjenega predloga
               zakona, v katerega so vključeni sprejeti amandmaji. Dopolnjen predlog zakona je
               sestavni del tega poročila.</p>
               <p>In še drugi sklep: <q>"Predlog zakona o spremembah in dopolnitvah Zakona o sistemu plač
               v javnem sektorju – ZSPJS, druga obravnava EPA 1997
               /IV, ki ga je Državnemu zboru predložil magister Ivan Vogrin, ni primeren za
               nadaljnjo obravnavo."</q></p>
               <p>Torej, malo sem bil daljši zato, ker gre za v bistvu obravnavo dveh zakonov.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, se strinjam z vami.</p>
               <p>Sledi predstavitev stališč poslanskih skupin. Besedo ima Poslanska skupina Slovenske
               demokratske stranke, stališče bo predstavila gospa Sonja Ramšak.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala lepa, spoštovana podpredsednica. Državni sekretar s sodelavcem, poslanke in
               poslanci!</p>
               <p>Pred Slovensko demokratsko stranko je težka odločitev ali podpreti zakon ali ne, mu
               nasprotovati ali se do njega ne opredeljevati. S predlagano novelo zakona se namreč
               odgovornost za preveč izplačane plače javnih uslužbencev nekako prenaša ravno na
               njih, ki so bili v dobri veri, da so jim bile plače pravilno obračunane oziroma dane
               v podpis pogodbe o zaposlitvi oziroma o prevedbi v plačne razrede z novelo Zakona o
               sistemu plač, vendar pa je inšpekcijski nadzor ugotovil, da so nekateri delodajalci –
               predvsem v zdravstvu in tudi v slovenski vojski in še marsikje – dejansko javnim
               uslužbencem zaračunali preveč plač oziroma so jih na nepravilen način prevedli v
               plačne razrede. Zaradi tega je prišlo do pogajanj med vladno skupino in med
               predstavniki sindikatov javnih uslužbencev. Kot je bilo iz medijev razbrano, so bili
               sindikalni pogajalci nekako postavljeni v kot in jim je bilo nekako naročeno: Vzemite
               ali pustite. Po mnenju Slovenske demokratske stranke odgovornost za to, da so dobili
               preveč izplačane plače, ne leži na tistih javnih uslužbencih, ki so dobili te zneske
               – treba je namreč vedeti, da gre tudi za zneske, ki bi jih morali vračati za pet let
               nazaj, ne glede na to, da gre v bistvu za proračunska sredstva –, ampak da gre tukaj
               za odgovornost delodajalcev. V Slovenski demokratski stranki opozarjamo na to, da bi
               moral v primerih, ko odgovornost ni na javnih uslužbencih, v bistvu breme tega
               stroška nositi delodajalec, v tem primeru država oziroma javni zavodi oziroma javni
               sektor oziroma tisti, ki so na nepravilen in praktično nezakonit način zaposlenim
               obračunali plače.</p>
               <p>Zato se bomo v Slovenski demokratski stranki o tem, kako bomo glasovali, odločili tik
               pred glasovanjem. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Pozitivne Slovenije, stališče bo predstavila gospa Janja
               Klasinc.</p>
            </sp>
            <sp who="SDZ6:KlasincJanja">

               <speaker>JANJA KLASINC (PS PS):</speaker>

               <p>Dober večer vsem v dvorani!</p>
               <p>Dovolite, da se najprej vrnem nekoliko v preteklost. 1. avgusta leta 2008 je v javnem
               sektorju začel veljati nov plačni sistem, zaradi česar so delodajalci zaposlenim
               ponudili tudi nove pogodbe o zaposlitvi s popravljenimi višinami plač. Večina javnih
               uslužbencev aneksov, ki so jih pripravili delodajalci, niti ni razumelo. Prav tako
               niso razumeli prevedbe v nov plačni sistem, pri čemer je bil za prevedbo ter
               ugotavljanje zakonitosti in izplačila plač zadolžen delodajalec. Neveljavnost
               pogodbenih določil, ki se nanašajo na določitev plače zaposlenega v javnem sektorju,
               tako povzročijo prav delodajalci z nezadostno skrbnostjo glede upoštevanja prisilnih
               norm, ki se jih ne da spreminjati. Kljub temu, da je v javnem sektorju tako izključno
               delodajalec zadolžen za zagotavljanje zakonitosti določitve in izplačila plače, pa je
               zakonodajalec vpeljal koncept neveljavnosti tudi v obratni smeri, torej takrat, ko
               gre javnemu uslužbencu kot šibkejši stranki v tem postopku v očitno škodo. Pri tem je
               breme neveljavnosti določila o plači prevalil na zaposlenega, ki neveljavnosti ni
               zakrivil in ki na določilo o plači v ničemer ni mogel vplivati. Pri tem je
               zakonodajalec določil celo obligatorno sodno varstvo, to pomeni, da mora delodajalec,
               če ne pride do dogovora o načinu vrnitve, pod grožnjo kazni izterjati od javnega
               uslužbenca preveč izplačani znesek po sodni poti in to ne glede na to, da
               neveljavnosti ni zakrivila ta stranka.</p>
               <p>Menimo, da s tem, ko skuša vlada nastalo situacijo rešiti na način, kot je določen s
               predlogom tega zakona, priznava napako, ki se je storila z uveljavitvijo zakona o
               sistemu plač v javnem sektorju ter pri tem opozarjamo, da se mora področje, ki ureja
               plače javnih uslužbencev ponovno preučiti in odpraviti navedene anomalije.</p>
               <p>V Poslanski skupini Pozitivne Slovenije bomo predlog zakona podprli predvsem zato,
               ker je bil pripravljen na podlagi širokega konsenza s sindikati javnega sektorja. Ob
               obravnavi tega zakona na Odboru za notranje zadeve, javno upravo in lokalno
               samoupravo pa smo že opozorili, da ta predlog žal ne spoštuje ustavnega načela
               enakosti. Predlog zakona namreč ureja le tiste primere, ko zneski preveč izplačanih
               plač še niso bili vrnjeni ali pa niso bili vrnjeni v celoti. Ker v posameznih
               primerih vračanje sredstev že poteka ali je celo že zaključeno, pri tem seveda ni
               izključena možnost, da bi znesek vrnjenih sredstev presegel višino, ki bi jo bilo na
               podlagi dogovora treba vrniti v skladu z določbami 3.a člena zakona, zato bi lahko
               bili nekateri javni uslužbenci v slabšem položaju od tistih, ki so z vrnitvijo
               denarja odlašali.</p>
               <p>Tako bomo danes podprli amandma, ki bo tem javnim uslužbencem omogočil s strani
               države povračilo preplačanega denarja. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Stališče Poslanske skupine Socialnih demokratov bo predstavila mag. Majda Potrata.
            </p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovani gospod državni sekretar s
               sodelavcem, poslanki in poslanca!</p>
               <p>Predlagano novelo Zakona o sistemu plač v javnem sektorju bomo v Poslanski skupini
               Socialnih demokratov podprli. Ne nameravam se spuščati v historiat nastajanja Zakona
               o sistemu plač v javnem sektorju, ampak zadrega verjetno raste tudi iz tega, da je
               bil vsak zaposlen v javnem sektorju prepričan, da mu bo nov plačni sistem izboljšal
               gmotni položaj in prinesel višjo plačo. Tako smo ta sistem tudi razlagali. Ampak
               težav z uveljavljanjem tega zakona je bilo precej, včasih je bilo treba sprejeti tudi
               kakšno avtentično razlago besedila zaradi napak pri prevajanju plač iz enega sistema
               v drugega.</p>
               <p>To pot pa je bilo že povedano, da gre pri noveli za tri cilje. In ker so bili vsi
               trije cilji že našteti, mi dovolite, da se ustavim samo pri prvem – določiti jasno
               pravno podlago in postopek vrnitve preveč izplačanih zneskov plač. Opozoriti namreč
               nameravam na tisto, o čemer je tekla beseda tudi na seji matičnega delovnega telesa,
               da bi bilo treba skladno z mnenjem Zakonodajno-pravne službe zagotoviti enako
               obravnavo vseh, se pravi tistih, ki so že poravnali oziroma vrnili preveč izplačane
               plače, in tistih, ki bodo to zadevo opravili šele po sprejetju tega zakona. Napovedan
               je bil amandma, ki bi to opozorilo Zakonodajno-pravne službe upošteval. Videla sem,
               da amandmaja ni in obžalujem, da napovedana obljuba ni bila izpolnjena.</p>
               <p>Tisto, kar pa vendarle lahko rečem, da je pretehtalo pri podpori temu zakonu pa je
               tudi danes že večkrat omenjeno dejstvo, da je novela rezultat socialnega dialoga, ne
               glede na to, da smo na matičnem delovnem telesu slišali tudi kar precej o tem, kako
               bi bilo treba določati tako reprezentativnost sindikatov kot tudi urejati
               sprejemljivost ali nesprejemljivost posameznih določb.</p>
               <p>Kot rečeno bomo Socialni demokrati predlog zakona podprli, ker menimo, da je socialni
               dialog pač dosežek, ki ga ne kaže prezreti. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Besedo ima Poslanska skupina Zavezništva Alenke Bratušek, katerega stališče bo
               predstavil gospod Jerko Čehovin.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS ZaAB):</speaker>

               <p>Spoštovane poslanke, poslanci, ostali navzoči!</p>
               <p>S Predlogom zakona o spremembah in dopolnitvah Zakona o sistemu plač v javnem
               sektorju, ki je pred nami, se rešuje predvsem problematika vračila preveč izplačanih
               zneskov plač, o kateri je bilo v zadnjem času veliko govora. Primerov, ko so bile
               posameznikom v javnem sektorju izplačane previsoke plače, je sicer precej. Izhajajoč
               iz poročila inšpektorata za javni sektor, ki je zbiral podatke pri proračunskih
               uporabnikih je bilo preveč izplačanih plač v višini 7,3 milijona evrov.</p>
               <p>Tako po eni strani ni dvoma, da je bil oškodovan proračun, po drugi stran pa je tudi
               jasno, da v veliki večini teh primerov zaposleni niso nič krivi in tudi niso mogli
               vedeti, da dobivajo previsoke plače, seveda vse dokler tega ni ugotovilo računsko
               sodišče ali pa upravna inšpekcija. Zaposleni torej ne morejo v celoti nositi
               odgovornosti za napačne odločitve delodajalcev. Zato nas posebej veseli, da je
               predlog zakona usklajen s predstavniki obeh sindikalnih pogajalskih skupin. Branimir
               Štrukelj, Drago Ščernjavič ter minister dr. Gregor Virant so namreč podpisali izjavo
               o usklajenosti predloga novele zakona. Po podpisu so vsi trije poudarili, da so
               dosegli razumen in najboljši možen kompromis, pogajanja so trajala namreč več
               mesecev. Dogovor tako omogoča poravnavo med delodajalcem in delojemalcem, vračilo
               razlike v višini največ dveh osnovnih plač za obdobje zadnjih 10 mesecev pred
               prenehanjem izplačevanja previsoke plače. Če dogovora ne bo, se bo to zadevo reševalo
               pred sodiščem v skladu s pravili civilnega prava. Neke enotne sodne prakse ni, torej
               tudi ni mogoče z gotovostjo napovedati, kako bodo razsojala sodišča. Zato je
               poravnava po našem mnenju najboljša možna pot.</p>
               <p>Zakon torej predstavlja korak v pravo smer in predlaga sporazumno rešitev, ki je
               veliko ugodnejša za delojemalce. Pri tem velja izpostaviti na primer medicinske
               sestre. Opravljena inšpekcija v UKC je tako ugotovila, da so bile preveč izplačane
               plače 157 srednjim medicinskim sestram, ki delajo na enotah intenzivne terapije in
               prevzemajo tudi naloge diplomiranih medicinskih sester. Če se ponazori problem pri
               njih, velja izpostaviti, da bi morale mnoge medicinske sestre vrniti zelo visoke
               zneske, tudi več kot 15 tisoč evrov. Zakon torej predstavlja dobro rešitev, ki pa se
               v osnovi nanaša le na tiste zaposlene, ki preveč izplačanih plač še niso vrnili. Ker
               menimo, da bi moral zakon obravnavati vse zaposlene enako, smo v Poslanski skupini
               Zavezništva Alenke Bratušek danes vložili amandma k 6. členu in amandma na amandma,
               ki to pomanjkljivost odpravlja. V Zavezništvu Alenke Bratušek smo namreč prepričani,
               da bi moral zakon tudi tistim, ki so razliko že vrnili ali pa so vrnili le del
               razlike, dolg odpisati oziroma omogočiti, da se jim vrnjeni znesek, ki presega
               obdobje zadnjih 10 mesecev pred prenehanjem izplačevanja plač, vrne. Prepričani smo
               namreč, da morajo biti pred zakonom enaki vsi, ker bi lahko bilo sporočilo tega
               zakona v nasprotnem primeru napačno.</p>
               <p>V Poslanski skupini Zavezništva Alenke Bratušek bomo predlog zakona ter amandma in
               amandma na amandma, ki smo ga vložili danes, podprli. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Državljanske liste bo predstavil gospod Branko Kurnjek. Po
               stališčih sledi razprava o vloženem amandmaju.</p>
            </sp>
            <sp who="SDZ6:KurnjekBranko">

               <speaker>BRANKO KURNJEK (PS DL):</speaker>

               <p>Hvala za besedo, gospa podpredsednica. Gospod državni sekretar s sodelavcem, poslanke
               in poslanci!</p>
               <p>Pred zakonom niso bili vse enaki, ker so nekateri dobili previsoko izplačane plače,
               drugi pač ne. Ampak pustimo to ob strani.</p>
               <p>Pravilen obračun plač, prevedbe oziroma prehod na nov sistem plačne reforme je bil
               očitno prevelik zalogaj za posamezne organe javnega sektorja. V zadnjih letih so
               notranji nadzori, revizije in inšpekcijski pregledi ugotovili številne nepravilnosti
               oziroma napačno določene plače javnih uslužbencev. Z novelo bolj jasno in nedvoumno
               določamo vrnitev preveč izplačanih zneskov plač in postopke v zvezi s tem. V zvezi s
               to problematiko v Državljanski listi zagovarjamo stališče, da če uslužbenci za
               napačno določitev plač niso krivi, niso odgovorni. Zato pa pozdravljamo, da novela
               določa tudi odškodninsko odgovornost osebe, ki izvršuje pravice in dolžnosti
               delodajalca za škodo, ki je bila povzročena z napačno določitvijo in izplačilom
               plače.</p>
               <p>Treba je poudariti, da imamo vsi javni uslužbenci in funkcionarji pogodbo o
               zaposlitvi sklenjeno z državljani in državljankami Republike Slovenije, oni nas
               plačujejo. Zato moramo tako sistemsko kot v praksi varovati sleherni evro
               davkoplačevalskega denarja, s ciljem, da nihče iz javne blagajne ne dobi več, kot mu
               pripada z zakonskimi in podzakonskimi akti.</p>
               <p>Ker novela te cilje zasleduje, jo bomo v Državljanski listi podprli. Napovedujemo
               tudi podporo vloženemu amandmaju, ki določa, da tisti, ki so preveč izplačane zneske
               že vrnili, ne bodo v slabšem položaju od uslužbencev, ki tega še niso storili in bodo
               podvrženi novi noveli.</p>
               <p>Torej, še enkrat, v Državljanski listi bomo predlog zakona podprli. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Jakob
               Presečnik.</p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Še enkrat hvala lepa za besedo, gospa podpredsednica. Gospod državni sekretar s
               sodelavcem, kolegice in kolegi!</p>
               <p>Reforma plačnega sistema v javnem sektorju iz leta 2008, ki je poenotila način
               določanja plač v celotnem javnem sektorju, je bila v tistem času občudovanja vreden
               pogajalski dosežek. Pogajanja so trajala več let. Do uveljavitve enotnega plačnega
               sistema pa je v javnem sektorju vladal plačni kaos. A ta pomemben pogajalski dosežek
               se je v praksi izkazal za velik mlinski kamen, ki predstavlja ogromno dodatno
               obremenitev državne blagajne, vse od uveljavitve naprej. Poleg tega, da je
               uveljavitev enotnega plačnega sistema, ki je močno povečal proračunske izdatke za
               plače javnih uslužbencev, sovpadla z začetkom finančne in gospodarske krize, ki je
               Slovenijo prizadela skorajda najbolj med državami EU, je uveljavitev plačnega sistema
               v praksi povzročila vrsto problemov, za katere plačujemo še sedaj. Plačujemo tako
               davkoplačevalci iz državnega proračuna – primer za to je nezakonita ustavitev
               izplačila plačnih nesorazmerij iz leta 2010 –, kot tudi javni uslužbenci, katerim so
               se vrsto let izplačevale previsoke plače in so jih sedaj dolžni vračati. Nič krivi, a
               očitno veliko dolžni.</p>
               <p>Predlagana novela zakona o sistemu plač v javnem sektorju predstavlja torej rezultat
               dolgotrajnih usklajevanj ministrstva zadolženega za javno upravo z reprezentativnimi
               sindikati javnega sektorja, katerega rezultat so kompromisne rešitve, ki zadevajo
               način izplačila razlike v plači v primeru preveč ali premalo izplačanih plač.
               Veljavna ureditev, ki določa vračilo preveč izplačanih plač namreč nejasno določa
               obveznosti, ki se tičejo vračila, postopkov vračanja in dolžnosti vložitve tožbe,
               zaradi česar je prihajalo do različnih interpretacij, neenotne sodne prakse in
               posledično različnega obravnavanja javnih uslužbencev. Predlagana novela zakona tako
               določa, da lahko na podlagi dogovora med javnim uslužbencem oziroma funkcionarjem ter
               delodajalcem javni uslužbenec oziroma funkcionar povrne le preveč izplačane zneske
               plač za obdobje desetih mesecev, pri čemer znesek vračila ne sme presegati
               dvakratnika osnovne plače javnega uslužbenca oziroma funkcionarja za polni delovni
               čas za mesec pred vložitvijo dogovora. V kolikor pa do dogovora ne pride, pa lahko
               delodajalec zahteva vračilo celotne razlike med preveč izplačano in zakonito določeno
               plačo pred pristojnem sodiščem.</p>
               <p>V Poslanski skupini Slovenske ljudske stranke sprejetju predlagane novele Zakona o
               sistemu plač v javnem sektorju ne bomo nasprotovali. Postavlja pa se nam vprašanje,
               zakaj je za vračilo preveč izplačane plače odgovoren le javni uslužbenec in ne tudi
               delodajalec. Slednji je namreč brez vedenja zaposlenega vodil postopke izplačila plač
               ter plače tudi izplačeval.</p>
               <p>Poleg tega po našem mnenju tudi ni rešeno vprašanje na katerega je opozorila tudi
               Zakonodajno-pravna služba, in sicer neenakost v položaju javnih uslužbencev, ki so že
               vrnili razliko preveč izplačanih plač ali pa to razliko še vračajo z javnimi
               uslužbenci, ki bodo to storili na podlagi sprejetja predlagane novele zakona.</p>
               <p>V Poslanski skupini Slovenske ljudske stranke predlagani noveli Zakona o sistemu plač
               v javnem sektorju ne bomo nasprotovali. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije naj bi
               predstavila gospa Marjana Kotnik Poropat, vendar je trenutno ni dvorani.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženem amandmaju.</p>
               <p>V razpravo dajem 6. člen ter vloženi amandma Poslanske skupine Zavezništva Alenke
               Bratušek. Prosim za prijavo. Besedo ima mag. Majda Potrata.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Saj veste, kako pravijo: Zmota ni greh, greh je pa v zmoti vztrajati. In jaz ne želim
               vztrajati v zmotni navedbi, da amandmaja k 6. členu ni. Amandma je vložen. In ker
               sledi tistemu, za kar smo se zavzemali oziroma kar smo podpirali že na seji matičnega
               delovnega telesa, samo napovedujem podporo amandmaju in podporo zakonu. S tem pa naj
               se seveda to šteje tudi kot opravičilo za napako, ki sem jo storila v mnenju
               poslanske skupine. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNIK RENATA BRUNSKOLE:</speaker>

               <p>Najlepša hvala, mag. Majda Potrata.</p>
               <p>Želi še kdo razpravljati? Želi. Besedo imata mag. Ivan Vogrin, za njim gospod Jakob
               Presečnik.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča.</p>
               <p>Jaz sicer menim, da je zakon, ki je bil sprejet leta 2008, dokazano vnesel kaos, ker
               je prekompliciran, ker izredno različne poklice – enkrat zdravnike, drugič vojake –
               postavlja na isti imenovalec in tega ni mogoče. Primerjave smo mi naredili v našem
               zakonu, pa tudi v tem, z drugimi plačnimi sistemi, ki so bistveno enostavnejši. Zato
               se seveda s to novelo zakona ta kaos še samo nadaljuje. Zakaj?</p>
               <p>Glejte, če je nekdo dobil izplačano nekaj preveč in je to nezakonito, saj ne moremo
               mi sprejeti, da bo pa vrnil največ dve plači. Ali vrneš vse, kar imaš preveč
               izplačano, ali pa ne vrneš nič in pač nekdo za to odgovarja. Kdo pa odgovarja? Tisti,
               ki je takšen zakon sprejel oziroma drugače, tisti, ki ga je predlagal. Minister
               Virant, vede minister Virant, je takšno prakso naredil že pri sebi, ko je kandidiral
               na volitvah, se spomnite, leta 2011, približno 80 tisoč evrov, pa je rekel: Zdaj bom
               pa dal državi 20 tisoč evrov dal nazaj. Glejte, tako ne moremo delati in če, to
               novelo zakona kdo pošlje na Ustavno sodišče, v ustavno presojo, bo Ustavno sodišče
               ugotovilo neustavnost. To je preprosta logika. Če sem jaz nekaj nezakonito dobil,
               potem se mora ugotoviti, koliko sem dobil in moram to vrniti. Če pa nisem dobil,
               potem pa ne rabim vračati.</p>
               <p>Kaos na celi fronti, odkar je zakon sprejet, ker je zakon zasledoval <gap n="…"/> Veste, kaj je
               zasledoval zakon? Zakon je zasledoval to, kar približno vsi zakoni pri nas, da bo
               zadovoljil eno ciljno skupino in da bomo na volitvah dobili čim več glasu ene ciljne
               skupine. Sledite določenim potezam določenih ljudi, pa boste videli, da imamo mi
               pravzaprav zakone, neke vrste osebne zakone, ki si jih je nekdo izmislil, da je nekaj
               dosegel in za nekoga napisal. Pa to je ta tipičen zakon, za javne uslužbence.
               Minister Virant je takrat mislil, kako bo naredil. Torej, mnenj je več, kaj je
               zasledoval. Ne vem kakšen bum, čudež. Kaos na celi fronti. In prakso, to sem govoril
               že na odboru, jaz tega ne razumem, da mi napotujemo ljudi in jim rečemo: To pač je
               sprejeto, ta zakon bomo zdaj sprejeli, če pa s tem niste zadovoljni, pa pojdite
               tožit. Pojdite tožit! Pa kakšno sporočilo je to? Smo država, kjer se tožimo, torej,
               vojaki tožijo javne uslužbence, iz upravnih enot tožijo, iz ministrstva tožijo neko
               državo, ki jo pa imamo za imaginarni pojem. To je vse nepravilno.</p>
               <p>In tudi ta novela zakona je taka za moje pojme. Dobro, jaz ne bom več v parlamentu,
               na srečo ali pa na nesrečo, saj ni tako slabo tukaj. Zagotovo ne bom, ker nisem
               kandidiral. Če ne kupiš srečke za loto, ne moreš dobiti. Nisem kandidiral in ne bom,
               ampak drugače bi verjetno jaz zbral skupino poslancev, da bi vložiti to v ustavno
               presojo. Morda bo kdo drug to naredil. To je neustrezno, kar mi delamo in ni prav, da
               se tako igramo, pa kar nekaj zdaj na hitro sprejemamo. A pri tej noveli <gap n="…"/> Prej smo
               slišali pri nekaterih zadevah: Počakajmo, to naj naredi naslednji parlament. S
               fiskalnim pravilom zamujamo že leto in dva meseca. To še čakajmo. To se pa zdaj mudi.
               Veste, ko se enkrat zapleteš v neke laži, sprenevedanja, ni konca. Zato moraš
               poskušati biti <gap n="…"/></p>
               <p>Glejte, jaz poskušam nekaj dopovedati. Od kar sem v parlamentu govorim isti jezik. Pa
               je bila Janševa Vlada, sem govoril isto, pa zdaj govorim enako. Pa ko bo inšpektor
               Bine, pa bom mogoče jaz spet v parlamentu, bom enako govoril. Ne moreš kaosa
               ustvarjati in ta novela zakona ustvarja dodaten kaos. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jakob Presečnik.</p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Hvala lepa za besedo.</p>
               <p>Jaz bom kratek. Ko sem se pripravljal na to točko, amandma še ni bil vložen, zato sem
               poudarjal to enakost med tistimi, ki nekako že vračajo preveč izplačane plače, in
               tistimi, ki bodo vračali plače v skladu s to novelo zakona. Torej, tudi jaz sem
               seveda problematiziral sam postopek in krivdo tega in onega, predvsem krivdo
               delodajalca, nastrada pa običajno potem zaposlen, ki pri tem ni bil nič kriv. Vendar
               bomo ta amandma v poslanski skupini podprli, ker predvsem to enakost odpravlja in to
               je dobro. Na to sem tudi jaz opozoril in je tudi prej opozorila kolegica Majda
               Potrata, oba sva očitno zgrešila, da je bil tekom današnjega dne ta amandma tudi
               vložen.</p>
               <p>Kot rečeno, bomo v poslanski skupini in jaz osebno ta amandma podprli. Hvala
               lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Želi. Vidim dve želji. Gospod Mirko Brulc ima najprej
               besedo in potem še gospod Jerko Čehovin.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Hvala lepa.</p>
               <p>Zelo na kratko. V prejšnjem mandatu sem bil član Komisije za nadzor javnih financ in
               smo se na podlagi poročila Računskega sodišča veliko ukvarjali s tem, kako ublažiti
               to bolečino – takrat smo govorili v glavnem o medicinskih sestrah in drugih delavkah
               –, da jih ne bi kaznovali, ker so kaznovani. Ljudje so kaznovani. Niso nič krivi,
               dobili so nekaj fičnikov preveč in zdaj morajo to vračati, ob vseh dežurstvih in ne
               vem čem še. Ta zakon sicer poskuša nekatere zadeve popraviti.</p>
               <p>Amandma bom seveda podprl, ker je dodatek k temu pozitiven, vendar če bi se država
               odpovedala tem sredstvom, bi jih hitro lahko kompenzirali s kakšnim odvzemom
               premoženja, za katerega se ne ve izvora ali še kaj, in ne bi kaznovali delavk in
               delavcev, ki pa res niso nič krivi. Žal se to ne da, razumem zadevo, zato bom zakon
               podprl, tudi amandma, vendar bi v bodoče to morala biti velika šola. Jaz sem bil
               nekaj časa, 19 let, direktor šole, ravnatelj šole in sem določal plačne koeficiente
               in tako dalje. Na meni je bila vsa odgovornost. Ne na delavcu, na meni. In ni bilo
               kaj kompenzirati, če sem naredil napako. Tako da zdaj res apeliram na ustrezne organe
               v tej državi, na ministrstvo, da ne popušča takrat, ko se ugotovi, da je tisti, ki je
               odgovoren, kriv, ne pa tisti, ki nič ni odgovoren in je dobil nekaj mesecev nek
               drobiž več.</p>
               <p>Zato je prav, da je ta zakon tik pred zdajci pred tem parlamentarnim razpustom
               sprejet, da bodo ti ljudje le malo lažje zadihali. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jerko Čehovin ima besedo.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS ZaAB):</speaker>

               <p>Hvala, gospa podpredsednica.</p>
               <p>Tudi jaz ne bom bil dolg, tudi ne bom zdaj govoril glede teh zgodb na seji. Sicer se
               strinjam, da je bil ta zakon, ki ga je gospod Vogrin v dobri meri vložil, povožen
               zaradi poslovnika, ki ga imamo, ker veste, da če sta dva zakona o isti zakonski
               tematiki, se najprej obravnava tisti, ki je bil prvi vložen. Ampak tisti prvi vložen
               je bil vložen po rednem postopku, ta drugi je bil po nujnem postopku.</p>
               <p>Ne bom sicer šel v detajle, zakaj je prišlo do preveč izplačanih plač nekaterim
               kategorijam ljudi. Seveda bi šlo tukaj tako za objektivno kot tudi za subjektivno
               krivdo in mislim, da bo tudi pri subjektivni krivdi verjetno treba še kaj
               ugotavljati. Vendar pa načelo velja, sicer po rimskem pravu velja, da če si dobil
               neko stvar preveč, da moraš vrniti. Vendar je v tem primeru očitno, da je bil dosežen
               en po mojem mnenju vseeno dober kompromis tako med predstavniki sindikatov kot med
               Vlado, zato ker dejansko bi težko rekli, da so ljudje, ki jim je po treh letih nekdo
               sporočil, da so dobivali večjo plačo kot bi smeli, pa sedaj odgovorni. Verjetno bi
               vsakdo od nas zelo čustveno ravnal. Zato mislim, da je tak način dogovarjanja v redu.
               Moram sicer zanikati, da se ta zgodba nanaša na volitve, ker so ta pogajanja trajala
               kar nekaj mesecev. Takrat se sploh še ni vedelo, da bo Vlada končala, kot je končala,
               in da bomo imeli predčasne volitve. Mislim, da je pa prav, da če so se že začela ta
               pogajanja v mandatu te vlade, da se tudi v tem času te stvari odpravijo.</p>
               <p>Glede samega amandmaja, ki je bil vložen, moram povedati, da je bil napovedan na sami
               seji odbora. Tudi Vlada mu izrecno ni nasprotovala, zato smo tudi danes ta amandma
               vložili. Tukaj se pa moram jaz opravičiti, ker je prišlo do neke tipkarske napake in
               ste zdaj dobili pravo besedilo s temi popravki amandmaja. Torej, da se beseda
               <q>"poziva"</q> nadomesti z besedo <q>"opozorila"</q>. To je pravzaprav to.</p>
               <p>Rekel bi še to, da se nam je zdela vložitev tega amandmaja smotrna predvsem zaradi
               načela enakosti. S tem bi namreč še dodatno kaznovali tiste, ki so se čutili dejansko
               bolj pridni, bolj odgovorni, ki so vrnili denar, drugi, ki so pa vztrajali oziroma se
               na nek način upirali temu, da vrnejo, so bili pa nagrajeni. Zato se nam je zdelo
               smotrno, da tako dikcijo oziroma da popravimo ta 6. člen.</p>
               <p>To je pravzaprav vse, kar bi lahko rekel. Seveda pa tudi meni osebno ni bilo všeč, da
               smo morali zaradi tega, da smo ta zakon po nujnem postopku speljali, dejansko
               povoziti tisti zakon, ki ga je v dobri veri vložil tukaj spoštovani poslanec gospod
               Vogrin.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Sonja Ramšak.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala lepa, spoštovana podpredsednica!</p>
               <p>Sem se odločila, da se še enkrat oglasim in to zaradi nekaterih stališč, ki so bila
               izražena s strani nekaterih kolegov. Poglejte, do tega zakona <gap n="…"/></p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Problem je s časom, gospa Ramšak.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Ja, vem. Samo nekaj minut, bom dokončala do 22. ure. Vedno sem hitra.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Ne, ne, čas poslanske skupine je potekel.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Se opravičujem, v redu.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Se opravičujem, vendar žal ni bil predlagan čas poslanske skupine.</p>
               <p>Želi še kdo razpravljati? Ker ne želi nihče več razpravljati, zaključujem razpravo. O
               amandmaju bomo v skladu s časovnim potekom seje zbora odločali jutri, v petek, 20.
               junija 2014, v okviru glasovanj. S tem prekinjam to točko dnevnega reda.</p>
               <p>Prekinjam tudi 70. izredno sejo zbora, ki jo bomo nadaljevali jutri ob 10. uri.
               Poslanke in poslance prosim, da zaradi priprave dvorane na jutrišnji zaprti del seje
               s seboj iz dvorane odnesete svoje stvari.</p>
               <p>Lepo pozdravljeni in lahko noč te prej srečno pot domov. <stage type="time">(SEJA JE BILA PREKINJENA
                  19. JUNIJA 2014 OB 21.55.)</stage>
               </p>
            </sp>
         </div>
      </body>
   </text>
</TEI>